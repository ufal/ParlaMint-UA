Стенограма пленарного засідання
14 грудня 2021

<p align=center>ЗАСІДАННЯ ДВАДЦЯТЬ ДЕВ'ЯТЕ</p>
<p align=center>Зал засідань Верховної Ради України</p>
<p align=center>14 грудня 2021 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:00:04</p>
<p>ГОЛОВУЮЧИЙ. Доброго ранку, шановні народні депутати та гості Верховної Ради України! Шановні колеги, у нас починається, сподіваюсь, завершальний в цьому році сесійний тиждень, тому прошу народних депутатів підготуватись до електронної реєстрації. Поки ви готуєтесь, я нагадую, що після початку реєстрації необхідно, утримуючи сенсорну кнопку, натиснути на зелену кнопку "За" та утримувати ці дві кнопки одночасно до кінця реєстрації.</p>
<p>Шановні колеги, готові реєструватися? Шановні народні депутати, прошу реєструватися.</p>
<p></p>
<p>10:00:53</p>
<p>В залі зареєстровано 156 народних депутатів. Пленарне засідання Верховної Ради України оголошую відкритим.</p>
<p>Шановні народні депутати, сьогодні день народження у нашого колеги народного депутата України Ахтема Зейтуллайовича Чийгоза. Давайте привітаємо. <i>(Оплески)</i> Ахтеме Зейтуллайовичу, міцного здоров'я вам і роботи на благо українського народу! Вітаємо вас!</p>
<p>Шановні народні депутати, сьогодні, 14 грудня, День вшанування учасників ліквідації наслідків аварії на Чорнобильській атомній електростанції. Низько вклоняємося ліквідаторам аварії і висловлюємо слова глибокої вдячності за виявлений вами героїзм, самовідданість та високий професіоналізм під час ліквідації наслідків аварії на Чорнобильській атомній електростанції. І вічна пам'ять та шана ліквідаторам, які віддали своє життя, долаючи наслідки цієї катастрофи. Давайте вшануємо хвилиною мовчання пам'ять загиблих ліквідаторів та жертв чорнобильської трагедії.</p>
<p><i>(Хвилина мовчання)</i></p>
<p>Дякую. Прошу сідати.</p>
<p>Шановні народні депутати, ще одна інформація. З 14 по 19 грудня 2021 року в кулуарах третього поверху будинку Верховної Ради Український інститут книги презентує книжкову виставку до 30-річчя незалежності України. Виставка проводиться в рамках загальнонаціональної акції "Національний тиждень читання". Подія має на меті об'єднати навколо читання та книговидання всю книжкову спільноту країни. У парламенті будуть представлені понад 30 провідних видавництв України. Відкриття виставки відбудеться сьогодні о 12 годині. Тому запрошую народних депутатів України та представників засобів масової інформації, акредитованих у Верховній Раді України, взяти участь у цьому культурно-мистецькому просвітницькому заході.</p>
<p>Шановні колеги, відповідно до статті 25 Регламенту у вівторок ми маємо 30 хвилин для виступів уповноважених представників депутатських фракцій та груп для внесення пропозицій, оголошення заяв і повідомлень.</p>
<p>Прошу представників фракцій і груп записатися на виступи. Записуйтеся, шановні колеги.</p>
<p>До слова запрошується народний депутат України Івченко Вадим Євгенович, фракція політичної партії Всеукраїнське об'єднання "Батьківщина".</p>
<p>Юлія Володимирівна Тимошенко, будь ласка.</p>
<p></p>
<p>10:04:22</p>
<p>ТИМОШЕНКО Ю.В.</p>
<p>Шановні колеги, я хотіла би звернути вашу увагу, що вже тривалий час біля Верховної Ради Укра<a name=Temp></a>їни різні групи мікро, маленьких підприємців стоять і взимку, і влітку, і весною. І зараз от дощ, сніг, вони під Верховною Радою і вони вимагають одного єдиного від "слуг народу": "Не знищуйте малих підприємців, не знищуйте середній клас України; не заганяйте самозайнятих людей, які собі так тяжко добували хоч якийсь шматок хліба, не заганяйте їх в тінь і не позбавляйте їх життя і мінімального заробітку".</p>
<p>Що дивно? Дивно те, що за партію влади всі ці малі підприємці якраз і голосували. Голосували тому, що в програмі правлячої партії було прямо записано, і ви можете це перевірити, що ви гарантуєте, що система оподаткування і умови оподаткування для малих підприємців (ФОПів) будуть незмінними. Але тільки ви зайшли до парламенту як влада, перше, що ви зробили – ви позбавили їх права на життя, позбавили їх тих мінімальних систем підтримки держави, які були роками сформовані, і ці люди годували свої родини і ще декілька людей навколо себе.</p>
<p>Зараз, 1 січня, завдяки правлячій партії, завдяки владі, прийняті рішення, які вступають в силу з 1 січня, і тим самим ви наносите нищівний практично смертельний удар по середньому класу України. І ви знаєте, що коли вони прийшли в цей народний дом, який називається парламент, хочеться сказати, що цей парламент вже, на жаль, перетворився в публічний дом. Так людей навіть на поріг не пускають, не пускають на поріг до тих, кого вони обрали, вони просять: "Прийміть, послухайте, дайте можливість донести свою позицію". Але ні в керівників комітетів, ні в керівників парламенту, ні в уряду на цих людей немає часу. Я думаю, вони вже зробили свої выводы про діючу владу.</p>
<p>Але те, що ми зараз вимагаємо: негайно прийняти в парламенті лідерам фракцій, головам комітетів, керівництву парламенту представників малого бізнесу, ФОПів, негайно вислухати їх пропозиції; розглянути законопроект 5866-1 і негайно прийняти до 1 січня на черговій, позачерговій сесії, і припинити знищувати людей, які працюють для України.</p>
<p></p>
<p>10:07:33</p>
<p>КОРНІЄНКО О.С.</p>
<p>Шановні виступаючи, хотілось би нагадати, згідно Регламенту і взагалі загальнолюдської етики я не впевнений, що порівняння з такими установами личать народним депутатам і взагалі мають в парламенті бути озвучені. Будь ласка, тримайте себе в руках. <i>(Шум у залі)</i></p>
<p>З якої процедури? <i>(Шум у залі)</i></p>
<p></p>
<p>10:08:01</p>
<p>ГОЛОВУЮЧИЙ.</p>
<p>Шановні колеги, слово надається народному депутату України Кисилевському Дмитру Давидовичу, фракція політичної партії "Слуга народу".</p>
<p></p>
<p>10:08:05</p>
<p>КИСИЛЕВСЬКИЙ Д.Д.</p>
<p>Я прошу передати слово Ользі Василевський-Смаглюк.</p>
<p></p>
<p>ГОЛОВУЮЧИЙ. Василевська-Смаглюк, будь ласка.</p>
<p></p>
<p>10:08:16</p>
<p>ВАСИЛЕВСЬКА-СМАГЛЮК О.М.</p>
<p>Дякую.</p>
<p>Василевська-Смаглюк, 96 виборчий округ. Шановні колеги, сьогодні рівно п'ять місяців з моменту, коли Президент України підписав закон, який в народі назвали антиколекторським. Але насправді він не антиколекторський, він про інше: він про захист позичальника, захист від лайки і нічних дзвінків, захист від погроз розповісти керівнику на роботі, захист від порноколажів в чаті ОСББ.</p>
<p>Вперше за 30 років незалежності ми створили умови, аби між боржником і позичальником став закон. Ми дали людям захисника в особі регулятора – Національного банку України, і встановили межі дозволеного в стягненні боргу. І перші заходи впливу вже є.</p>
<p>За ці п'ять місяців застосовано 16 штрафів за неетичну поведінку з боку колекторів до позичальника, а також два тимчасові позбавлення ліцензії. Півтора мільйони, які ми стягнули в бюджет, – це є свідченням того, що не всі колектори готові цивілізовано працювати на ринку. З 6 тисяч скарг 4 тисячі 200 стосується взагалі третіх осіб, третіх осіб, які не брали в борг і які не були поручителями. Саме щодо них колектори і здійснюють неетичну поведінку, розпоряджаються їхніми персональними даними, дзвонять їм, їхнім керівникам, ці люди не мають жодного відношення до взяття боргу. Тому ми маємо і далі законодавчо заборонити обробку кредиторами і колекторськими компаніями персональних даних третіх осіб. Тому що правило антиколекторського закону є непохитним, воно говорить про те, що третіх осіб, які не були поручителями, не можна турбувати.</p>
<p>Окрім цього, нам потрібно на законодавчому рівні заборонити використання автодозвону більше ніж пів години на добу, тому що дозволені пів години перетворюються на 180 дзвінків на день і доводять людей до істерики. Бізнес запевняв, що автодозвон буде використовуватися в межах чинного законодавства і буде дієвим заходом впливу, але це не так, людей доводять до сказу і це потрібно припинити.</p>
<p>Вважайте, будь ласка, цей виступ, шановні представники колекторського бізнесу, останнім китайським попередженням: або ви дієте по закону, або ми заборонимо вас взагалі і ви взагалі не будете діяти.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Герасимову Артуру Володимировичу, фракція політичної партії "Європейська солідарність".</p>
<p>Ірина Володимирівна Геращенко, будь ласка.</p>
<p></p>
<p>10:11:08</p>
<p>ГЕРАЩЕНКО І.В.</p>
<p>Дякую.</p>
<p>Дорогі українці, з Петром Порошенком ми тільки повернулися з Донеччини, з Авдіївки, де передали 25-й героїчній бригаді вже п'яту систему сучасного відеоспостереження і розвідки. І ми пишаємося бойовим духом української армії, а також української Нацгвардії, яка несе важку службу на блокпостах на Донеччині.</p>
<p>Ви знаєте, наша армія готова дати відсіч ворогу, вони мають високий бойовий дух, але так само чекають адекватної позиції від українських політиків і хочуть запитати. Чому сьогодні в Європейському парламенті відбуваються слухання по безпекових питаннях в Україні, а в українському парламенті немає подібних слухань по безпекових питаннях в Україні? Чому Європейський парламент визнав "вагнерівців" терористичною організацією, а український парламент не ставить на голосування законопроект "Європейської солідарності", щоб визнати "вагнерівців" терористичною організацією. Можливо тому, що 3 роки тому українці закохалися, повірили в нові обличчя, а обрали, на жаль, нові… (три крапки), так би мовити, обличчя. Одну з цих морд нещодавно, як велике досягнення, після абсолютного хамства на блокпості з поліцейськими, які пройшли АТО/ООС, було звільнено з посади. Але в суспільства залишаються інші питання.</p>
<p>Перше. Так, а хто призначив цього Гогілашвілі на посаду заступника міністра внутрішніх справ? Як говорить колишній міністр внутрішніх справ, який несе повну відповідальність також за це призначення, зробив він це під тиском, так говорять партнери колишнього міністра, під тиском Зеленського і спрямовує вказівки Зеленського.</p>
<p>І у нас виникає дуже багато питань, на які ми будемо вимагати дати відповідь, в тому числі через депутатські запити до Зеленського і подивимося як ця сесійна зала буде це голосувати.</p>
<p>Перше. Хто його призначив?</p>
<p>Друге. Хто понесе відповідальність за провалину спецперевірку, яку він мав пройти (а це спецслужби) щодо допуску до державної таємниці ще вчорашнього громадянина, а можливо, і сьогоднішнього, країни-агресора?</p>
<p>Третє. А чи правда, що Банковій сьогодні справжня "кротівня", де працюють "кроти", і ти вже не знаєш їх прізвища? Чому на Банковій сьогодні країною керують секретарки, які там навіть не оформлені туди на роботу і отримують зарплату в "Кварталі 95"?</p>
<p>От ви знаєте, дуже люблять радників, позаштатних радників медіа запрошувати. Запросіть Машу, будь ласка, вона "ходячий інсайт", розумієте, нехай вона розкаже, чи була присутня на всіх закритих зустрічах, але ми чомусь думаємо, що її ніхто не запросить.</p>
<p>І ми звертаємося до Олексія Гончаренка. Олексію, на "Гончаренко рулить", запросіть Машу, бо Маша у нас сьогодні "рулить" країною, вона керує Зеленським, вона керує Україною, вона сьогодні, отримуючи зарплату…</p>
<p></p>
<p>ГОЛОВУЮЧИЙ. Слово надається народному депутату України Кулінічу Олегу Івановичу, депутатська група "Довіра".</p>
<p></p>
<p>10:14:23</p>
<p>КУЛІНІЧ О.І.</p>
<p>Доброго дня, шановний пане Голово, шановні колеги, шановні виборці! Одне з основних питань, яке на сьогодні турбує українців – це питання енергетичної безпеки держави. Від цього залежить не тільки тепло в наших домівках, від цього залежить взагалі функціонування економіки держави в цілому, і є ряд проблем, які до цього часу залишаються невирішеними.</p>
<p>Вже більше місяця, як я озвучив з цієї трибуни ситуацію, яка зараз турбує всі лікарні, де в реанімаціях перебувають хворі на COVID. Особиста безпека пацієнтів залежить не тільки від вміння лікарів, а і від стабільного електропостачання та забезпечення цих закладів, де перебувають хворі на COVID, аварійними електрогенераторами.</p>
<p>На запит від нашої депутатської групи "Довіра" профільні міністерства дали відповідь, що керівники таких закладів повинні самі турбуватися про стабільну… енергетичну стабільність і безпеку своїх закладів. Але це абсолютно неправильний підхід до вирішення проблеми. Лікарі і самі знають, що їм робити, без рекомендацій. Вони потребують не рекомендацій, а додаткового фінансування для таких лікарень по всій країні.</p>
<p>Також хочу озвучити ряд соціальних проблем, з якими до депутатів нашої групи звертаються представники органів місцевого самоврядування, голови об'єднаних територіальних громад та працівники соціальної сфери, зокрема, це компенсація проїзду автотранспортом для пільгових категорій громадян.</p>
<p>На сьогодні взагалі відсутнє державне фінансування та будь-яке регулювання цих пільг на центральному рівні. Наразі є розроблений проект постанови, яким пропонується все це передати на рівень ОТГ, але це перш за все державна пільга, і вона є дуже ресурсною, і я впевнений, що більшість ОТГ просто з цим не справляться, вони не зможуть це забезпечити. Громади ніколи не зможуть відпрацювати єдиний, уніфікований підхід, це повинна зробити держава.</p>
<p>І останнє. Сьогодні ми вшановуємо учасників ліквідації наслідків на Чорнобильській АЕС. Але коли держава офіційно вшановує подвиг ліквідаторів і водночас скасовує чорнобильцям раніше надані пільги, це викликає справедливе обурення у тих же чорнобильців-ліквідаторів. Більше того, з 2017 року у нас відсутня єдина державна програма, яка б вирішувала весь комплекс проблем, який пов'язаний з чорнобильцями.</p>
<p>Тому звертаюся від депутатської групи "Довіра" до Кабінету Міністрів з вимогою врегулювати щойно озвучені проблеми, тому що з цими проблемами до нас звертаються наші виборці, постійно.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Олеже Івановичу.</p>
<p>Слово надається народній депутатці України Рудик Кірі Олександрівні, фракція політичної партії "Голос".</p>
<p></p>
<p>10:17:22</p>
<p>РУДИК К.О.</p>
<p>Шановні колеги, минулого тижня я, разом з іншими членами фракції "Голос", повернулась з Риму, де проходив Конгрес Альянсу лібералів та демократів Європи. Ми приїхали туди, щоб відстояти Резолюцію щодо зупинення або відстрочення сертифікації "Північного потоку – 2". Завдяки активній роботі таку резолюцію було прийнято. І це дуже гарні новини.</p>
<p>Але також ми спілкувалися з нашими колегами з різних європейських країн. Ми говорили з ними про те, що відбувається в Європі і як виглядає 2021 рік для пересічного європейця. Перерахую: спочатку він зробив (або вона) собі другу дозу вакцини, потім отримав допомогу від держави, потім повернувся до роботи або відновив роботу свого бізнесу. Він чув про підвищення ціни на газ, але впевнений, що держава з цим справиться, тому не дуже переймається. Це всі ключові події, які відбуваються зараз в житті європейця.</p>
<p>Як виглядає 2021 рік для українця? Перш за все – січневий нокдаун, люди повністю витратили ті заощадження, які в них були. Потім з'явилась вакцина, дай боже, вони вакцинувалися. Потім: осінній нокдаун, діти не пішли в школу, ціни на газ для підприємства зросли, а головне, що відбулося, що знизилась покупна спроможність людей і бізнес, по суті, став.</p>
<p>Просто вдумайтесь, за рік роботи влада не зробила жодного кроку назустріч підприємцям. Яку мотивацію мають мати люди для того, щоб залишатися працювати в Україні, для того, щоб залишатися і сплачувати тут податки, якщо вони не бачать жодного кроку з боку влади?</p>
<p>Фракція "Голос" пропонувала безліч ініціатив для підтримки малого та середнього бізнесу. По-перше, це відміна ЄСВ під час карантину. По-друге, це відміна адміністративних перевірок.</p>
<p>І я персонально подавала зміни в бюджет до 2022 року – додаткових 10 мільярдів гривень на підтримку малого та середнього бізнесу. На превеликий жаль, у влади є якісь інші пріоритети. Але у мене і у фракції "Голос" пріоритет тільки один – зробити так, щоб українці могли заробляти гроші в себе на Батьківщині, а держава якщо не допомагала в цьому, то принаймні не ставила палки в колеса.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату України Батенку Тарасу Івановичу, депутатська група "Партія "За майбутнє".</p>
<p>Бондарю Віктору Васильовичу.</p>
<p></p>
<p>10:20:17</p>
<p>БОНДАР В.В.</p>
<p>Дякую, шановний Руслане Олексійовичу.</p>
<p>Шановні колеги, я хотів би підняти надзвичайно важливе питання, яке сьогодні піднімають всі промисловці України – це питання шаленого зростання для промисловості цін на газ, які вже добігають майже 40 гривень на тисячу... 40 тисяч гривень за тисячу кубометрів, підняття ціни на електроенергію, яка сьогодні вже більше п'яти гривень за кіловат електроенергії. І це питання, які мав би уряд сьогодні принципово вже почати думати як вирішувати. Бо від того, як працює українська промисловість, залежить, які податки ми зберемо в наступному році, які ми вже передбачили в бюджеті, який проголосований. Сьогодні для промисловості ці тарифи приводять до того, що, по суті, проїдаються обігові кошти підприємств і немає можливості у підприємств робити інвестиційні програми по оновленню обладнання, модернізації і створенню більш конкурентного виробництва.</p>
<p>Я звертаюсь до уряду з питанням, що треба приймати якусь комплексну програму, яка дозволить підтримувати українську промисловість. У нас на порядку денному є законопроекти, які сьогодні дозволять захищати українську промисловість. Це і про локалізацію, де йде державна підтримка і преференції для державних українських підприємств і приватних підприємств українських перед імпортерами, які сьогодні демпінгують і деколи просто роблять все, щоби знищити українську промисловість. Це і програми, де застосовуються спеціальні тендерні процедури, якщо в програмі приймають участь українські великі виробники промислові, такі як Турбоатом, Електротяжмаш, Зоря, Машпроект і таке інше.</p>
<p>Це програми мають бути, які ми мали би передбачити на наступний рік в бюджеті, про що я неодноразово говорив, і сподіваюся, що вони будуть передбачені під час змін на наступний рік. Наприклад, виділити 5-7 мільярдів гривень на сотню проектів по 50-70 мільйонів під створення нових промислових об'єктів, нових робочих місць, а це дало би великий поштовх і наповненню казни державної, і створенню реальних економічних передумов відродження регіонів України.</p>
<p>А так ми на сьогоднішній день не маємо ніякої програми підтримки, так українська промисловість, по суті, один-на-один залишилася зі своїми проблемами, і від уряду ми не бачимо ніяких пропозицій.</p>
<p>Тому звертаюся сьогодні до Прем’єр-міністра, звертаємося до всього уряду терміново розробити таку програму підтримки українського виробництва, терміново зробити програму подолання цих шалених тарифів для української промисловості, створення умов, щоб вона не проїла обігові кошти і по суті не втратила перспективи на найближчі 2-3 роки. А саме головне – від цього залежить, який буде бюджет на наступний рік. Якщо сьогодні не включитися в допомогу промисловості, то завтра не буде не тільки податків, ну і навіть грошей на заробітні плати вчителям, лікарням…</p>
<p></p>
<p>ГОЛОВУЮЧИЙ. Слово надається Нестору Івановичу Шуфричу, фракція "Опозиційна платформа – За життя".</p>
<p></p>
<p>10:23:29</p>
<p>ШУФРИЧ Н.І.</p>
<p>Дякую.</p>
<p>Шановний пане Голово! Шановні колеги! Весь світ сьогодні в напрузі з-за ситуації на російсько-українському кордоні. Є вже і стурбованість наших патріархів, Папи Римського.</p>
<p>А чому напруга? Тому що нема миру в Україні. Чому нема миру в Україні? Тому що не виконуються Мінські угоди. А чому не виконуються Мінські угоди? Тому що вважається, що це зрада.</p>
<p>Два рази зрадили у вересні 2014 року, тоді Порошенко підписував ці протоколи. Два рази зрадили 12 лютого 2015 року, коли за дорученням Порошенко підписав Кучма комплекс дій, а сам Порошенко разом з Путіним, Меркель і Олландом підписав протокол "нормандської четвірки". До речі, залишився тільки Путін з підписантів при владі.</p>
<p>А я задаю запитання: навіщо підписували зраду? І тоді хто підписав це, дозвольте прочитати: "Сторони висловлюють зацікавленість у досягнені домовленостей у рамках Нормандського формату Тристоронньої контактної групи щодо всіх правових аспектів, особливо порядку місцевого самоврядування "особливого статусу" окремих районів Донецької та Луганської областей, як вказано, – увага, – в комплексі заходів з виконання Мінських домовленостей від 2015 року, з метою забезпечення його функціонування на постійній основі". Вони вважають за необхідне інкорпорувати "формулу Штайнмайєра" в українське законодавство, згідно із версією, узгодженою Н4 та Тристоронньою контактною групою".</p>
<p>А хто цю зраду підписав? Ба, пан Зеленський в грудні 19-го року в Парижі.</p>
<p>Дивіться, і Париж, і Берлін, і Вашингтон читають те, що підписали два українських президенти, і вони не розуміють чому це не виконується. Байден в 2015 році стояв на цій трибуні і благав виконати Мінські угоди, і говорив про особливий статус для Донбасу. Ми маємо показати кінець шляху щодо врегулювання миру, як цей мир буде реалізовано, тоді, повірте мені, краще буде йти і на самому початку. Немає початку, тому що ніхто не знає, який кінець. І тоді, повірте мені, ми не будемо рахувати танки на кордонах, а ми будемо рахувати ешелони вугілля, яке буде повертатися з Донбасу на наші українські електростанції, і ми будемо дивитися, як люди повертаються в Донецьк, а з Донецьку їдуть в Київ з радістю і посмішками, тому що вони будуть їхати…</p>
<p></p>
<p>ГОЛОВУЮЧИЙ. Шановні народні депутати, час для виступів вичерпано. Переходимо до розгляду питань порядку денного.</p>
<p>Я перепрошую, з процедури, я перепрошую. Хто буде? Будь ласка, Власенко Сергій Володимирович.</p>
<p></p>
<p>10:26:50</p>
<p>ВЛАСЕНКО С.В.</p>
<p>Дякую, пане Голово.</p>
<p>Регламент Верховної Ради забороняє керівництву Верховної Ради коментувати виступи народних депутатів. Для того, щоб підвищувати довіру до парламенту, треба не моралізувати з трибуни, порушуючи Регламент, а приймати закони, які забезпечать нормальне функціонування існування громадян в українській державі і як мінімум забезпечать малим підприємцям нормальні умови оподаткування, нормальні умови адміністрування їхньої роботи. А не приймати закони, які збуджують суспільство і дають від суспільства ті оцінки, які звучать з трибуни Верховної Ради.</p>
<p>Тому я ще раз підкреслюю, Регламент забороняє коментувати виступи народних депутатів. І відповідно до частини першої статті 29 Закону про Регламент роблю головуючому зауваження і прошу не порушувати Регламент в подальшому.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, перелік питань, що пропонуються для обговорення і прийняття рішень, вам сьогодні надано. Переходимо до їх розгляду.</p>
<p>Шановні колеги, я хочу нагадати, що попередній раз у п'ятницю ми не встигли прийняти всі рішення щодо постанов про скасування рішення Верховної Ради України від 30.11.2021 року про прийняття у другому читанні та в цілому проекту Закону "Про внесення змін до Податкового кодексу України та деяких законодавчих актів щодо забезпечення збалансованості бюджетних надходжень" (номер 5600) (від 02.06.2021 року).</p>
<p>І в нас залишилося тільки голосування, оскільки обговорення по цих проектах ми провели. Ми маємо зараз прийняти тільки рішення шляхом голосування за ті проекти постанов, які залишилися.</p>
<p>Тому, шановні колеги, ставлю на голосування проект Постанови про скасування рішення Верховної Ради України від 03.11.2021 про прийняття у другому читанні та в цілому проекту Закону "Про внесення змін до Податкового кодексу України та деяких законодавчих актів щодо забезпечення збалансованості бюджетних надходжень" (реєстраційний номер 5600-П14) (авторства народного депутата Синютки).</p>
<p>Готові голосувати? Прошу голосувати.</p>
<p></p>
<p>10:29:30</p>
<p>За-83</p>
<p>Рішення не прийнято.</p>
<p>Наступна Постанова 5600-П11 про скасування рішення Верховної Ради України від 30.11.2021 про прийняття у другому читанні та в цілому проекту Закону "Про внесення змін до Податкового кодексу України та деяких законодавчих актів України щодо забезпечення збалансованості бюджетних надходжень". Цей проект постанови вноситься народними депутатами України Саврасовою і Южаніною.</p>
<p>Шановні колеги, прошу визначатись та... Саврасовим та Южаніною. Прошу визначатись та голосувати. 5600-П15, так.</p>
<p></p>
<p>10:30:19</p>
<p>За-80</p>
<p>Рішення не прийнято.</p>
<p>Наступна Постанова 5600-П16 авторства народних депутатів Алєксєєва і Южаніної про скасування рішення Верховної Ради України від 30.11.2021 про прийняття у другому читанні та в цілому проекту Закону "Про внесення змін до Податкового кодексу України та деяких законодавчих актів України щодо забезпечення збалансованості бюджетних надходжень".</p>
<p>Ще раз, Постанова 5600-П16. Готові голосувати? Прошу визначатись та голосувати.</p>
<p></p>
<p>10:31:07</p>
<p>За-85</p>
<p>Рішення не прийнято.</p>
<p>Наступна Постанова 5600-П17 народних депутатів Лопушанського і Южаніної про скасування рішення Верховної Ради України від 30.11.2021 року про прийняття у другому читанні та в цілому проекту Закону "Про внесення змін до Податкового кодексу України та деяких законодавчих актів України щодо забезпечення збалансованості бюджетних надходжень" (5600-П17).</p>
<p>Готові голосувати? Прошу голосувати.</p>
<p></p>
<p>10:31:53</p>
<p>За-83</p>
<p>Рішення не прийнято.</p>
<p>Наступна постанова – це Постанова 5600-П18 авторства В'ятровича і Южаніної про скасування рішення Верховної Ради України від 30.11.2021 про прийняття у другому читанні та в цілому проекту Закону "Про внесення змін до Податкового кодексу України та деяких законодавчих актів України щодо забезпечення збалансованості бюджетних надходжень". Ще раз, це Постанова 5600-П18.</p>
<p>Готові голосувати? Прошу визначатись та голосувати.</p>
<p></p>
<p>10:32:42</p>
<p>За-86</p>
<p>Рішення не прийнято.</p>
<p>Наступна Постанова 5600-П19. Це Постанова авторства народної депутатки Фріз про скасування рішення Верховної Ради України від 30.11.2021 про прийняття у другому читанні та в цілому проекту Закону "Про внесення змін до Податкового кодексу України та деяких законодавчих актів України щодо забезпечення збалансованості бюджетних надходжень". Постанова 5600-П19.</p>
<p>Готові голосувати? Прошу голосувати.</p>
<p></p>
<p>10:33:23</p>
<p>За-87</p>
<p>Рішення не прийнято.</p>
<p>Наступна постанова народного депутата Джемілєва, номер Постанови 5600-П20. Це Постанова про скасування рішення Верховної Ради України від 30.11.2021 про прийняття у другому читанні та в цілому проекту Закону "Про внесення змін до Податкового кодексу України та деяких законодавчих актів України щодо забезпечення збалансованості бюджетних надходжень". Постанова номер 5600-П20.</p>
<p>Готові голосувати? Прошу голосувати.</p>
<p></p>
<p>10:34:10</p>
<p>За-87</p>
<p>Рішення не прийнято.</p>
<p>Наступна постанова вноситься народним депутатом України Чийгозом, це номер Постанови 5600-П21. Це про скасування рішення Верховної Ради України від 30.11.2021 про прийняття у другому читанні та в цілому проекту Закону "Про внесення змін до Податкового кодексу України та деяких законодавчих актів України щодо забезпечення збалансованості бюджетних надходжень". Постанова 5600-П21.</p>
<p>Готові голосувати? Прошу голосувати.</p>
<p></p>
<p>10:34:55</p>
<p>За-87</p>
<p>Рішення не прийнято.</p>
<p>Наступна постанова номер 5600-П22. Це постанова авторства народних депутатів Княжицького та Южаніної. Постанова про скасування рішення Верховної Ради України від 30.11.2021 про прийняття у другому читанні та в цілому проекту Закону "Про внесення змін до Податкового кодексу України та деяких законодавчих актів України щодо забезпечення збалансованості бюджетних надходжень". Постанова номер 5600-П22.</p>
<p>Шановні колеги, готові голосувати? Прошу визначатися і голосувати.</p>
<p></p>
<p>10:35:49</p>
<p>За-88</p>
<p>Рішення не прийнято.</p>
<p>І завершальна в цьому блоці постанова – проект Постанови № 5600-П23, постанова народного депутата Власенка, про скасування рішення Верховної Ради України про прийняття у другому читанні та в цілому проекту Закону "Про внесення змін до Податкового кодексу України та деяких законодавчих актів України щодо забезпечення збалансованості бюджетних надходжень". Ще раз: це Постанова 5600-П23.</p>
<p>Шановні колеги, готові голосувати? Прошу голосувати.</p>
<p></p>
<p>10:36:45</p>
<p>За-89</p>
<p>Рішення не прийнято.</p>
<p>Шановні колеги, ми проголосували всі постанови, рішення по них прийнято. Закон розблокований, може йти на підписання.</p>
<p>Переходимо далі. Наступне питання – законопроект 5630. Це проект Закону про внесення змін до Закону України "Про громадянство України" щодо спрощеного набуття громадянства України іноземцями та особами без громадянства, які брали участь у захисті територіальної цілісності та недоторканності України (друге читання).</p>
<p>Я запрошую на трибуну голову Комітету з питань прав людини, деокупації та реінтеграції тимчасово окупованих територій у Донецькій, Луганській областях та Автономної Республіки Крим, міста Севастополя, національних меншин і міжнаціональних відносин Дмитра Валерійовича Лубінця.</p>
<p>Шановні колеги, чи буде хтось наполягати на своїх поправках? Ніхто не буде наполягати. Шановні колеги, ніхто не буде наполягати на поправках.</p>
<p>Прошу народних депутатів зайняти свої місця, це дуже важливий законодавчий акт, тому прошу приготуватися до голосування.</p>
<p>Я ставлю на голосування проект Закону про внесення змін до Закону України "Про громадянство України" щодо спрощеного набуття громадянства України іноземцями та особами без громадянства, які брали участь у захисті територіальної цілісності та недоторканності України (реєстраційний номер проекту 5630).</p>
<p>Шановні колеги, готові до голосування? Прошу голосувати.</p>
<p></p>
<p>10:38:46</p>
<p>За-285</p>
<p>Рішення прийнято. Закон прийнятий в цілому.</p>
<p>Покажіть по фракціях.</p>
<p>Дякую, колеги, це дуже важливий закон.</p>
<p>Йдемо далі, наступне в нас питання. З цього питання в нас було порозуміння між усіма фракціями, ми його вставляємо до порядку денного, але нам треба проголосувати. Це реєстраційний номер 6375, це проект Закону про внесення змін до Закону України "Про Національне агентство України з питань виявлення, розшуку та управління активами, одержаними від корупційних та інших злочинів" щодо усунення неточностей.</p>
<p>Шановні колеги, спочатку ми маємо проголосувати про включення до порядку денного сесії цього питання. Нам потрібно набрати 226 голосів.</p>
<p>Готові голосувати? Шановні колеги, прошу голосувати.</p>
<p></p>
<p>10:39:48</p>
<p>За-292</p>
<p>Рішення прийнято.</p>
<p>Наступне голосування, яке ми маємо зробити за процедурою, – це визначити законопроект 6375 невідкладним та скоротити строк внесення альтернативних законопроектів до дня проведення пленарного засідання 14 грудня 2021 року. Нам теж потрібно набрати 226 голосів.</p>
<p>Шановні колеги, готові голосувати? Прошу голосувати.</p>
<p></p>
<p>10:40:28</p>
<p>За-241</p>
<p>Рішення прийнято.</p>
<p>Наступне. Нам потрібно проголосувати процедуру ad hoc щодо розгляду та прийняття рішення на цьому пленарному засіданні. Також потрібно 226 голосів.</p>
<p>Шановні колеги, будь ласка, я прошу підтримати це рішення. Шановні колеги, будь ласка, займіть свої робочі місця. Шановні колеги, ставлю цю пропозицію проголосувати ad hoc щодо розгляду та прийняття рішення на цьому пленарному засіданні щодо законопроекту (реєстраційний номер 6375). Прошу проголосувати.</p>
<p></p>
<p>10:41:17</p>
<p>За-298</p>
<p>Рішення прийнято.</p>
<p>Шановні колеги, в нас була як би попередня домовленість, що ми одразу проголосуємо це питання за основу і в цілому з урахуванням пропозицій комітету. <i>(Шум у залі)</i></p>
<p>Шановні колеги, це по АРМА. Хто не зрозумів, це АРМА. Але давайте для чистоти процедури проголосуємо розгляд цього питання за скороченою процедурою. Шановні колеги, прошу проголосувати.</p>
<p></p>
<p>10:42:02</p>
<p>За-249</p>
<p>Рішення прийнято.</p>
<p>Шановні колеги, є пропозиція запросити до трибуни заступницю голови Комітету з питань антикорупційної політики Янченко Галину Ігорівну для того, щоб вона зачитала висновок комітету і тоді проголосувати це питання. Будь ласка, Галино Ігорівно.</p>
<p></p>
<p>10:42:23</p>
<p>ЯНЧЕНКО Г.І.</p>
<p>Шановні колеги, доброго ранку! Ми з вами доклали, я би сказала, титанічних зусиль для того, щоб змінити принаймні щось в такому антикорупційному органі як АРМА – Агентство з питань розшуку і управління активами.</p>
<p>В липні ми конституційною більшістю проголосували з вами Закон про реформу цього органу і там нарешті розпочалися певні зміни. Я дуже вдячна вам за вашу громадянську позицію, за вашу політичну позицію в липні по реформі АРМА. Але зараз перед нами стоїть ще один невеликий виклик: нам критично необхідно зараз закріпити ті зміни, яких ми досягли в липні і прийняти дві додаткові норми. Власне, ці норми полягають в наступному.</p>
<p>Першою нормою ми закріпляємо право власності. Фактично дозволяємо, приводимо у відповідність профільний Закон про АРМА із тими змінами, які зараз розглядаються в Закон про Кримінальний процесуальний кодекс. А конкретно, ми дозволимо власникам активів оскаржувати не лише арешт активу і не лише спосіб його управління, а й оскаржувати сам факт передачі арештованого майна до АРМА.</p>
<p>Друга коротка норма полягає в тому, що зараз, враховуючи теж певні кадрові зміни, досить важливо дати кадрову гнучкість. Друзі, це необхідно для того, щоб АРМА, яка нарешті почала працювати нормально, змогла продовжувати в тому ж темпі. Нарешті восени в АРМА почали продавати активи за ринковою ціною, це відбулося вперше за 6 років, вперше з моменту створення цього органу і це завдяки нашим з вами зусиллям. Від комітету…</p>
<p></p>
<p>ГОЛОВУЮЧИЙ. Галина Ігорівна, вам дається… Дивіться, ми ж домовлялися, що без обговорення, тому я вас запросив, якби ви уважно слухали, оголосити позицію комітету. Дайте ще, будь ласка, 2 хвилини. Але, будь ласка, наступний раз слухайте, про що я вас прошу. Позиція комітету, тому що нам треба голосувати з пропозиціями комітету.</p>
<p>Будь ласка, Галина Ігорівна.</p>
<p></p>
<p>10:44:43</p>
<p>ЯНЧЕНКО Г.І.</p>
<p>Від комітету хочу зазначити, що комітет одноголосно підтримав законопроект і рекомендує Верховній Раді розглянути його за основу та в цілому з техніко-юридичним опрацюванням, а конкретно: виключивши пункт 2 розділу І та доповнивши текст законопроекту розділом ІІ "Прикінцеві положення" у такій редакції.</p>
<p>Перше. Цей закон набирає чинності з дня наступного за днем його опублікування.</p>
<p>Друге. Кабінету Міністрів України у місячний строк з дня набрання чинності цим законом привести свої нормативно-правові акти у відповідність з цим законом. Забезпечити прийняття нормативно-правових актів, необхідних для реалізації цього закону.</p>
<p>Колеги, дякую. Прошу підтримки.</p>
<p></p>
<p>ГОЛОВУЮЧИЙ. Дякую, Галина Ігорівна. Будь ласка, займіть своє місце.</p>
<p>Шановні колеги, ми домовлялися з керівниками фракцій про те, що цей законопроект ми приймаємо одразу в першому і в цілому, всі висловлюються, без обговорення.</p>
<p>Тому, шановні колеги, я ставлю пропозицію спочатку прийняти за основу, потім в цілому. Я ставлю пропозицію прийняти за основу проект Закону про внесення змін до Закону України "Про Національне агентство України з питань виявлення, розшуку та управління активами, одержаними від корупційних та інших злочинів" щодо усунення неточностей (реєстраційний номер проекту 6375).</p>
<p>Шановні колеги, готові голосувати? Прошу голосувати.</p>
<p></p>
<p>10:46:26</p>
<p>За-315</p>
<p>Рішення прийнято.</p>
<p>Шановні колеги, ще хвилиночку, ще одне рішення, не розходьтеся.</p>
<p>Я ставлю пропозицію прийняти в цілому з врахуванням пропозицій комітету та необхідними техніко-юридичними поправками проект Закону про внесення змін до Закону України "Про Національне агентство України з питань виявлення, розшуку та управління активами, одержаними від корупційних та інших злочинів" щодо усунення неточностей (реєстраційний номер проекту 6375).</p>
<p>Шановні колеги, готові голосувати?</p>
<p>Прошу голосувати.</p>
<p></p>
<p>10:47:13</p>
<p>За-318</p>
<p>Рішення прийнято. Закон прийнято в цілому. Вітаю, колеги!</p>
<p>Йдемо далі. Наступний законопроект – це друге читання, проект Закону про внесення змін до Закону України "Про приватизацію державного і комунального майна" щодо уточнення деяких положень та сприяння залученню інвестицій в процесі приватизації (номер законопроекту 5397) (друге читання).</p>
<p>Я запрошую за трибуну голову підкомітету Комітету з питань економічного розвитку Олексія Васильовича Мовчана.</p>
<p>Шановні колеги, чи буде хтось наполягати на поправках? Буде, так? Будь ласка, зараз секундочку, там, по-моєму, 4 поправки не враховані чи 6. Да, там 7 поправок і 4 не враховані.</p>
<p>Я бачу 5 поправка, Княжицький, будь ласка. Будь ласка.</p>
<p></p>
<p>10:48:10</p>
<p>КНЯЖИЦЬКИЙ М.Л.</p>
<p>Дякую.</p>
<p>Ми подавали поправку, яка відхилена, оскільки виступаємо проти вилучення з переліків об'єктів, що не підлягають приватизації, підприємств з виготовлення, ремонту технічних та інших засобів реабілітації для осіб з інвалідністю.</p>
<p>Прошу цю поправку підтримати, оскільки, у Львові, у мене на окрузі, один з найбільших заводів, який виготовляє для хворих з інвалідністю прилади, зокрема, Львівський протезний завод, який постійно доводять до банкрутства заради приватизації, який може робити якісну техніку.</p>
<p>Прошу підтримати. Дякую.</p>
<p></p>
<p>ГОЛОВУЮЧИЙ. Позиція комітету, будь ласка, Олексій Васильович.</p>
<p></p>
<p>10:48:48</p>
<p>МОВЧАН О.В.</p>
<p>Так, насправді ця поправка не відповідає цілям законопроекту, бо в пояснювальній записці було чітко вказано обґрунтування щодо виключення такої категорії підприємств з-під дії норми про заборону приватизації.</p>
<p>Перше – тому що 85 відсотків ринку такої категорії товару належать до приватного сектору. І друге – це те, що такі підприємства просто генерують збитки постійно. Тобто є окремі галузі, які ми маємо захищати законом. Але очевидно, що цю – вже не потрібно.</p>
<p>Дякую.</p>
<p></p>
<p>ГОЛОВУЮЧИЙ. Ви наполягаєте на тому, щоб поставити цю поправку на голосування, так?</p>
<p>Шановні колеги, я ставлю на голосування 5 поправку народного депутата Княжицького. Комітет її відхилив. Тому прошу визначатись та голосувати.</p>
<p></p>
<p>10:49:53</p>
<p>За-105</p>
<p>Рішення не прийнято.</p>
<p>Все, ми розглянули всі поправки. Я дякую колегам. Тому прошу народних депутатів зайняти свої місця.</p>
<p>Я ставлю пропозицію комітету прийняти в другому читанні та в цілому з необхідними техніко-юридичними правками проект Закону про внесення змін до Закону України "Про приватизацію державного і комунального майна" щодо уточнення деяких положень та сприяння залученню інвестицій в процесі приватизації (реєстраційний номер проекту 5397).</p>
<p>Шановні колеги, готові голосувати? Прошу проголосувати.</p>
<p></p>
<p>10:50:48</p>
<p>За-207</p>
<p>Рішення не прийнято.</p>
<p>Так, шановні колеги, ну, що тоді давайте ми…</p>
<p>Покажіть по фракціях, будь ласка.</p>
<p>Повторне друге, шановні колеги. Шановні колеги, я ставлю пропозицію відправити цей законопроект на повторне друге читання. Мова йде про проект Закону про внесення змін до Закону України "Про приватизацію державного і комунального майна" щодо уточнення деяких положень та сприяння залученню інвестицій в процесі приватизації (реєстраційний номер проекту 5397)</p>
<p>Шановні колеги, готові голосувати? Секундочку, стоп.</p>
<p>Повторне друге. Шановні колеги, готові голосувати? Прошу голосувати.</p>
<p></p>
<p>10:52:00</p>
<p>За-255</p>
<p>Рішення прийнято.</p>
<p>Законопроект пішов на повторне друге читання. Дякую, колеги.</p>
<p>Наступний законопроект… Наступний законопроект 4220. Секундочку. Це проект Закону про внесення змін до деяких законодавчих актів щодо врегулювання окремих питань процедур банкрутства на період здійснення заходів, спрямованих на запобігання виникненню і поширенню коронавірусної хвороби COVID-19 (законопроект 4220), це друге читання.</p>
<p>Там дві поправки не враховані. Чи буде хтось наполягати на поправках? Шановні колеги, ніхто не наполягає.</p>
<p>Тоді, шановні колеги, я ставлю на голосування проект Закону. Пропозиція комітету прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів щодо врегулювання окремих питань процедур банкрутства на період здійснення заходів, спрямованих на запобігання виникненню і поширенню коронавірусної хвороби COVID-19 (реєстраційний номер проекту 4220).</p>
<p>Шановні колеги, готові до голосування? Прошу голосувати.</p>
<p></p>
<p>10:53:32</p>
<p>За-289</p>
<p>Рішення прийнято. Закон прийнятий в цілому. Вітаю, колеги!</p>
<p>Так, наступний законопроект (перше читання), законопроект 5865 – це проект Закону про внесення змін до Закону України "Про державне регулювання ринку капіталів та організованих товарних ринків" та деяких інших законодавчих актів України щодо регулювання та нагляду на ринках капіталу та організованих товарних ринках. Законопроект 5865.</p>
<p>Шановні колеги, ставлю пропозицію розглянути це питання за скороченою процедурою. Прошу підтримати та проголосувати.</p>
<p></p>
<p>10:54:34</p>
<p>За-230</p>
<p>Рішення прийнято.</p>
<p>Я запрошую до слова голову Комітету з питань фінансів, податкової та митної політики Данила Олександровича Гетманцева. Я так розумію, і від авторів, і від комітету, так, Данило Олександрович? Чотири хвилини. Будь ласка, чотири хвилини.</p>
<p></p>
<p>10:54:50</p>
<p>ГЕТМАНЦЕВ Д.О.</p>
<p>Фінансова піраміда. Фінансова піраміда – це слово, словосполучення, яке ми знаємо з минулого. Ми знаємо, коли у 90-х роках обманювалися мільйони і мільйони наших співгромадян, які довіряли шахраям свої гроші і ніколи вже їх не бачили. І нам здається, можливо, що сьогодні це словосполучення пішло в минуле. Однак, ні. На сьогодні в Україні діє більше ста фінансових пірамід.</p>
<p>Avalontech, Qubittech, 24open, B2B Jewelry. B2B Jewelry обманули 600 тисяч наших співгромадян на загальну суму 250 мільйонів доларів. На сьогодні за різними підрахунками від фінансових пірамід постраждали від 500 тисяч до півтора мільйона наших громадян. І це сьогодні, це не в 90-х.</p>
<p>Запропонований вам закон складний. Запропонований вам закон вводить механізми, які спрямовані на протидію фінансовим пірамідам в першу чергу, вводить визначення фінансових пірамід та надає Національній комісії з цінних паперів і фондового ринку право проводити дослідження щодо створення фінансових пірамід. Крім цього, зазначений законопроект містить і інші дуже важливі положення, які спрямовані на створення цивілізованого фондового ринку, цивілізований фондовий ринок на кшталт тих, які існують у розвинутих державах світу: цивілізований фондовий ринок, в який ми можемо вкладати свої гроші; цивілізований фондовий ринок, який є необхідним для другого рівня пенсійної системи.</p>
<p>Цей законопроект підвищує інституційну спроможність Національної комісії з цінних паперів та фондового ринку. Він, безперечно, може бути продискутований до другого читання, він, безперечно, містить дискреційні норми, дискреційні повноваження Національної комісії, але це вимога сьогодення, це реалізація тих стандартів, які існують в цивілізованих країнах світу.</p>
<p>Я хочу подякувати співробітникам Національної комісії з цінних паперів, секретаріату комітету та народним депутатам комітету, які долучилися до роботи над цим складним законопроектом, ми працювали рік над ним, а також представникам Світового банку, які надали експертні думки щодо цього законопроекту. Безперечно, це стане новим важливим, великим кроком на шляху для впровадження фондового ринку в нашій державі, на шляху до впровадження другого рівня пенсійної системи в нашій державі.</p>
<p>Дуже прошу підтримати зеленою кнопкою. Дякую.</p>
<p></p>
<p>ГОЛОВУЮЧИЙ. Дякуємо, Даниле Олександровичу.</p>
<p>Шановні колеги, є необхідність обговорювати цей законопроект? Будь ласка, запишіться: два – за, два – проти.</p>
<p>Слово надається народному депутату України Гевку Володимиру Леонідовичу, фракція політичної партії "Слуга народу".</p>
<p></p>
<p>10:58:40</p>
<p>ГЕВКО В.Л.</p>
<p>Прошу передати слово Ользі Василевській-Смаглюк.</p>
<p></p>
<p>ГОЛОВУЮЧИЙ. Будь ласка, пані Ольга, запрошуємо до трибуни.</p>
<p></p>
<p>10:58:55</p>
<p>ВАСИЛЕВСЬКА-СМАГЛЮК О.М.</p>
<p>Василевська-Смаглюк, 96 виборчий округ. Шановні друзі, я розпочинаю свій кожний прийом громадян на окрузі зі скарг про обманутих вкладників. Обманутих людей, які постраждали від того, що вони прочитали рекламу і повірили пустим обіцянкам, обманутих від того, що на них за останні їхні гроші нагріли руки.</p>
<p>Цей законопроект дозволяє нам визначити в законному руслі, що таке фінансова піраміда. Він дозволяє Національній комісії з цінних паперів та фондового ринку вивісити у себе на сайті невичерпний перелік критеріїв, що таке фінансова піраміда. Вона також надає функції Національній комісії припинити знущатися над людьми, припинити несанкціоновану неправдиву, брехливу рекламу, яка вводить в оману наших людей, наших виборців, наших громадян.</p>
<p>Я виступаю і закликаю вас підтримати цей надважливий законопроект, над яким наш комітет працював протягом цього року, який дозволить вберегти наших людей від того, щоби вони віддавали свої останні гроші зловмисникам, які потім підуть не для наших людей, які підуть потім в кишені тих, кого насправді потрібно садити.</p>
<p>Давайте припинимо фінансові піраміди в Україні. Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народній депутатці України Стефанишиній Ользі Анатоліївні, фракція політичної партії "Голос".</p>
<p></p>
<p>11:00:37</p>
<p>СТЕФАНИШИНА О.А.</p>
<p>Прошу передати слово Ярославу Юрчишину, об'єднання "Справедливість".</p>
<p></p>
<p>ГОЛОВУЮЧИЙ. Будь ласка, Ярослав Юрчишин.</p>
<p></p>
<p>11:00:48</p>
<p>ЮРЧИШИН Я.Р.</p>
<p>Ярослав Юрчишин, об'єднання "Справедливість". Я би хотів зазначити висновок як перший заступник голови антикорупційного комітету. Антикорупційний комітет, визнаючи, що нам потрібно, власне, унормовувати фінансові ринки, але неприпустимо є прикриватися інтересами обманутих вкладників і при цьому створювали корупційні механізми.</p>
<p>Що я маю на увазі? Перше – в законі дуже чітко визначена дискреція комісії у визначенні рівня штрафу, тобто немає різниці між мінімальним і максимальним, немає чітких показників, як вони застосовуються. І комісія зможе одних карати по максимуму, інших – фактично застосовувати мінімальні санкції. Це неприпустимо, це дискреція.</p>
<p>Наступне. Немає розмежувань між повноваженнями комісій і уповноваженими особами. Тобто ми знову ж таки можемо мати ситуацію, коли по одній і тій самій справі буде два взаємозаперечуючих рішення, і вирішуватися ця справа буде у наших досі нереформованих судах і досі неліквідованому Окружному адміністративному суді Києва, оскільки ця комісія – це центральний орган виконавчої влади.</p>
<p>І традиційно можна, в принципі, вичитати зауваження і Головного експертного управління, і антикорупційного комітету, і НАЗК, і чітко побачити, що дуже багато повноважень. Але вже традиція – ми знову уповноважуємо Президента, надаючи йому додаткові повноваження, яких немає в Конституції. Фактично закріпляється за Президентом всупереч приписам статті 106 Конституції порушити своїм розпорядженням дисциплінарні провадження стосовно голови комісії.</p>
<p>Навіщо створювати закон, який буде ліквідований Конституційним Судом? Друзі, пишіть закони якісно.</p>
<p></p>
<p><a name=_GoBack></a>ГОЛОВУЮЧИЙ. Слово надається народній депутатці України Южаніній Ніні Петрівні, фракція політичної партії "Європейська солідарність". Южаніна. А, ви сюди. Будь ласка.</p>
<p></p>
<p>11:03:14</p>
<p>ЮЖАНІНА Н.П.</p>
<p>Шановні колеги, шановні українці, взагалі-то неприпустимо, коли говоримо про фундаментальні речі, говорити гаслами і прикривати всі свої недопрацювання якимись красивими словами. Тому що насправді під оптимістичною метою цього проекту закону про підвищення ефективності захисту інвесторів, споживачів фінансових послуг, врегулювання питань запобігання створенню фінансових пірамід, маніпулювання на ринку капіталу в результаті можна отримати створення ще одного державного монстра – наглядача в особі Національної комісії з цінних паперів та фондового ринку як національного регулятора ринків капіталу та організованих товарних ринків.</p>
<p>Я вам наведу лише декілька прикладів. Я прошу прочитати висновок Мінфіну, Мінекономіки, Мін'юсту, ГНЕУ. Ви подивіться, скільки вони говорять про невиправдане надання комісії повноважень щодо прийняття рішень про належність об'єктів цивільних прав до фінансових інструментів та цінних паперів, і взагалі про функції комісії, які знову є рамочними.</p>
<p>Якщо говорити коротко, ви знову хочете голосувати за кота в мішку. Це вже традиція в цьому залі: прийняти те, що невідоме, до кінця не розкрите, а потім намагатися доопрацьовувати. І ось є яскравий приклад.</p>
<p>Не так давно ми приймали якраз зміни до законодавства, які стосувалися страхування сільгоспвиробників від всіх непередбачуваних подій щодо врожаїв. Так от якраз державна підтримка, яка мала би надаватися… І державний регулятор Національний банк України зараз висуває такі додаткові вимоги до сільгоспвиробників, що ця норма не може запрацювати.</p>
<p>Тобто рамкові закони перестаньте виписувати. Треба говорити по суті, конкретно. Повноваження мають бути виписані, критерії, тим більше, дуже вказані чітко.</p>
<p>Ми не будемо голосувати за цей проект закону в першому читанні. Сподіваюсь, що до другого читання він буде більш якісний і, як у вас зазвичай, перероблений на всі 90 відсотків.</p>
<p></p>
<p>ГОЛОВУЮЧИЙ. Слово надається народному депутату України Загородньому Юрію Івановичу, фракція політичної партії "Опозиційна платформа - За життя". Будь ласка.</p>
<p></p>
<p>11:05:23</p>
<p>ЗАГОРОДНІЙ Ю.І.</p>
<p>Дякую, Руслан Олексійович.</p>
<p>Я прошу передати слово Нестору Івановичу Шуфричу. Дякую.</p>
<p></p>
<p>ГОЛОВУЮЧИЙ. Нестор Іванович Шуфрич, будь ласка.</p>
<p></p>
<p>11:05:37</p>
<p>ШУФРИЧ Н.І.</p>
<p>Дякую, шановний головуючий.</p>
<p>Знаєте, це закон із серії "ну, что, нечем заняться, что ли". Скажіть, будь ласка, нещодавно ми всі разом аплодували, овації, створили Бюро економічних розслідувань. Ура, товарищи!</p>
<p>Що створюємо ми зараз? Ми функції правоохоронних органів передаємо чорт зна кому і нащо. Тому прошу, перестаньте займатися авантюрами, скоро у нас перевіряючих буде більше, ніж працюючих. Це не є нормально. Якщо ви думаєте, що люди вам подякують за цей закон, так бізнес і фінансові структури проклянуть вас, що ви створюєте ще одного регулятора (контролера) замість того, щоб їх підтримувати. Ну давайте, ви ж "слуги народу", а не "слуги рекетирів", тому прошу вас, визначайтеся, будьте відповідальними.</p>
<p>Я хочу подякувати Голові як міністр з питань надзвичайних ситуацій і ліквідації наслідків Чорнобильської трагедії за те, що ми сьогодні вшанували наших ліквідаторів хвилиною мовчання. Ми пам'ятаємо і шануємо загиблих.</p>
<p>Але давайте пам'ятати і про живих. Чому навіть при піднятті бюджету щодо чорнобильців та наших ліквідаторів на 30 відсотків у наступному році, він все одно майже в 3 рази менше в реальних грошах, ніж був у 13-14-х роках?</p>
<p>Тому я прошу вас, менше контролюйте, менше рекетуйте. Шануймо тих, хто працює. Шануємо тих, хто віддав життя і своє здоров'я за нас. І тоді, повірте, ви відчуєте себе слугами саме народу.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, чи бажає ще хтось виступити? Так, будь ласка... (Окуляри в мене там) Хто там?</p>
<p>Бондарєв, будь ласка. І після цього Шахов, так, я не помиляюся? <i>(Шум у залі)</i></p>
<p>Бондарєв, будь ласка. Костянтин Бондарєв, "Батьківщина".</p>
<p></p>
<p>11:08:14</p>
<p>БОНДАРЄВ К.А.</p>
<p>Дякую.</p>
<p>Бондарєв, народний депутат, "Батьківщина". Шановні друзі, я хочу звернутися до народних депутатів, а також до народу України. Під красивим гаслом боротьби з фінансовими пірамідами створюється нова корупційна кормушка для визначених і визначатися будуть на Баковій, тому що цим законом передбачається призначення саме керівництва цією комісією за участю Президента.</p>
<p>Про що йдеться? Непритаманні функції силових структур передаються цій комісії. Ця комісія буде реєструвати учасників ринку, що протирічить діючому законодавству. Ця комісія буде визначати, хто з акціонерів правильно проголосував, хто – ні, та зупиняти голосування відповідне. Фактично передаються функції акціонерів.</p>
<p>Цей закон голосувати не можна – це корупція.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, ще я так розумію, Шахов, так? Будь ласка, Шахов і після цього, шановні колеги, переходимо до голосування. Прошу народних депутатів зайняти свої місця.</p>
<p>Шахов Сергій Володимирович.</p>
<p></p>
<p>11:09:30</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, безумовно, сьогодні треба захищати людей, яких ошукали шахраї по всій країні. Безумовно, сьогодні треба втручатися за людей.</p>
<p>Але я хотів би запитати у влади. Два з половиною роки ви керуєте державою. Чому ви не звертаєте увагу на Сінгапур, який ввійшов в п'ятірку найкращих держав фінансових у світі, не берете приклади з тих держав, які сьогодні розвиваються в фінансових інституціях?</p>
<p>Скажіть, будь ласка, чому сьогодні Україна така багата, знаходиться на четвертому місці за багатствами, не може використовувати ринок цінних паперів? Чому сьогодні не працюють ці інституції? Може хто-небудь відповісти?</p>
<p>Тільки… ставимо запобіжники. Чому не розвивається? Чому не даєте сьогодні інструменти для народу України?</p>
<p>Дякую. Сергій Шахов, Луганщина, депутатська група "Довіра".</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього надзвичайного важливого законопроекту. Прошу народних депутатів зайняти свої місця. І я ставлю пропозицію комітету прийняти за основу проект Закону про внесення змін до Закону України "Про державне регулювання ринків капіталу та організованих товарних ринків" та деяких інших законодавчих актів України щодо регулювання та нагляду на ринках капіталу та організованих товарних ринках (реєстраційний номер проекту 5865).</p>
<p>Шановні колеги, готові голосувати? Готові голосувати? Прошу голосувати.</p>
<p></p>
<p>11:11:27</p>
<p>За-247</p>
<p>Рішення прийнято. Законопроект прийнятий за основу.</p>
<p>Шановні колеги, далі у нас в порядку денному проект Постанови про внесення змін до порядку денного шостої сесії Верховної Ради України дев'ятого скликання (5893-15).</p>
<p>Проект постанови у вас є. Є необхідність обговорити? Будь ласка, тоді за скороченою процедурою: два – за, два – проти, будь ласка, запишіться.</p>
<p>Слово надається народному депутату України Шинкаренку Івану Анатолійовичу, політична партія "Слуга народу".</p>
<p></p>
<p>11:12:28</p>
<p>ШИНКАРЕНКО І.А.</p>
<p>Прошу підтримати цей законопроект та приступити до голосування.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату України Павленку Ростиславу Миколайовичу, фракція політичної партії "Європейська солідарність".</p>
<p></p>
<p>11:12:50</p>
<p>ПАВЛЕНКО Р.М.</p>
<p>Дякую.</p>
<p>Прошу передати слово Ірині Геращенко.</p>
<p></p>
<p>ГОЛОВУЮЧИЙ. Ірина Володимирівна Геращенко, будь ласка.</p>
<p></p>
<p>11:12:58</p>
<p>ГЕРАЩЕНКО І.В.</p>
<p>Дякую.</p>
<p>Шановний пане Голово, коли ви вступали на вашу високу посаду, ви обіцяли публічно бездоганно дотримуватись норм Регламенту і формувати порядок денний згідно кількості депутатів фракцій. І хочу сказати, що ви уже місяць на вашій високій посаді порушуєте щотижня цю норму, тому що жодного законопроекту…</p>
<p>Шановний колего від "слуг народу", ми зараз апелюємо до Голови Верховної Ради, можна опозицію хоч тут шанувати. Такого ніколи в залі не було, що виступають депутати, а всі ходять, спілкуються.</p>
<p>Отже, я прошу додати мені 15 секунд моїх і наголошую що ви грубо порушуєте Регламент: ви жодного разу не поставили жодного законопроекту найбільшої опозиційної фракції "Європейської солідарності", за яку голосували мільйони українців і які делегували нас сюди представляти свої інтереси, жодного нашого законопроекту.</p>
<p>Серед цих законопроектів 6006, який збільшує видатки на субсидії, який допомагає українським лікарям. Ви не ставите в порядок денний наші постанови, уявіть собі, регламентний комітет просто їх блокує, про створення негайне тимчасової слідчої комісії по "Вагнергейту". Про створення тимчасової слідчої комісії по розслідуванню крадівництва на COVID – це просто крадівництво на крові. Ви так само не ставите в порядок денний законопроект про визнання "вагнерівців" терористичною організацією.</p>
<p>І останній тиждень цього року, так само як і перший, і всі інші тижні сесійні цього року, відбуваються виключно за рахунок лобістських законопроектів "слуг народу", а також тих фракцій, які вам підголосовують.</p>
<p>А ми вимагаємо, щоб ви дотримувалися Регламенту і щоби в порядку денному стояли законопроекти в тому числі опозиції. І що жодного разу, жодна наша пропозиція не стала до порядку денного. Ви знаєте, це парламент всієї України, а не тільки правлячої партії, ми…</p>
<p></p>
<p>ГОЛОВУЮЧИЙ. Оскільки було до мене звернення, я, жодним чином не коментуючи, просто використовую своє право на репліку. Ірина Володимирівна, якщо вам цікаво, я ж право на репліку маю, ви ж теж розвернулися і пішли. Мабуть, в цьому і сутність парламенту, щоб запитати і послухати відповідь, якщо вам цікаво. Тому я доповідаю вам.</p>
<p>Перше – щодо посилань до Регламенту. Ви, мабуть, знаєте, як досвідчений депутат з багаторічним стажем, про те, що порядок денний формується на підставі рішень Погоджувальної ради і Голова Верховної Ради жодним чином не впливає на формування порядку денного.</p>
<p>Друге – щодо які законопроекти увійшли, а які ні. От я вам показую таблицю, яка готується мені щотижня. Цього тижня від фракції "Європейська солідарність" за авторством вашим 6 законопроектів. Тому, будь ласка, давайте все-таки не маніпулювати, а працювати на благо України.</p>
<p>Йдемо далі, слово надається… Це була репліка – це не коментар.</p>
<p>Слово надається Мамці Григорію Миколайовичу фракція політичної партії "Опозиційна платформа – За життя".</p>
<p></p>
<p>11:16:10</p>
<p>МАМКА Г.М.</p>
<p>Прошу передати слово Колтуновичу Олександру.</p>
<p></p>
<p>ГОЛОВУЮЧИЙ. Олександр Сергійович Колтунович, будь ласка.</p>
<p></p>
<p>11:16:16</p>
<p>КОЛТУНОВИЧ О.С.</p>
<p>Дякую.</p>
<p>Шановні колеги, "Опозиційна платформа - За життя" не буде підтримувати даний проект постанови, наголошую, попередніх виступаючих. Оскільки у нас в рамках включення з 17 проектів законів лише один альтернативний, тобто жодного по великому рахунку.</p>
<p>Чому ми не погоджуємося з даним підходом? Тому що не дотримується пропорційний принцип розподілу і відповідно кількості поданих законопроектів щодо чисельності народних депутатів. Це раз.</p>
<p>Другий момент. Пріоритетність поданих, тематична пріоритетність їх не відповідає тим викликам часу, які на сьогоднішній день також існують.</p>
<p>Ми не бачимо, де законопроекти, які стосуються врегулювання конфлікту на Донбасі, раз. Хто б там що не розказував, міжнародні угоди, заяви і так далі, Україна також має і Верховна Рада виконувати Мінські домовленості, які підтримані і затверджені резолюцією Ради безпеки ООН. Де постанова про вибори на Донбасі? Де питання, яке стосується звільнення утримуваних осіб, скасування економічної блокади Донбасу? Це питання номер один в країні, його немає, тому ми не будемо підтримувати цей проект постанови.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату України Бондарєву Костянтину Анатолійовичу, фракція політичної партії Всеукраїнське об'єднання "Батьківщина".</p>
<p></p>
<p>11:17:30</p>
<p>БОНДАРЄВ К.А.</p>
<p>Прошу передати слово Вадиму Івченку.</p>
<p></p>
<p>ГОЛОВУЮЧИЙ. Вадим Євгенович Івченко, будь ласка. Після цього ще Скороход і Шахов, і переходимо до голосування.</p>
<p>Зараз Вадим Євгенович Івченко, будь ласка.</p>
<p></p>
<p>11:17:49</p>
<p>ІВЧЕНКО В.Є.</p>
<p>Івченко, "Батьківщина". Шановні колеги, шановний головуючий! Ви знаєте, фракція "Батьківщина" просить, щоб ви включили 56 законопроектів в порядок денний.</p>
<p>Які саме законопроекти: законопроект щодо додаткових пільг на підвищення оплати праці для медичних і фармацевтичних працівників, законопроект про врегулювання питань щодо окремих положень галузі охорони здоров'я, законопроект про престижність шахтарської праці і підвищення розмірів плати пенсійних виплат, законопроект про загальнообов'язкове державне соціальне страхування на випадок безробіття, щодо підвищення розміру допомоги по безробіттю учасникам антитерористичної операції, ветеранам війни. Колеги, лише один законопроект із 56-ти, які підписала фракція "Батьківщина", включений в цей порядок денний. А потім по залу ходять і включають в позачергову сесію саме ці законопроекти опозиційних фракцій. Так у мене питання до головуючого і до комітетів. Чому комітети не подають такі важливі законопроекти в порядок денний сесії, колеги? Чи вони сьогодні не вартують вашої уваги ці люди: шахтарі, охорона здоров'я, ветерани антитерористичної операції?</p>
<p>"Батьківщина" не буде голосувати за такий порядок денний, який не відповідає тим вимогам, які сьогодні ставлять люди перед нами. Ті ФОПи, які стоять перед нами, вони вже рік вимагають свій законопроект 5866-1, який в принципі скасовує РРО або відтерміновує для всіх, не виключно для певних, а для всіх категорій фізичних осіб-підприємців.</p>
<p>Давайте вже нарешті думати про людей і формувати порядок денний з огляду на людей.</p>
<p>Дякую.</p>
<p></p>
<p>ГОЛОВУЮЧИЙ. Слово надається народній депутатці України Скороход Анні Костянтинівні, депутатська група "За майбутнє".</p>
<p></p>
<p>11:19:58</p>
<p>СКОРОХОД А.К.</p>
<p>Шановні колеги, зараз під Верховною Радою знаходяться тисячі малих підприємців, які з 1 січня 2022 року змушені будуть відправитися в центри зайнятості, тому що у зв'язку з введенням РРО вони не зможуть нормально функціонувати, працювати та саме головне сплачувати податки.</p>
<p>Ми з вами в цьому році понаприймали стільки законів про підвищення оподаткування, але при цьому ми не подумали допомогти малому і середньому бізнесу, ми їх тільки душимо.</p>
<p>Я пропоную і закликаю кожного з вас зараз підійти до мене та підписати підписні листи на позачергове засідання, яким розглянути законопроект 6376 та відтермінувати РРО на 1 рік. А в цей період розробити нормальний законопроект, який дасть змогу існувати і розвиватися малому і середньому бізнесу.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату Шахову Сергію Володимировичу.</p>
<p>Після цього переходимо до голосування. Прошу народних депутатів зайняти свої місця.</p>
<p></p>
<p>11:21:10</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, я звертаюся сьогодні до кожного парламентаря з вимогою негайно, щоб Кабмін виконав свої зобов'язання і виплатив заробітну плату шахтарям.</p>
<p>По-друге, поставити законопроект 2070 про вільні економічні зони Донбасу. Два роки він у вас лежить і пилиться, не пройшовши навіть у комітетах. Законопроект 6064, який забороняє сьогодні відключати за заборгованість, людей, які не змогли заплатити за ЖКГ.</p>
<p>Також люди всього сходу та заходу закликають кожного парламентаря втрутитися в ситуацію за доставку за газ – заборонити Кабміну сьогодні, НКРЕКП викручувати руки людям і скоротити цю норму доставки за газ сьогодні в людей. Це більше навіть ніж коштує той газ.</p>
<p>Також ми звертаємося до вас законопроект поставити на голосування 6398, який дасть можливість при віялових відключеннях…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, прошу зайняти свої місця, переходимо до прийняття рішення.</p>
<p>Шановні колеги, ставлю на голосування проект Постанови про внесення змін до порядку денного шостої сесії Верховної Ради України дев'ятого скликання (реєстраційний номер проекту 5893-15).</p>
<p>Шановні колеги, готові голосувати? Прошу голосувати.</p>
<p></p>
<p>11:22:59</p>
<p>За-249</p>
<p>Рішення прийнято. Дякую.</p>
<p>По фракціях покажіть, будь ласка.</p>
<p>Йдемо далі. Шановні колеги, наступний законопроект 5376 – це проект Закону про внесення змін до Податкового кодексу України щодо стимулювання розвитку цифрової економіки в Україні (друге читання)</p>
<p>Я запрошую за трибуну народного депутата Ковальчука.</p>
<p>Шановні колеги, мені тут вже передали деякі поправки, які будуть ставитися на підтвердження, але вони будуть вкінці тоді, ми домовилися.</p>
<p>Чи будуть ті, хто будуть ставити свої поправки на врахування? А мені вже передали. Чи ви окремо будете ставити? Це окремо, добре. Добре, це вкінці будемо тоді ставити.</p>
<p>Шановні колеги, хто буде наполягати на... Тому ідемо почергово. Добре.</p>
<p>Южаніна, поправка номер 2. Будь ласка.</p>
<p></p>
<p>11:23:59</p>
<p>ЮЖАНІНА Н.П.</p>
<p>Шановні колеги, шановні українці, цим проектом закону пропонується ввести якийсь аналог податку на виведений капітал лише для окремих суб'єктів ІТ-сфери, тоді, як ви пам'ятаєте, наша команда свого часу розробила проекти та запропонувала запровадити податок на виведений капітал на заміну податку на прибуток без будь-яких винятків. Саме в цьому будуть полягати мої поправки. Тобто якщо держава говорить, що вони можуть впроваджувати податок на виведений капітал для ІТ-сфери, то, очевидно, є ресурси і можливості замінити тимчасові зменшення надходжень по податку на прибуток класичного.</p>
<p>Тому прошу підтримати цю поправку, і вона буде стосуватися всіх платників податків і поширення на них податку на виведений капітал.</p>
<p></p>
<p>ГОЛОВУЮЧИЙ. Шановні колеги, поправка номер 2 народної депутатки Южаніної. Вона комітетом відхилена. Автор наполягає щоб вона була врахована, в комітеті не змінилася позиція. Тому ставлю поправку номер 2 народної депутатки Южаніної. Прошу визначатися та голосувати.</p>
<p></p>
<p>11:25:23</p>
<p>За-111</p>
<p>Рішення не прийнято.</p>
<p>Ідемо далі. Поправка номер 5. Южаніна, будь ласка.</p>
<p></p>
<p>11:25:29</p>
<p>ЮЖАНІНА Н.П.</p>
<p>Шановні колеги, понад два з половиною роки тому назад, напередодні першого туру президентських виборів, 27 березня відбулася прем'єра серіалу "Слуга народу-3". І суть не в тому, що була застосована брудна передвиборча технологія, а суть в тому, що якраз там йшла мова про податок на виведений капітал. І, на жаль, дії президента Голобородька в серіалі, якого грав актор Зеленський, не відповідають діям Президента. Тому що саме він в серіалі сказав, що податок на виведений капітал буде впроваджений.</p>
<p>Прошу проголосувати за цю поправку і виконати обіцянку Президента щодо впровадження податку на виведений капітал. Прошу дуже підтримати.</p>
<p></p>
<p>ГОЛОВУЮЧИЙ. Ставлю на голосування 5 поправку народної депутатки Южаніної. Вона комітетом відхилена. Прошу визначатися та голосувати.</p>
<p></p>
<p>11:26:33</p>
<p>За-113</p>
<p>Рішення не прийнято.</p>
<p>Йдемо далі. Заблоцький не наполягає. Далі, Заблоцький не наполягає. Штепа не наполягає. Холодов не наполягає. Фролов не наполягає.</p>
<p>Южаніна, 21 поправка.</p>
<p>Ніна Петрівна, ви всі будете свої ставити, так я розумію?</p>
<p></p>
<p>11:26:54</p>
<p>ЮЖАНІНА Н.П.</p>
<p>Я всі буду ставити поправки. Я хочу, щоб нам не було смішно, тому що… І закінчу, ще одну пряму мову Президента скажу. Бо в школі вчитель розповідав дітям із далекого майбутнього, чому вони так добре живуть в Україні. І знаєте чому? Вчитель сказав: "Тому що в часи президента Голобородька було запроваджено податок на виведений капітал". Тобто на цьому будувалася політтехнологія.</p>
<p>Але тепер давайте серйозно. Я ще раз звертаюся до всіх колег. Якщо є можливість впроваджувати податок на виведений капітал, то він має бути впроваджений для всіх, однозначно. Ми до цього уже 10 разів з вами поверталися. І якщо ви вважаєте, що для ІТ-сфери він дуже виписаний обережно, врахували всі нюанси по зловживанню, які можуть бути, тому давайте застосуємо до всіх платників податків, і насправді тоді слова Голобородька виправдаються.</p>
<p></p>
<p>ГОЛОВУЮЧИЙ. 21 поправка народної депутатки Южаніної. Комітетом відхилена. Прошу визначатися та голосувати.</p>
<p></p>
<p>11:28:11</p>
<p>За-117</p>
<p>Рішення не прийнято.</p>
<p>Наступна, я так розумію, 27-а, Ніна Петрівна, да? 27-а, будь ласка.</p>
<p></p>
<p>11:28:18</p>
<p>ЮЖАНІНА Н.П.</p>
<p>Так, цей блок знову ж стосується зміни термінів, тому що, якщо ми говоримо про податок на виведений капітал, який за проектом має стосуватися лише резидентів Дія Сіті, я прошу замінити кругом на слова "платника податку".</p>
<p>Я не розумію, звідки у вас взялася така думка, що резидентам Дія Сіті, які відповідають певним вимогам і критеріям, відповідно до статті 5 основного Закону про стимулювання розвитку цифрової трансформації і так далі, ви виділяєте таку можливість. Ви бачите, що там якраз в ці резиденти, в цей реєстр попадають великі компанії? І коли ви говорите про те, що вони можуть застосувати податок на виведений капітал і нібито обережно його виписуєте, то точно зараз є саме можливість прийняти податок на виведений капітал для всіх платників податків.</p>
<p>Я хочу почути відповідь, чому не погоджуєтесь впровадити для всіх…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>11:29:27</p>
<p>КОВАЛЬЧУК О.В.</p>
<p>Дякую.</p>
<p>Шановна колего, вам має бути дуже добре відомо, що це не про великі компанії, а про наших українців, які працюють сьогодні в ІТ-галузі. Сьогодні ця маленька сфера, де всього 250 тисяч людей працює, створює 4 відсотки ВВП країни, і внаслідок цього збалансованого законопроекту з 6 мільярдів дохід від цієї галузі буде становити близько 16 мільярдів доларів.</p>
<p>Тому, коли ми говоримо про "давайте для всіх", давайте спочатку почнемо з тих, хто готовий трансформуватись, змінюватись і наповнювати бюджет нашої країни. А Закон 1667 відповідає тим критеріям, які стосуються не тільки ІТ-сфери, а і всіх платників податків, за яких ви ніби так піклуєтесь.</p>
<p>Дякую.</p>
<p>Правка відхилена була.</p>
<p></p>
<p>ГОЛОВУЮЧИЙ. Шановні колеги, 27 поправка народної депутатки Южаніної. Комітетом вона відхилена. Прошу визначатись та голосувати.</p>
<p></p>
<p>11:30:38</p>
<p>За-115</p>
<p>Рішення не прийнято.</p>
<p>Наступна поправка, Горенюк. Не наполягає.</p>
<p>Холодов. Не наполягає.</p>
<p>Шахов. 38 поправка, Шахов.</p>
<p></p>
<p>11:30:52</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра".</p>
<p>Шановні колеги, законодавство містить саме таке визначення – "безповоротна фінансова допомога". З метою чіткої законодавчої роботи прошу не створювати щось нове, адже це лише заплутає людей і нічого хорошого не робить.</p>
<p>Тому прошу зупинитися саме на такому визначенні та підтримати дану правку. Дякую.</p>
<p></p>
<p>ГОЛОВУЮЧИЙ. Шановні колеги, 38 поправка народного депутата Шахова. Комітетом відхилена. Прошу визначатися та голосувати.</p>
<p></p>
<p>11:31:39</p>
<p>За-76</p>
<p>Рішення не прийнято.</p>
<p>Далі, Холодов. Не наполягає.</p>
<p>Горенюк. Не наполягає.</p>
<p>Штепа. Не наполягає.</p>
<p>Так, Горенюк, Штепа, Холодов, Штепа, Горенюк.</p>
<p>Рудик наполягає? 63-я, будь ласка, 63-я. Хто буде?</p>
<p>Железняк, так? Будь ласка, Железняк, 63 поправка.</p>
<p></p>
<p>11:32:09</p>
<p>ЖЕЛЕЗНЯК Я.І.</p>
<p>Пане Голово, є конструктивна пропозиція. У мене там біля 8 правок. Можна я візьму 2 хвилини і далі не буду наполягати на жодній з них?</p>
<p></p>
<p>ГОЛОВУЮЧИЙ. Дуже мудра пропозиція, Ярослав Іванович. Будь ласка.</p>
<p></p>
<p>11:32:20</p>
<p>ЖЕЛЕЗНЯК Я.І.</p>
<p>Наша зала завжди відрізнялася мудрістю. Шановні колеги, давайте говорити відверто, про що цей законопроект. Це про спеціальні умови оподаткування в окремо взятому віртуальному або в реальному світі під назвою Дія Сіті.</p>
<p>У нас було багато дискусій в тому числі в цьому залі щодо впровадження Дія Сіті. Була величезна кількість звернень від ІТ-асоціацій, від бізнес-асоціацій, які виступали категорично "проти", були, які "за", але зараз вже є реальністю те, що Закон про Дія Сіті прийнятий. І якщо ми подивимося ті зауваження і ті звернення, які лунають щодо всіх, впевнений, фракцій, то ви бачите, що, якщо вже впроваджено Дія Сіті, то просять запровадити окреме податкове законодавство.</p>
<p>Тут я згоден з багатьма своїми колегами, які представляють опозицію, що можна було б зробити краще, швидше, більше, радикальніше. Але точно, що ми маємо зробити – це дати нашим айтішникам якісь пільги.</p>
<p>Я думаю, що в даному випадку цей законопроект можна голосувати. І виходячи з тих звернень, які лунали на фракцію "Голос", я думаю, що тут треба прийняти позицію все ж таки бізнес-асоціацій, які приносять нам і славу як Україні, і гроші в бюджет за рахунок своїх податків.</p>
<p>А тепер я хочу сказати про дуже важливу річ. Якщо ви задумаєтесь, чому в ІТ-галузі, експорт послуг, є настільки потужна в Україні, то є проста відповідь – тому що їх ніхто не чіпав, тому що вони працювали по одним правилам, подобається, не подобається спрощена форма, і працюють далі. І зараз, коли ми всі політики хочемо щось покращити для ІТ-галузі, є одна річ, яку точно треба зробити – не погіршувати статус-кво.</p>
<p>І саме тому я закликаю всіх колег в подальшому не вносити якісь пропозиції про підвищення оподаткування айтішникам. А цей закон ми будемо підтримувати.</p>
<p>Дякую комітету, що врахували більшість правок від "Голосу".</p>
<p></p>
<p>ГОЛОВУЮЧИЙ. Дякую.</p>
<p>Я так розумію, ви не наполягаєте на голосуванні? Я вам дякую. Ще одна мудра позиція. Дякую, Ярослав Іванович.</p>
<p>Ідемо далі. Наступні поправки у нас, дивимося, хто…</p>
<p>68-а, Южаніна. Будь ласка.</p>
<p></p>
<p>11:34:34</p>
<p>ЮЖАНІНА Н.П.</p>
<p>Насправді, хотілося би чути правду хоча би в залі для того, щоб громадяни України і особливо народні депутати, які зараз будуть голосувати, розуміли зміст цього проекту закону. Тому що якщо ми говоримо про підтримку ІТ-індустрії, то це робиться не в такий спосіб, як ви виписали, тому що...</p>
<p>Я хотіла би звернутися до всіх фракцій. Приймаючи проект Закону 4303, в статті "Види діяльності, здійснення яких стимулюється шляхом створення правового режиму Дія Сіті" якраз є не виключно підтримка айтішників, а і створення всього програмного продукту для грального бізнесу, на чому я дуже наполягала, щоб ми повернулись до цієї теми і виключили саме створення ІТ якраз компаній, які працюють на ігорному ринку, і які створюють такі департаменти чи окремі юридичні особи, які стануть якраз платниками, які будуть...</p>
<p></p>
<p>ГОЛОВУЮЧИЙ. 68 поправка народної депутатки Южаніної. Вона відхилена комітетом. Ставлю її на голосування. Прошу визначатись та голосувати. Стоп, секундочку. 65-а? Я оголосив 68-у.</p>
<p>Добре, давайте спочатку 65-у проголосуємо. 65-а народної депутатки Южаніної. Поправка 65.</p>
<p>Прошу визначатись та голосувати.</p>
<p></p>
<p>11:36:17</p>
<p>За-117</p>
<p>Рішення не прийнято.</p>
<p>Будь ласка, 68-а, Южаніна. Я перепрошую, я, мабуть, перескочив одну поправку. Будь ласка.</p>
<p></p>
<p>11:36:25</p>
<p>ЮЖАНІНА Н.П.</p>
<p>Тобто ви вважаєте нормально, власник ігорного бізнесу, який структурує свій бізнес так, що будуть відокремлені юридичні особи, які будуть мати статус якраз осіб, які за видами діяльності підпадають під Дія Сіті, їм буде надано велику кількість преференцій, про які ми будемо далі говорити, а зараз говоримо про податок на виведений капітал, а для інших – ні?</p>
<p>Економіка іде в круте піке. Ви це розумієте чи ні? Саме сьогодні ми маємо зараз серйозно говорити про те, що податок на виведений капітал потрібно впроваджувати для всіх сфер економіки, не тільки для ІТ-сфери, хоча я не проти цього. Але я проти того, щоб саме азартні ігри користувалися, учасники азартних ігор, організатори азартних ігор користувалися цією схемою. Бо коли ви подивитесь далі, що буде стосуватися інших податків, ви прозрієте. Тут далеко не про ІТ-сферу йде мова і не про ….</p>
<p></p>
<p>ГОЛОВУЮЧИЙ. Шановні колеги, відповідь комітету. Будь ласка.</p>
<p></p>
<p>11:37:35</p>
<p>КОВАЛЬЧУК О.В.</p>
<p>Шановна колего, мені незрозуміло, а точніше, я добре розумію. Просто українці і наші колеги, які не в комітеті, чуючи те, що говорите ви, не розуміють суті.</p>
<p>А суть полягає в тому, що законопроект спрямований на стимулювання резидентів Дія Сіті, осіб, що набули резидентства за встановленим Законом, добре вам відомим, 1667. І це не означає, що всі абсолютно можуть користуватись цими пільгами.</p>
<p>Щодо грального бізнесу. Давайте один раз і апелюючи до всіх ваших правок. Гральний бізнес не зможе зайти в Дія Сіті під виглядом ІТ-компаній. Щоб стати резидентом спецрежиму, потрібно відповідати низці вимог, і саме гральний бізнес не є в тому чітко визначеному переліку, про який ви говорите, що вони зможуть використати. Тобто це не відповідає дійсності. І не путайте українців і наших колег.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 68 поправка комітетом відхилена, авторства народної депутатки Южаніної. Аргументацію сторін ви почули. Тому прошу визначатися та голосувати.</p>
<p></p>
<p>11:38:53</p>
<p>За-114</p>
<p>Рішення не прийнято.</p>
<p>71-а. Южаніна Ніна Петрівна, будь ласка.</p>
<p></p>
<p>11:38:59</p>
<p>ЮЖАНІНА Н.П.</p>
<p>І так для тих, хто не вміє читати. Серед видів діяльності, які мають право здійснювати саме ті суб'єкти, які будуть підпорядковані режиму Дія Сіті: планування та проектування інтегрованих комп'ютерних систем, які поєднують апаратні засоби, програмне забезпечення та комунікаційні технології для всього програмного забезпечення; видання комп'ютерних ігор та видання іншого програмного забезпечення, яке включає… і так далі.</p>
<p>Ми з вами хотіли виключити все, що стосується ігорного бізнесу і програмного забезпечення, виключити з основного закону. Це не вдалося. Тому якщо би правильно поступив комітет, то треба було робити в кожній нормі виключення, що не стосуються програм для ігорного бізнесу. Але і доповідач, і інші зробили вигляд, що вони не бачать цього. Хоча айтішники абсолютно точно приділили цьому велику увагу, бо, як виявилося, це основний заробіток зараз...</p>
<p></p>
<p>ГОЛОВУЮЧИЙ. Позиція комітету, будете?</p>
<p></p>
<p>11:40:10</p>
<p>КОВАЛЬЧУК О.В.</p>
<p>Доповідач не бачить того, про що говорите ви, тільки тому, що цього не було, не має і не буде в тілі законопроекту і в правках, які ви вигадуєте знову ж таки для того, щоб маніпулювати.</p>
<p>Дякую.</p>
<p></p>
<p>ГОЛОВУЮЧИЙ. 71 поправка народної депутатки Южаніної. Комітетом вона відхилена. Аргументацію сторін ви почули. Тому, шановні колеги, прошу визначатися та голосувати.</p>
<p></p>
<p>11:40:44</p>
<p>За-113</p>
<p>Рішення не прийнято.</p>
<p>Наступна поправка. 75-а, Южаніна, будь ласка.</p>
<p></p>
<p>11:40:56</p>
<p>ЮЖАНІНА Н.П.</p>
<p>Шановні колеги, детально і по суті не доводиться говорити, тому що не хочуть читати і бачити написаного, але я зараз наголошу на наступному.</p>
<p>"Після детального технічного вивчення ми не будемо здійснювати кроки щодо заміни чинного податку на прибуток підприємств податком на розподілений прибуток або податком на виведений капітал". Це цитата з меморандуму з МФВ, оприлюдненого 25 листопада цього року, і який підписав Президент Зеленський, Прем'єр-міністр Шмигаль, Марченко, Голова Нацбанку Шевченко.</p>
<p>Тобто за останні 7 років в нашій співпраці з фондом жодної розмови не було про те, що ми відмовимося від податку на виведений капітал. Ця влада вже категорично заявила і підписала документ, де вони відмовились від цієї ідеї. Тому в мене виникає питання, якась колізія, чи підпише Президент тепер цей закон у разі, якщо він буде прийнятий? Адже вони сказали і дали обов'язок перед МВФ про те, що вони не…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>11:42:07</p>
<p>КОВАЛЬЧУК О.В.</p>
<p>Знову складно коментувати, якщо немає запитання по суті. Ми з вами мали достатньо часу, зустрічей, обговорень в комітеті зі сферою і з представниками сфери ІТ-індустрії, щоб з'ясувати всі тонкощі, які ви називаєте "законопроект".</p>
<p>Я просто шановним колегам в залі і українцям скажу, що ось ця ваша правка – це вже енна правка про одне й теж саме, де ви намагаєтесь сказати, що ці умови потрібно розповсюдити на всіх учасників ринку, а ми з вами, нагадую, говоримо виключно про Дія Сіті.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, я ставлю на голосування 75 поправку народної депутатки Южаніної, вона відхилена в комітеті. Аргументацію сторін ви почули. Прошу визначатись та голосувати.</p>
<p></p>
<p>11:43:01</p>
<p>За-116</p>
<p>Рішення не прийнято.</p>
<p>76 поправка. Южаніна Ніна Петрівна, будь ласка.</p>
<p></p>
<p>11:43:05</p>
<p>ЮЖАНІНА Н.П.</p>
<p>Отже, вчергове ви почули. Спочатку ви чули, що цей проект закону 76-й, як було сказано, стосується не тільки суб'єктів Дія Сіті, а всіх платників податку, за яких я турбуюсь, а не ви. Але зараз перейшли вже про те, що тільки Дія Сіті стосується норми.</p>
<p>Так от, скажіть, будь ласка, як зможе Президент підписати цей проект закону, якщо він не відповідає зобов'язанням твердим, переконливим, які були зазначені в листі до МВФ? Тому насправді всі мої вісім попередніх поправок стосувалися того, щоби податок на виведений капітал, якщо уряд і Президент хоче порвати відношення з МВФ, наприклад, чи видати зараз такий документ, все ж таки тоді стосувався всіх платників податку. Щоб всі платники податку виграли від цього, а не тільки лише окремі, і в тому числі гральний бізнес, який тут просто проходить червоною стрічкою. Я на цьому наполягаю і прочитайте, будь ласка…</p>
<p></p>
<p>ГОЛОВУЮЧИЙ. Шановні колеги, 76 поправка народної депутатки Южаніної. Комітетом вона відхилена, тому прошу визначатись та голосувати.</p>
<p></p>
<p>11:44:32</p>
<p>За-113</p>
<p>Рішення не прийнято.</p>
<p>Наступна 78-а. Ніна Петрівна, будь ласка.</p>
<p></p>
<p>11:44:37</p>
<p>ЮЖАНІНА Н.П.</p>
<p>Ця поправка і цей блок насправді стосується уже деяких технічних вимог переходу від сплати класичного податку на прибуток на податок на виведений капітал всіма платниками податку. Але я хотіла тоді ще раз одну цитату довести до вас.</p>
<p>"Досить вже безкінечних дискусій на цю тему, час поставити крапу в цьому питанні, і я готовий це зробити". Це Президент Зеленський сказав відносно податку на виведений капітал.</p>
<p>Якщо Президент Зеленський готовий це зробити, то чому не готова зробити фракція "Слуга народу" в парламенті? Чому зараз вперто не підтримують ці поправки, щоб виконати слова, пряму мову Президента, який давав і під час виборчої кампанії, і два з половиною роки на всіх зустрічах з бізнесом? Це ж його слова я цитую. Яка тут може бути інша думка чи інше, можливо, розуміння сказаного? Чи ви говорите одне, а думаєте інше?</p>
<p></p>
<p>ГОЛОВУЮЧИЙ. Позиція комітету, якщо потрібно.</p>
<p></p>
<p>11:45:46</p>
<p>КОВАЛЬЧУК О.В.</p>
<p>Дуже приємно, шановна колего, що ви так турбуєтеся за виконання нашим Президентом його обіцянок. І я вам дам таку відповідь, що це була ініціатива Президента, вона залишається ініціативою. Ми є фракцією Президента, монобільшістю, ми підтримуємо цей законопроект, і він буде проголосований, і підписаний. Дуже вам дякую за таке піклування про нашого Президента.</p>
<p></p>
<p>ГОЛОВУЮЧИЙ. Шановні колеги, я ставлю 78 поправку народної депутатки Южаніної. Вона комітетом відхилена. Позицію сторін ви почули. Прошу визначатись та голосувати.</p>
<p></p>
<p>11:46:28</p>
<p>За-114</p>
<p>Рішення не прийнято.</p>
<p>Наступна поправка 82. Ніна Петрівна, будь ласка.</p>
<p></p>
<p>11:46:37</p>
<p>ЮЖАНІНА Н.П.</p>
<p>Я думаю, що ви бачите цю брутальну поведінку доповідача і будете реагувати все-таки адекватно на неї, тому я продовжу.</p>
<p>Все ж таки цей блок стосується періоду застосування всіма платниками податку податку на виведений капітал. Дуже цинічно зараз вбачаються ті всі пояснення і листи, які були підписані для МВФ, особливо, якщо говорити, коли це відбувається на фоні прийнятого і непідтриманих сьогодні постанов щодо скасування прийнятого рішення по 5600.</p>
<p>Не можете ви не реагувати на зауваження бізнесу всієї України. Ви можете сміятися ще щонайбільше 2 роки, а потім ви будете плакати і це однозначно, але головне, що бізнес почне плакати вже з 1 січня цього року.</p>
<p>Тому для того, щоби не допустити катастрофи в країні, я прошу вас все ж таки розповсюдити впровадження податку на виведений…</p>
<p></p>
<p>ГОЛОВУЮЧИЙ. Поправка 82 народної депутатки Южаніної. Комітетом вона відхилена. Прошу визначатись та голосувати.</p>
<p></p>
<p>11:48:01</p>
<p>За-113</p>
<p>Рішення не прийнято.</p>
<p>86 поправка. Ніна Петрівна, будь ласка.</p>
<p></p>
<p>11:48:08</p>
<p>ЮЖАНІНА Н.П.</p>
<p>Тобто ви хочете сказати, що ви вже сказали остаточне "прощавай" податку на виведений капітал для всіх. Але ж я пам'ятаю навіть перші зустрічі, президентську кампанію, коли там радники Президента виступали перед бізнесом, ви однозначно говорили про те, що абсолютно прийнятна для вас ця ідея і концептуально ви просто подивитеся, що ви можете нове внести.</p>
<p>Я вже декілька проектів законів зареєструвала в цій каденції для того, щоб, враховуючи зміни в Податковий кодекс, все-таки адаптувати введення податку на виведений капітал для всіх. Тому дуже цікаво, що зараз заважає прийняти таке рішення, таку норму, яку ви обіцяли і під час президентської кампанії, і два з половиною роки? Чи у вас всією податковою політикою керує одна особа? Чи ви не маєте власної думки?</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>11:49:15</p>
<p>КОВАЛЬЧУК О.В.</p>
<p>Ви знаєте, шановна колего, я ніколи не чув особисто до себе такого вислову як "брутальний доповідач". Я хочу вас перепитати, в чому моя брутальність? А можливо, звернуся до регламентного комітету, бо вже остогиділи ваші вирази, вашої фракції по відношенню до всіх колег в цьому залі. Починайте трішки фільтрувати те, що і як ви говорите, і це не буде сходити вам більше з рук, я вам це гарантую і обіцяю.</p>
<p>Щодо вашого запитання, ми знову повертаємося до правки, яка називається дійсно "ні про що", тому що ви говорите про всі види діяльності бізнесу. Нагадую, цей законопроект про резидентів Дія Сіті.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ставлю на голосування 86 поправку народної депутатки Южаніної. Комітет її відхилив, аргументацію ви почули. Тому, будь ласка, прошу визначатися та голосувати.</p>
<p></p>
<p>11:50:22</p>
<p>За-113</p>
<p>Рішення не прийнято.</p>
<p>87-а. Южаніна, будь ласка.</p>
<p></p>
<p>11:50:28</p>
<p>ЮЖАНІНА Н.П.</p>
<p>Читаю для тих, хто не розуміє. Брутальність – це тип поведінки, який створює атмосферу ворожості та неповаги. Брутальність є джерелом конфліктів і причиною інших ситуацій. От вам, тільки що демонстрація цієї брутальності.</p>
<p>А тепер по суті. Якщо ви цікавились, зараз ми говоримо про поправки, які стосуються об'єкта оподаткування резидентів Дія Сіті. Які це є операції? І як ми маємо відноситись до того, що запровадження податку на виведений капітал в половинчастому якомусь вигляді, який тут зараз пропонується.</p>
<p>Ви знаєте, що в 2015-2016 роках ми проводили таку кропітку роботу по розрахунках на основі вивчення досвіду трансформації класичної моделі оподаткування прибутку на прикладі Естонії, в якій понад 20 років існує податок на виведений капітал, і яка має якраз найвищі показники залучення інвестицій.</p>
<p>І це є…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>11:51:38</p>
<p>КОВАЛЬЧУК О.В.</p>
<p>Щодо фрази "про брутальність". Якщо мені потрібно на цій трибуні постояти, потерпіти, я знаю, що у мене тут є багато колег, які мене підтримають обов'язково… <i>(Шум у залі)</i> Дякую.</p>
<p>І я готовий це зробити впродовж наступних 10, 20, 30 і 40 хвилин, тому що я точно знаю, цей законопроект принесе зміни у велику сферу майбутнього нашої країни, де зараз працюють 250 тисяч, а буде працювати 500 тисяч, і де зараз є 6 мільярдів гривень, а буде 16, де зараз є 4 відсотки ВВП, а буде 10. Тому продовжуйте, Ніна Петрівна, продовжуйте!</p>
<p></p>
<p>ГОЛОВУЮЧИЙ. Шановні колеги, перед тим, як поставити 87 поправку, я хочу звернутися до всіх у цьому залі і нагадати положення Регламенту Верховної Ради України, яке стосується одного, що як доповідач так і відповідач повинні говорити виключно по тій поправці, яка є, і не проводити нам екскурс ні в філантропію, ні в інші речі, пов'язані із значенням семантичних слів. Тому я просто закликаю всіх повернутися в лоно конструктивізму, якщо це можливо, шановні колеги.</p>
<p>Я ставлю на голосування 87 поправку народної депутатки Южаніної. Вона комітетом відхилена. Будь ласка, прошу визначатись та голосувати.</p>
<p></p>
<p>11:53:18</p>
<p>За-119</p>
<p>Рішення не прийнято.</p>
<p>88-а, Ніна Петрівна, будь ласка. 88 поправка.</p>
<p></p>
<p>11:53:24</p>
<p>ЮЖАНІНА Н.П.</p>
<p>Отже, шановні колеги, результатом роботи по вивченню впливу податку на виведений капітал на економіку країни була реєстрація проекту Закону 3357. І чим цінний податок на виведений капітал? Якраз цінний для того, хто хоче вкладати кошти в розвиток країни. Насправді, ті, хто виводить кошти з України або вже не бачить можливості існування і роботи в Україні, для них не потрібний податок на виведений капітал. Тому ми зараз говоримо про те, що вже абсолютно очевидно, "інвестняні", індустріальні парки не відіграють і не можуть відіграти ніякої позитивної ролі для економіки.</p>
<p>Що важливо зробити зараз? Ті платники, які працюють в Україні, мають можливість, мають мати можливість застосовувати впроваджений вами, нами в цьому проекті закону податок на виведений капітал. Це не тільки детінізація, це значний крок по детінізації.</p>
<p></p>
<p>ГОЛОВУЮЧИЙ. 88 поправка народної депутатки Южаніної. Комітет її відхилив. Прошу визначатись та голосувати.</p>
<p></p>
<p>11:54:51</p>
<p>За-118</p>
<p>Рішення не прийнято.</p>
<p>90 поправка, Ніна Петрівна, будь ласка.</p>
<p></p>
<p>11:54:57</p>
<p>ЮЖАНІНА Н.П.</p>
<p>Тобто податок на виведений капітал може стати тією рушійною силою, яка дозволить працюючим в Україні платникам податків утриматися в цей непростий час.</p>
<p>Справа в тому, що скільки б ми не говорили тут у Верховній залі, про те, що там все дуже добре чи все дуже погано, але насправді треба спілкуватися зі своїми виборцями. І дуже жаль, що за цей тиждень виборці не донесли думку щодо неприйняття проекту Закону 5600. І зараз, коли ми обговорюємо найнагальніше питання для економіки – податок на виведений капітал, деякі намагаються уникнути цієї дискусії, а вона потрібна була би, професійна дискусія.</p>
<p>Ви хоч розумієте, що таке податок на виведений капітал? Ви хоч розумієте, в чому суть його полягає і чому він є корисним для економіки любої країни? І чому він уже приніс користь навіть тим країнам, які...?</p>
<p></p>
<p>ГОЛОВУЮЧИЙ. 90 поправка народної депутатки Южаніної. Вона комітетом відхилена. Прошу визначатися та голосувати.</p>
<p></p>
<p>11:56:21</p>
<p>За-113</p>
<p>Рішення не прийнято.</p>
<p>91-а. Ніна Петрівна, будь ласка.</p>
<p></p>
<p>11:56:27</p>
<p>ЮЖАНІНА Н.П.</p>
<p>Отже, якщо говорити про історію обговорення податку на виведений капітал в країні, вона дуже довга і непроста, насправді непроста. Тому що при, скажімо, обговоренні проектів законів... цього проекту закону чи самої концепції на великих площадках, виникає різна думка і тут мав би спрацювати справді інтелект наших економістів і працівників Міністерства фінансів. Ми маємо захищати саме роботу в Україні, давати можливість праці підприємств в Україні, це по-перше. А по-друге, ми маємо розуміти, а хто проти податку на виведений капітал – звісно, ті, хто весь час виводить кошти з України. Тобто зараз… Бо податок на виведений капітал буде стягуватися з коштів, які виводяться з України. Тобто зараз ми говоримо про те, що є захист зі сторони влади саме виведення коштів, а не те, щоби кошти працювали в Україні.</p>
<p></p>
<p>ГОЛОВУЮЧИЙ. 91 поправка народної депутатки Южінаної. Комітет її відхилив. Прошу визначатися та голосувати.</p>
<p></p>
<p>11:57:52</p>
<p>За-112</p>
<p>Рішення не прийнято.</p>
<p>92 поправка Ніни Петрівни. Будь ласка.</p>
<p></p>
<p>11:57:58</p>
<p>ЮЖАНІНА Н.П.</p>
<p>Отже, досвід Естонії про податок на виведений капітал, який запроваджено в 2020 році, в Грузії – з 2017 року, у Латвії – з 2018 року, він є позитивний. І коли ми аналізуємо саме, чому він є позитивним, тут якраз відіграє роль розуміння, які платники податків виводять все ж таки кошти за межі країни, в чому суть цих платежів, і на якому етапі розвитку і роботи в країні виводиться такий капітал з країни.</p>
<p>Тому я би попросила все ж таки зараз, можливо, Міністерство фінансів десь чує і бачить, подумати про те, щоби все ж таки дати команду "Слуга народу" і застосувати податок на виведений капітал для всіх платників податку. Ми маємо запровадити унікальні речі, які будуть привабливими в Україні і для тих, хто працює в Україні.</p>
<p></p>
<p></p>
<p>ГОЛОВУЮЧИЙ. Шановні колеги, ставлю 92 поправку народної депутатки Южаніної. Комітетом вона відхилена, тому прошу визначатися та голосувати.</p>
<p></p>
<p>11:59:24</p>
<p>За-105</p>
<p>Рішення не прийнято.</p>
<p>Шановні колеги, оголошую перерву до 12:30.</p>
<p>Нагадую, що у нас відбувається виставка книг. Прошу народних депутатів долучитися до перегляду цієї виставки.</p>
<p></p>
<p align=center><i>(Після перерви)</i></p>
<p></p>
<p>12:35:50</p>
<p>ГОЛОВУЮЧИЙ. Доброго дня, шановні колеги. Ще раз підкреслю, надзвичайно цікава виставка книжкова. Запрошую народних депутатів долучитися до перегляду українських книг і до читання їх.</p>
<p>Ідемо далі. 93-я, Шахов. Наполягаєте? Не наполягаєте, дякую. Наполягаєте? Будь ласка, Шахов, 93-я.</p>
<p></p>
<p>12:36:11</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, у разі подання заяви у податкову повноваження представника повинні бути засвідчені нотаріальною довіреністю. Тому пропонується додати пункт, в якому буде закріплене це питання. Це допоможе уникнути маніпуляцій та службових підроблень, адже нотаріус при посвідченні довіреності завжди повинен упевнитися у справжності документа уповноваженого представника. Це захист для наших підприємців. Тому прошу підтримати правку.</p>
<p>А також прошу поставити на наступне пленарне засідання законопроект 5866-1 про підтримку наших підприємців.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>12:37:07</p>
<p>КОВАЛЬЧУК О.В.</p>
<p>Позиція комітету. Правка була відхилена, враховуючи те, що пункт 1 "уповноваженою на це особою" вже включає пропоновані зміни.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 93 поправка народного депутата Шахова. Комітет пропонує відхилити. Прошу визначатись та голосувати.</p>
<p></p>
<p>12:37:39</p>
<p>За-67</p>
<p>Рішення не прийнято.</p>
<p>Наступна поправка 94. Ніна Петрівна Южаніна.</p>
<p></p>
<p>12:37:46</p>
<p>ЮЖАНІНА Н.П.</p>
<p>94, 96, 99 і 100 – і цей блок я закрию двома хвилинами, будь ласка.</p>
<p></p>
<p>ГОЛОВУЮЧИЙ. Будь ласка, 2 хвилини.</p>
<p></p>
<p>12:37:56</p>
<p>ЮЖАНІНА Н.П.</p>
<p>Шановні колеги, ми, коли говоримо про податок на виведений капітал, це як би дивно і було новелою у 2015 році. На сьогоднішній день ми можемо дивитися на досвід європейських сусідів, наших сусідів, які пройшли шлях економічного становлення, і говорити про Україну, враховуючи цей досвід. Тому що, як я уже говорила, Естонія, Грузія, Латвія, вони впровадили податок і будують свою економіку через застосування податку на виведений капітал. І до речі, у плані дій ОЕСР щодо боротьби з розмивання бази оподаткування та виведення прибутку з-під оподаткування, про Естонію навіть міститься окрема згадка як про країну, законодавство якої не суперечить європейським правилам можливості існування такої форми корпоративного податку.</p>
<p>Що зробила Польща? Вона також в 2021 році запровадила податок на виведений капітал для малого бізнесу. Колеги, послухайте, будь ласка, адже Польща – це наш сусід, який забирає, вірніше, наша робоча сила найбільше користується попитом в Польщі, і Польща є таким зразком для багатьох наших громадян, які приймають рішення, особливо зараз, коли стоять сотні людей на площі. То вчора, перебуваючи на Західній Україні, абсолютно переважна більшість з них говорить про те, що вони не будуть більше працювати і мучитися з законодавством в Україні, а поїдуть до Польщі.</p>
<p>Тому, якщо ми не навчимося на чужих помилках, не навчимося застосовувати досвід сусідніх країн для того, щоб наша країна утрималася в цей непростий час, нам тоді не вдасться підняти економіку, яка летить просто в круте піке. На що ви сподіваєтесь, скажіть, будь ласка?</p>
<p></p>
<p>ГОЛОВУЮЧИЙ. Я можу… Їх потрібно ставити почергово, так, Ніна Петрівна?</p>
<p>Тоді ставлю 94 поправку народної депутатки Южаніної. Комітет пропонує відхилити. Прошу визначатись та голосувати.</p>
<p></p>
<p>12:40:14</p>
<p>За-89</p>
<p>Рішення не прийнято.</p>
<p>Наступна поправка 96 Ніни Петрівни Южаніної. Вона також комітетом не врахована, вона відхилена. Прошу визначатись та голосувати.</p>
<p></p>
<p>12:40:38</p>
<p>За-89</p>
<p>Рішення не прийнято.</p>
<p>Наступна 99 поправка Ніни Петрівни Южаніної. Комітет її відхилив. Прошу визначатись та голосувати.</p>
<p></p>
<p>12:41:00</p>
<p>За-91</p>
<p>Рішення не прийнято.</p>
<p>І завершальна в цьому блоці поправка номер 100 Ніни Петрівни Южаніної. Комітет її відхилив. Прошу визначатись та голосувати.</p>
<p></p>
<p>12:41:23</p>
<p>За-95</p>
<p>Рішення не прийнято.</p>
<p>Йдемо далі. Наступна поправка, секундочку, 102-а. Ніна Петрівна Южаніна, будь ласка.</p>
<p></p>
<p>12:41:35</p>
<p>ЮЖАНІНА Н.П.</p>
<p>Шановні колеги, дуже уважно послухайте. Законом "Про стимулювання розвитку цифрової економіки в Україні" визначено ряд обмежень, за наявності яких суб'єкт господарювання не може бути резидентом Дія Сіті. На жаль, деякі з критеріїв носять значний ризик використання спеціальних умов діяльності в Дія Сіті, про який я вже говорила.</p>
<p>Зверніть увагу, що використовувати пільговий режим оподаткування резидентів, зможуть юридичні особи, засновниками яких є юридичні особи, що є організаторами азартних ігор; юридичні особи, засновниками яких є особи, зареєстровані в офшорних зонах; юридичні особи, засновниками яких є особи, зареєстровані в країнах, включених FATF до списку держав, що не співпрацюють у сфері протидії відмиванню доходів.</p>
<p>Моя поправка забороняє вищенаведеним юридичним особам використовувати пільговий режим оподаткування резидентів Дія Сіті. Це той запобіжник, якого точно не вистачає в проекті закону, який ми зараз розглядаємо. Дуже прошу підтримати.</p>
<p></p>
<p>ГОЛОВУЮЧИЙ. 102 поправка народної депутатки Южаніної. Комітет її відхилив. Будь ласка, прошу визначатися та голосувати.</p>
<p></p>
<p>12:42:56</p>
<p>За-103</p>
<p>Рішення не прийнято.</p>
<p>109-а. Ніна Петрівна, будь ласка.</p>
<p></p>
<p>12:43:02</p>
<p>ЮЖАНІНА Н.П.</p>
<p>103-я і 109-а. Кожен із нас може повернути з бюджету частину сплаченого податку. Якраз про це ми говорили, залишилося декілька днів щодо подання декларації за 2021 рік. Така можливість повернення державою реалізована вже в Податковому кодексі. Але тут виключно крім соціальних витрат, які діють і щодо яких діють норм Податкового кодексу, вперше проектом з місцевих бюджетів пропонується повернути ПДФО за понесені витрати на придбання акцій резидентів Дія Сіті.</p>
<p>Ми цю тему обговорювали. Всі місцеві органи категорично проти. Яке має відношення ПДФО, сплачене в місцевий бюджет, до придбання акцій резидентів Дія Сіті? Ви уявляєте, що зараз буде відбуватися через такий стимул? Стимул може бути в іншому чомусь, але точно не відшкодування витрат на придбання акцій через податкову знижку. Бо і з податків...</p>
<p></p>
<p>ГОЛОВУЮЧИЙ. Дві поправки.</p>
<p>103-я, Ніна Петрівна, вона врахована частково, тому, я так розумію, ви наполягаєте на повному врахуванні. Ставлю пропозицію автора. Прошу визначатись та голосувати.</p>
<p></p>
<p>12:44:33</p>
<p>За-101</p>
<p>Рішення не прийнято. Правка залишається врахованою частково.</p>
<p>І 109 поправка. Вона не врахована, вона відхилена комітетом. Також прошу визначатись та голосувати.</p>
<p></p>
<p>12:44:56</p>
<p>За-100</p>
<p>Рішення не прийнято.</p>
<p>Йдемо далі. Фролов, 114-а. Не наполягає.</p>
<p>Савчук, 116-а. Не наполягає.</p>
<p>120-а, Южаніна.</p>
<p></p>
<p>12:45:13</p>
<p>ЮЖАНІНА Н.П.</p>
<p>Шановні колеги, розподіл прибутку юридичною особою на користь її власників – це всім зрозуміло, це є виплата дивідендів, і вони сьогодні оподатковуються в Україні. Доходи фізичних осіб у вигляді дивідендів, отриманих від резидентів платників податку на прибуток оподатковуються також за ставкою 5 відсотків. Доходи фізичних осіб у вигляді дивідендів, отриманих від нерезидентів, інститутів спільного інвестування оподатковуються 9 відсотками. Це є доходи місцевих бюджетів.</p>
<p>Натомість проектом вперше пропонується не оподатковувати доходи фізичних осіб у вигляді дивідендів, отриманих від резидентів Дія Сіті при умові їх виплати раз на два роки. Це створення взагалі прихованої схеми ухилення від оподаткування заробітних плат через виплату дивідендів. Ці схеми існували раніше, ми їх розрушували всіма можливими способами і нормами, які закріпляли в Податковому кодексі. Тепер ця норма просто буде прямою вказівкою до уникнення виплати заробітних плат, а…</p>
<p></p>
<p>ГОЛОВУЮЧИЙ. 120 поправка народної депутатки Южаніної. Вона комітетом відхилена. Прошу визначатись та голосувати.</p>
<p></p>
<p>12:46:38</p>
<p>За-110</p>
<p>Рішення не прийнято.</p>
<p>121-а, Заблоцький. Не наполягає.</p>
<p>122-а, Мисягін. Не наполягає.</p>
<p>125-а, Васильченко.</p>
<p></p>
<p>12:46:54</p>
<p>ВАСИЛЬЧЕНКО Г.І.</p>
<p>Галина Васильченко, об'єднання "Справедливість". Шановні колеги, я хочу нагадати про основну суть цього законопроекту. Якщо зараз більшість працівників ІТ-сфери працюють на третій групі фізичних осіб-підприємців і сплачують 5 відсотків від обороту, то, власне, цим законопроектом передбачається пільгова ставка для них ПДФО і буде становити 5 відсотків на постійній основі.</p>
<p>Наше об'єднання загалом підтримує концепцію диференціації ПДФО і загалом зниження податків для різних сфер бізнесу. Особливо в часи кризи ці податки потрібно знижувати для того, щоб збільшувалась сама база оподаткування і таким чином відбувалися компенсації в державний бюджет. А саме ця правка стосується того, аби надати таку ж пільгову ставку оподаткування ПДФО для медиків та освітян.</p>
<p>Прошу підтримати. Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>12:47:51</p>
<p>КОВАЛЬЧУК О.В.</p>
<p>Законопроект даний спрямований на стимулювання резидентів Дія Сіті і вам це також добре відомо, що набули резидентства та відповідають встановленим нормам закону 1667. Критеріям, а не для всіх галузей, виключно тим критеріям, які прописані в законі. У разі, якщо Дія Сіті доведуть свою ефективність, перелік кваліфікованих видів діяльності може бути розширений рішенням Кабінету Міністрів України.</p>
<p>Дякую.</p>
<p></p>
<p>ГОЛОВУЮЧИЙ. 125 поправка народної депутатки Васильченко. Вона була відхилена комітетом. Позицію комітету ви почули. Будь ласка, прошу визначатись та голосувати.</p>
<p></p>
<p>12:48:47</p>
<p>За-103</p>
<p>Рішення не прийнято.</p>
<p>127-а, Заблоцький. Не наполягає.</p>
<p>128-а, Савчук. Не наполягає.</p>
<p>129-а, Холодов. Не наполягає.</p>
<p>132-а, Савчук. Не наполягає.</p>
<p>133-я, Горенюк. Не наполягає.</p>
<p>134-а, Южаніна. І я так розумію, що це завершальна поправка, і далі в нас є ще декілька поправок на підтвердження. Прошу народних депутатів займати свої місця, бо після цього будемо голосувати за поправки на підтвердження і за закон в цілому.</p>
<p>Будь ласка, Ніна Петрівна, 134 поправка.</p>
<p></p>
<p>12:49:22</p>
<p>ЮЖАНІНА Н.П.</p>
<p>Шановні колеги, насправді цей проект закону міг би бути якісним і таким, який або би залишив пільгове оподаткування в Україні для IT-галузі. Насправді така система оподаткування існує багато років і тому ця галузь розвивалася. Але насправді є певні і недоречності в тому, що IT-галузь застосовувала в основному роботу приватного підприємця – ФОПа. Але в цьому пункті якраз 54, до якого я подала поправки, якраз стосується подальших взаємовідносин із ФОПами на спрощеній системі оподаткування.</p>
<p>Довго тривала дискусія в залі щодо цих відносин, і я хотіла би все ж таки почути пояснення, а скоріше за все все-таки аргументи для суспільства, що буде відбуватися в подальшій діяльності резидентів Дія Сіті із ФОПами, які займаються таким же видом…</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>12:50:31</p>
<p>КОВАЛЬЧУК О.В.</p>
<p>Ви праві в тому, що ми обговорювали це питання і не один раз на засіданнях нашого комітету і робочих груп. І під час засідання комітету погоджено і концептуально, і редакційно норми законопроекту щодо питання співпраці резидентів Дія Сіті з ФОП.</p>
<p>До другого читання рівень податкового навантаження залишається без змін: ПДФО – 5 відсотків, ЄСВ – 22 від мінімальної заробітної плати, військовий збір – 1,5 відсотка. Тобто податкове навантаження співмірне із навантаженням на ФОП. Ми лише з вами створюємо умови, коли резиденти Дія Сіті мають право на вибір і приймають рішення самостійно.</p>
<p>Дякую. Тому правка була відхилена.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, це завершальна поправка, яка буде ставитися на врахування, тому ставлю 134 поправку народної депутатки Южаніної. Комітет пропонує відхилити. Прошу визначатись та голосувати.</p>
<p></p>
<p>12:51:38</p>
<p>За-109</p>
<p>Рішення не прийнято.</p>
<p>Так, все, більше ніхто не буде наполягати на врахуванні його поправок. І тому ми переходимо далі, переходимо до поправок, які будуть ставитися на підтвердження.</p>
<p>Хто буде, Юлія Володимирівна чи Сергій Володимирович? Сергій Володимирович. Сергій Володимирович, 4 поправка. Ви першу просите? Будь ласка, вам слово.</p>
<p></p>
<p>12:52:01</p>
<p>ВЛАСЕНКО С.В.</p>
<p>Дякую, пане головуючий. Перш за все, я хотів би зазначити, що між першим і другим читанням закон змінився майже на дві третини, і по факту він виписав новий Податковий кодекс для так званих резидентів Дія Сіті, що в принципі є порушенням базових принципів рівності та дискримінації в оподаткуванні резидентів, а відтак і статті 116 Регламенту.</p>
<p>Що стосується 4 поправки? Ця поправка порушує два фундаментальних принципи оподаткування, а саме: недопущення податкової дискримінації та нейтральність оподаткування. Ці принципи оподаткування передбачені пунктом 4.1, статті 4 Податкового кодексу.</p>
<p>Ми вважаємо, що визначення звичайної ціни, воно є і має бути універсальним для всіх платників податків, бо не може бути два однакових визначення, вірніше, два різних визначення одного і того ж самого питання, але для різних платників податків. Це порушує базові принципи, закладені в Податковий кодекс.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>12:53:09</p>
<p>КОВАЛЬЧУК О.В.</p>
<p>Дана правка була врахована комітетом, тому прошу колег підтримати і проголосувати – за. Дякую.</p>
<p>Підтримати рішення комітету. Дякую.</p>
<p></p>
<p>ГОЛОВУЮЧИЙ. Шановні колеги, прошу зайняти місця, ми починаємо голосувати за поправки, які ставляться на підтвердження.</p>
<p>Перша – це поправка 4 народного депутата Гетманцева. Вона комітетом врахована. Водночас Сергій Володимирович Власенко просить поставити цю поправку на підтвердження.</p>
<p>Шановні колеги, приготуйтеся до голосування. 4 поправка. Готові голосувати? Прошу голосувати.</p>
<p></p>
<p>12:54:04</p>
<p>За-273</p>
<p>Поправка підтверджена.</p>
<p>По фракціях покажіть.</p>
<p>13 поправка. Сергій Володимирович Власенко, будь ласка. 13-а.</p>
<p></p>
<p>12:54:16</p>
<p>ВЛАСЕНКО С.В.</p>
<p>Дякую, шановний пане головуючий!</p>
<p>Ми наполягаємо на тому, що всі базові визначення, які є в Податковому кодексі, вони повинні бути однаковими для всіх платників податків. Я ще раз підкреслюю, не можуть однією термінологією, але різним визначенням регулюватися по суті різні відносини.</p>
<p>Що стосується визначення "контрольовані операції". Насправді, в Податковому кодексі це визначення дано згідно з нормами FATF, FATCA та законодавства про фінмоніторинг. І насправді, суть цього визначення дуже проста – убезпечитись від відмивання брудних коштів.</p>
<p>На жаль, це визначення, яке дається для так званих резидентів Дія Сіті, дає можливість, по суті, уникати такого контролю і, скажемо так, в певних випадках легально відмивати кошти, що є недопустимим. Але ключове питання: не може бути два різних визначення одного і того самого поняття, по суті, в одній галузі права.</p>
<p></p>
<p>ГОЛОВУЮЧИЙ. Шановні колеги, ще одна поправка, яка ставиться на підтвердження, – поправка номер 13 народного депутата Гетманцева. Комітет її врахував і підтверджує те, що вона повинна залишатись врахованою. Водночас народний депутат Власенко просить поставити поправку 13 на підтвердження. Шановні колеги, 13 поправка. Прошу голосувати.</p>
<p></p>
<p>12:55:58</p>
<p>За-282</p>
<p>Рішення прийнято.</p>
<p>Наступна поправка у мене 15-а. Власенко.</p>
<p></p>
<p>12:56:05</p>
<p>ВЛАСЕНКО С.В.</p>
<p>Дякую, пане головуючий…</p>
<p></p>
<p>ГОЛОВУЮЧИЙ. Одну секундочку, Сергій Володимирович.</p>
<p>Ніна Петрівна, я перепрошую, якщо можна дайте перелік поправок… У мене вже є просто перелік. Я дам, ваша 145-а, я пам'ятаю, але ми тільки зараз на 13-й. Я перепрошую, на 15-й.</p>
<p>Сергій Володимирович, 15 поправка.</p>
<p></p>
<p>12:56:26</p>
<p>ВЛАСЕНКО С.В.</p>
<p>Дякую, пане головуючий! Я ще раз підкреслюю, що між першим і другим читанням законопроект по суті змінився десь на дві третини і законопроектом запропоновані всякі дуже цікаві речі.</p>
<p>Зокрема, поправка 15, по суті, дозволяє виплачувати дивіденди власникам бізнесу навіть при збитковості емітента цих цінних паперів. Тобто це означає, що збиткове підприємство фактично може виплачувати дивіденди своїм власникам. А там далі ми поговоримо про те, що ці дивіденди не просто виплачуються, а вони виплачуються за заниженими ставками оподаткування. Це створює абсолютно відверто корупційні механізми і насправді може виглядати як можливість для створення фінансових пірамід.</p>
<p>Я хочу нагадати, що за дуже подібним принципом функціонувала сама відома фінансова піраміда "МММ".</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ще раз наголошую, звертаю вашу увагу, що це 15 поправка, яка комітетом врахована. Це поправка народного депутата Чернєва. Вона ставиться Сергієм Володимировичем Власенком на підтвердження. Тому прошу голосувати за 15 правку.</p>
<p></p>
<p>12:57:57</p>
<p>За-279</p>
<p>Рішення прийнято.</p>
<p>Сергій Володимирович, одну секундочку, бо Ніна Петрівна передала, вона просить ще 12-у поставити.</p>
<p>Ніна Петрівна, 12 поправка, будь ласка.</p>
<p></p>
<p>12:58:07</p>
<p>ЮЖАНІНА Н.П.</p>
<p>Шановні колеги, чи ви зрозуміли, що вперше з місцевих бюджетів ви повертаєте ПДФО за понесені витрати на придбання акцій резидентів Дія Сіті. Це була четверта поправка, і ви її підтримали, на жаль.</p>
<p>Моя поправка, яку я поставила на підтвердження, 12, це Гетманцева поправка. І тут якраз парадокс в тому, що наділили Мінцифри функціями регулятора, який не має навіть даних для перевірки суб'єктів щодо відповідності його статусу резидента Дія Сіті, і тут встановлена норма, що вони деякі дані будуть отримувати у податкового органу. Міністерство фінансів, яке було присутнє на комітеті говорить, що це вперше в історії, коли буде насправді створена не те, що корупційна, а взагалі така собі офшорна зона в Україні щодо тих суб'єктів, які будуть суб'єктами Дія Сіті.</p>
<p>Я прошу цю поправку не враховувати, вона має бути виписана в іншій редакції. Податковий орган має мати право для контролю, інакше Мінцифри не може бути регулятором для цілого...</p>
<p></p>
<p>ГОЛОВУЮЧИЙ. Шановні колеги, 12 поправка народного депутата Гетманцева. Вона комітетом врахована. Ніна Петрівна Южаніна просить поставити її на підтвердження. Ставлю на підтвердження, прошу голосувати.</p>
<p></p>
<p>12:59:39</p>
<p>За-282</p>
<p>Рішення прийнято. Поправка залишається врахованою.</p>
<p>Наступна поправка 18. Сергій Володимирович Власенко, будь ласка.</p>
<p></p>
<p>12:59:49</p>
<p>ВЛАСЕНКО С.В.</p>
<p>Ми вважаємо, що цією правкою номер 18 резидентів Дія Сіті формально виводять з-під загального визначення резидентів України, оскільки правкою скасовується посилання на пункт 141.9 Податкового кодексу. На наше переконання, це призведе до того, що міжнародні правила оподаткування не будуть застосовуватися до так званих резидентів Дія Сіті, а відтак в такий спосіб Україна порушує свої зобов'язання, взяті за Угодою про асоціацію з Європейським Союзом, двосторонніми договорами про уникнення подвійного оподаткування та іншими міжнародними зобов'язаннями.</p>
<p>Прошу не підтримувати цю поправку. Дякую.</p>
<p></p>
<p>ГОЛОВУЮЧИЙ. Шановні колеги, 18 поправка народного депутата Чернєва. Вона комітетом врахована. Водночас народний депутат Власенко ставить її на підтвердження. Шановні колеги, прошу голосувати.</p>
<p></p>
<p>13:01:07</p>
<p>За-279</p>
<p>Рішення прийнято.</p>
<p>Наступна поправка 23. Перепрошую, 16 поправка, її буде ставити народний депутат Євтушок. Будь ласка.</p>
<p></p>
<p>13:01:24</p>
<p>ЄВТУШОК С.М.</p>
<p>Сергій Євтушок, фракція "Батьківщина".</p>
<p>В 16 поправці, яка містить про те, що не має жодного відношення до податкового законодавства, оскільки лише визначає компетенцію органу виконавчої влади, що реалізує державну політику у сфері міграції, та компетенцію Мінцифри. Пропонується, за потреби, внести зміни до профільних законів, а не захаращувати Податковий кодекс України непотрібними положеннями.</p>
<p>Крім того, правка встановлює особливості для камеральних перевірок резидентів Дія Сіті, що порушує рівність умов оподаткування.</p>
<p>Прошу поставити на підтвердження дану поправку. Дякую.</p>
<p></p>
<p>ГОЛОВУЮЧИЙ. Шановні колеги, поправка 18 народного депутата Чернєва. Вона врахована комітетом. Водночас народний депутат Євтушок просить поставити її на підтвердження. Ставлю на підтвердження. Прошу голосувати.</p>
<p></p>
<p>13:02:32</p>
<p>За-281</p>
<p>Рішення прийнято.</p>
<p>Наступна поправка, наскільки я розумію, 23-я. Власенко, будь ласка.</p>
<p></p>
<p>13:02:40</p>
<p>ВЛАСЕНКО С.В.</p>
<p>Дякую, пане головуючий.</p>
<p>Насправді, маємо ще один приклад, коли створюються спеціальні визначення. У нас є базове загальне визначення питання бази оподаткування. Не можна для окремих платників податків давати це визначення, так би мовити, специфічно. Це порушує базові принципи взагалі законотворчості як такої. Тобто не повинно бути тут якихось особливостей для окремих резидентів того чи іншого Сіті.</p>
<p>Ми вважаємо, що, насправді, ця правка призведе до бартеризації відносин і до можливого порушення конкуренції взагалі на ринку. Тому… І ми вважаємо, що ця правка також змінює частково порядок оподаткування дивідендів, що теж є, на наше переконання, неправильним.</p>
<p>Ми пропонуємо цю поправку не підтримувати. Дякую.</p>
<p></p>
<p>ГОЛОВУЮЧИЙ. Шановні колеги, 23 поправка народного депутата Гетманцева, вона комітетом врахована. Народний депутат Власенко просить поставити її на підтвердження.</p>
<p>Ставлю на підтвердження. Прошу голосувати.</p>
<p></p>
<p>13:04:00</p>
<p>За-276</p>
<p>Рішення прийнято.</p>
<p>Наступна поправка 24. Ставиться на підтвердження народним депутатом Євтушком. Будь ласка, Сергій Миколайович.</p>
<p></p>
<p>13:04:11</p>
<p>ЄВТУШОК С.М.</p>
<p>Сергій Євтушок, фракція "Батьківщина".</p>
<p>Поправка номер 24 авторства Данила Гетманцева, жодним чином не стосується предмету регулювання даного проекту, отже, грубо суперечить вимогам статті 116 Регламенту Верховної Ради України, крім того, вона дублює норми сумнозвісного Закону України 5600.</p>
<p>Прошу поставити дану правку на підтвердження і не підтримати. Дякую.</p>
<p></p>
<p>ГОЛОВУЮЧИЙ. Шановні колеги, 24 поправка народного депутата Гетманцева. Вона комітетом врахована. Народний депутат Євтушок просить поставити її на підтвердження. Ставлю цю поправку на підтвердження. Прошу голосувати. 24 поправка.</p>
<p></p>
<p>13:05:05</p>
<p>За-281</p>
<p>Рішення прийнято.</p>
<p>Далі, шановні колеги, 74 поправка. Народний депутат Цимбалюк, будь ласка.</p>
<p></p>
<p>13:05:18</p>
<p>ЦИМБАЛЮК М.М.</p>
<p>Михайло Цимбалюк, "Батьківщина".</p>
<p>Шановний головуючий, шановні колеги, правка 74 грубо порушує два фундаментальні принципи оподаткування: це недопущення податкової дискримінації та нейтральність оподаткування. Це пункт 4.1 статті 4 Податкового кодексу України діючого.</p>
<p>Крім того, правка призводить до можливого порушення конкуренції та росту корупціогенності. Крім того, правка порушує домовленості, досягнуті цього року в жовтні в межах Організації економічного співробітництва та розвитку щодо встановлення мінімального корпоративного податку у розмірі 15 відсотків, до яких офіційно приєдналась Україна. Як же ж тоді наші міжнародні зобов'язання?</p>
<p>Прошу цю правку не підтримувати.</p>
<p></p>
<p>ГОЛОВУЮЧИЙ. Шановні колеги, 74 поправка народного депутата Гетманцева. Комітетом вона врахована. Водночас народний депутат Цимбалюк просить поставити її на підтвердження. Ставлю 74 поправку на підтвердження. Прошу голосувати.</p>
<p></p>
<p>13:06:49</p>
<p>За-279</p>
<p>Рішення прийнято. Дякую.</p>
<p>Шановні колеги, далі поправка 85. Цимбалюк, будь ласка.</p>
<p></p>
<p>13:06:59</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, шановні колеги, правка 85 встановлює особливості оподаткування прибутку так званих резидентів Дія Сіті, ставлячи їх у привілейоване становище щодо інших платників.</p>
<p>Отже, порушуються два фундаментальні принципи оподаткування: недопущення податкової дискримінації і нейтральність оподаткування. Крім того, ця правка порушує домовленості, про які я вже згадував.</p>
<p>Шановні колеги, до другого читання цей законопроект, як вже заявляв сьогодні Сергій Власенко, він взагалі практично на дві третіх переписаний в новій редакції. Це практично Податковий кодекс, але він дає переваги щодо оподаткування на виведений капітал окремої галузі, а слід вирішувати питання в комплексі щодо всіх інших суб'єктів.</p>
<p>Прошу не підтримувати…</p>
<p></p>
<p>ГОЛОВУЮЧИЙ. Шановні колеги, 85 поправка народного депутата Гетманцева. Вона була врахована комітетом. Водночас народний депутат Цимбалюк просить поставити її на підтвердження. Ставляю 85 поправку на підтвердження. Прошу голосувати.</p>
<p></p>
<p>13:08:31</p>
<p>За-281</p>
<p>Рішення прийнято.</p>
<p>Шановні колеги, дивіться, там ще невелика кількість поправок, але 113-у і 115-у одночасно мене попросили і Сергій Володимирович, і Ніна Петрівна. Я можу попросити, щоб хтось один – 113-у, хтось один – 115-у? Ви – 115-у, Ніна Петрівна – 113-у.</p>
<p>Ніна Петрівна, 113-а. Будь ласка, Ніна Петрівна, 113 поправка.</p>
<p></p>
<p>13:08:51</p>
<p>ЮЖАНІНА Н.П.</p>
<p>В мене ще є 106-а, будь ласка.</p>
<p></p>
<p>ГОЛОВУЮЧИЙ. А, 106-а. Добре. Давайте 106-у, потім 113-у.</p>
<p>106-а.</p>
<p></p>
<p>ЮЖАНІНА Н.П. Шановні колеги, ви знаєте загальні правила оподаткування, наприклад, тих соціальних виплат, які можуть бути надані роботодавцем? Це недержавне пенсійне забезпечення і медичне страхування. Якщо воно здійснюється в розмірі 16 тисяч 250 гривень (не більше двох з половиною МЗП), то ці виплати не оподатковуються ПДФО.</p>
<p>Так от, зараз в цьому законі, проекті закону, для найманих осіб, саме суб'єктів резидентів Дія Сіті, пропонується зняти всі ці обмеження. В наступній поправці є не більше 30 відсотків заробітної плати їхньої. Враховуючи, що це сотні тисяч гривень, можете собі представити, що 30-а – це одна третя частина заробітних плат, це будуть виплати в тіні.</p>
<p>Тобто я не знаю, до чого ви призводите. Чому такі нерівні люди перед законом? Хтось, наймана особа, має платити податок, а поряд не будуть платити податки. Що це за справедливість?</p>
<p></p>
<p>ГОЛОВУЮЧИЙ. Шановні колеги, 106 поправка народного депутата Чернєва. Вона комітетом врахована. Водночас Ніна Петрівна вимагає поставити її на підтвердження. Ставлю 106 поправку на підтвердження. Прошу голосувати.</p>
<p></p>
<p>13:10:21</p>
<p>За-274</p>
<p>Рішення прийнято. Поправка залишається врахованою.</p>
<p>Далі, як ми домовлялися, 113-а – Ніна Петрівна, 115-а – Сергій Володимирович. Будь ласка.</p>
<p></p>
<p>13:10:31</p>
<p>ЮЖАНІНА Н.П.</p>
<p>Шановні колеги, коли ми говорили про справедливість і досі існуючої системи оподаткування для айтішників – це третя група спрощеної системи оподаткування. Правильно, неправильно, але нею користувалися різні галузі економіки, і вона себе виправдала, і галузь виросла. А тепер ви говорите про те, що ми будемо надавати для цієї галузі якраз, яка не буде виключно працювати в сфері ІТ, такі преференції, які точно не може собі дозволити жодна держава і наш державний бюджет.</p>
<p>Мені здається, що ви настільки загралися, що вже не відчуваєте навіть цифр, з чого буде складатися бюджет. Якщо зараз є надмірні інфляційні надходження в державному бюджеті, то саме час впроваджувати податок на виведений капітал.</p>
<p>Не можна повертати із ПДФО, сплачений всіма, витрати на придбання акцій Дія Сіті. Якщо це розвинута галузь, що ви стимулюєте? Скриту якраз виплату доходів, яка не буде оподатковуватися. Де наш Мінфін?</p>
<p></p>
<p>ГОЛОВУЮЧИЙ. Шановні колеги, 113 поправка, вона комітетом врахована. Ніна Петрівна вимагає поставити її на підтвердження. Ставлю 113 поправку. Прошу голосувати.</p>
<p></p>
<p>13:12:04</p>
<p>За-278</p>
<p>Рішення прийнято. Поправка залишається врахованою.</p>
<p>115 поправка. Сергій Володимирович Власенко, будь ласка.</p>
<p></p>
<p>13:12:13</p>
<p>ВЛАСЕНКО С.В.</p>
<p>Дякую, колеги. Що пропонується поправкою 115 народного депутата Гетманцева. Пропонують не включати до оподаткованого доходу, тобто не оподатковувати дивіденди від діяльності юридичних осіб. Це є прямою реалізацією принципу, що кожен буде мати свій офшор. Тобто це, насправді, створення офшорної зони в так званій Дія Сіті. Не будуть… Доходи оподатковуються за заниженою ставкою, дивіденди взагалі не включаються до оподаткованого доходу особи, яка є власником корпоративних прав цієї Дія Сіті. Що це, як не офшор? Навіщо нам Віргінські острови, Кіпр чи щось інше, якщо створюються цим українські офшори?</p>
<p>Дякую.</p>
<p></p>
<p>ГОЛОВУЮЧИЙ. 115 поправка народного депутата Гетманцева. Вона комітетом врахована. Сергій Володимирович Власенко просить поставити її на підтвердження. Ставлю 115 поправку на підтвердження. Прошу голосувати.</p>
<p></p>
<p>13:13:35</p>
<p>За-272</p>
<p>Рішення прийнято.</p>
<p>Шановні колеги, дивіться, у нас ще залишається 4 поправки, які буде ставити Михайло Михайлович Цимбалюк. І одна поправка – Олександр Сергійович Колтунович. І після цього переходимо до голосування. Все вірно?</p>
<p>Тоді я надаю слово по 126 поправці Михайлу Михайловичу Цимбалюку.</p>
<p></p>
<p>13:13:55</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, шановні колеги, моя правка, яка пропонується для відхилення, це номер 126. Вона насправді суперечить фундаментальним засадам податкового законодавства держави щодо дотримання рівності в оподаткуванні доходів усіх податкових резидентів держави, підкреслюю – усіх.</p>
<p>Але мене турбує інший факт. У пояснювальній записці написано, що Міністерство фінансів України та Державна податкова служба виступають категорично проти ухвалення такого законопроекту в такій редакції.</p>
<p>У мене питання. Важливий закон для дохідної частини державного бюджету. Чому немає позиції тут публічної саме представників Міністерства фінансів України і податкової служби? Вони ж мають....</p>
<p></p>
<p>ГОЛОВУЮЧИЙ. Шановні колеги, 126 поправка народного депутата Гетманцева. Вона врахована комітетом. Водночас народний депутат Цимбалюк просить поставити її на підтвердження.</p>
<p>Ставлю на підтвердження 126 поправку. Прошу голосувати.</p>
<p></p>
<p>13:15:31</p>
<p>За-269</p>
<p>Рішення прийнято.</p>
<p>Наступна поправка 137. Михайло Михайлович Цимбалюк, будь ласка.</p>
<p></p>
<p>13:15:39</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". А стосовно 137 правки дуже цікаво було б побачити висновок Комітету з питань антикорупційної політики. Тому що, на нашу думку, саме 137 правка є абсолютно корупційною, оскільки до початку 2022 року залишився неповний календарний місяць, протягом якого неможливо здійснити інвестиції, достатні для отримання статусу так званого резидента Дія Сіті, отже, податкових знижок та привілей.</p>
<p>Подібним прикладом є закони, прийняті для організації Євро-2012, які дозволили кінцево розграбувати держбюджет. Питання: чи цей законопроект і така правка пройшли антикорупційну експертизу, шановні колеги?</p>
<p>Прошу не підтримувати таку правку.</p>
<p></p>
<p>ГОЛОВУЮЧИЙ. Шановні колеги, 137 поправка. Вона комітетом врахована. Водночас народний депутат Цимбалюк просить поставити її на підтвердження. Ставлю на підтвердження 137 поправку. Прошу голосувати.</p>
<p></p>
<p>13:17:05</p>
<p>За-269</p>
<p>Рішення прийнято. Поправка залишається врахованою.</p>
<p>Шановні колеги, в нас залишається ще три поправки і будемо переходити до голосування за закон в цілому.</p>
<p>Наступна поправка 141. Михайло Михайлович Цимбалюк.</p>
<p></p>
<p>13:17:18</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий і шановні представники антикорупційних органів, правка 141, уважно вслухайтесь (це для стенограми), встановлює, що незалежно від доходу за гіг-контрактом ЄСВ має сплачуватись у розмірі мінімального страхового внеску. Отже, не має значення, чи отримали дохід 100 гривень чи 1 мільярд, все рівно сплачуйте мінімальний страховий внесок.</p>
<p>Така пропозиція кінцево руйнує систему солідарної держстраховки, однак не пропонує жодних альтернатив, наприклад, щодо персоніфікації єдиного соціальну внеску на залишкову суму. Автори правки явно, як на мене, не бажають, щоб пенсіонери, Пенсійний фонд мав додаткове надходження або повноту, я вже не кажу про фонд про безробітних.</p>
<p>Прошу таку правку не…</p>
<p></p>
<p>ГОЛОВУЮЧИЙ. Шановні колеги, 141 поправка народних депутатів Рудик і Железняка. Вона комітетом врахована. Водночас народний депутат Цимбалюк вимагає поставити на підтвердження. Ставлю 141 поправку на підтвердження. Прошу голосувати.</p>
<p></p>
<p>13:18:51</p>
<p>За-273</p>
<p>Рішення прийнято.</p>
<p>І завершальна поправка для народного депутата Михайла Михайловича Цимбалюка – 144-а.</p>
<p>Будь ласка, Михайло Михайлович.</p>
<p></p>
<p>13:19:00</p>
<p>ЦИМБАЛЮК М.М.</p>
<p>Дякую.</p>
<p>Шановний головуючий, шановні народні депутати! Михайло Цимбалюк, "Батьківщина". Правка 144 установлює, що так званий резидент Дія Сіті, ще раз підкреслюю, вона аналогічна попередній, незалежно від розміру отриманого доходу сплачує єдиний соціальний внесок, увага, на рівні мінімального страхового внеску і незалежно від суми доходу. Назвіть державу, де є такий підхід.</p>
<p>І виходячи з вищезгаданого, і ті правки, які ми ставили тут на підтвердження, на жаль, вони залишилися. Як сказав Сергій Власенко, враховуючи, що він переписаний до другого читання, у Верховної Ради є єдиний варіант – повернути цей законопроект на повторне друге читання, в іншому разі його буде скасовано.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 144 поправка. Комітетом вона врахована. Водночас народний депутат Цимбалюк просить поставити 144 поправку на підтвердження. Ставлю поправку номер 144 на підтвердження. Прошу голосувати.</p>
<p></p>
<p>13:20:29</p>
<p>За-283</p>
<p>Рішення прийнято.</p>
<p>І завершальна сьогодні поправка, яка буде ставитись, після цього ми переходимо до голосування за закон в цілому, – це 145 поправка народного депутата Гетманцева.</p>
<p>Слово надається Колтуновичу Олександру Сергійовичу.</p>
<p></p>
<p>13:20:45</p>
<p>КОЛТУНОВИЧ О.С.</p>
<p>Дякую, шановний пане Голово.</p>
<p>Шановний Олександр Володимирович, у мене запитання буде до вас щодо бюджетно-фіскального взаємозаліку. Дивіться, ви тут пропонуєте в цій поправці, яка врахована, протягом трьох місяців доручити Кабміну розробити механізм компенсації коштів, виплачених платникам податку у зв'язку з реалізацією права на податкову знижку і далі по тексту. При цьому я відкрив пояснювальну записку, у вас у фінансово-економічному обґрунтуванні мова йде про те, що реалізація положень не потребує додаткових фінансових витрат з державного і місцевих бюджетів.</p>
<p>Відповідно у зв'язку з цим, зважаючи на нашу м'яко кажучи макронегативну чи несприятливу макрофінансову архітектоніку і дефіцит бюджету, яка там мова у вас іде… Я чому звертаюсь до вас, тому що ви як відповідальна людина від комітету готували. Які додаткові витрати до бюджету і чи потрібно тепер буде вносити ще зміни додатково до Бюджетного кодексу? Якщо це так, то, можливо, тоді нам треба збити цю поправку, щоб не погіршувати ситуацію.</p>
<p>Дякую. Але я прошу дати відповідь, позицію комітету. Це важливе питання. Дякую.</p>
<p></p>
<p>ГОЛОВУЮЧИЙ. Позиція комітету по 145 поправці, будь ласка.</p>
<p></p>
<p>13:21:50</p>
<p>КОВАЛЬЧУК О.В.</p>
<p>Правка, як вам відомо, була підтримана рішенням комітету. Правка, як і всі інші правки, є важливою в цьому законопроекті, який є збалансованим, на думку профільного комітету, Міністерства цифрової трансформації і представників IT-галузі.</p>
<p>Законопроект в цілому передбачає лише надходження до бюджету в розмірах, в яких я озвучував дотепер. До 2025 року, попередні розрахунки вказують на те, що розмір ВВП від цієї галузі може сягнути 10 відсотків, а якщо переводити в гроші, то це 16,5 мільярда доларів. Тому виграють абсолютно всі, про кого ви говорите – місцеві бюджети і бюджет України в цілому.</p>
<p>Дякую.</p>
<p></p>
<p>ГОЛОВУЮЧИЙ. Є необхідність ставити цю 145-у, так? Не будемо, добре?</p>
<p>Шановні колеги, ми завершили обговорення законопроекту, переходимо до прийняття рішення.</p>
<p>Шановні колеги, ставлю на голосування пропозицію прийняти в другому читанні та в цілому з необхідними техніко-юридичними поправками проект Закону про внесення змін до Податкового кодексу України щодо стимулювання розвитку цифрової економіки в Україні (реєстраційний номер проекту 5376).</p>
<p>Шановні колеги, готові голосувати?</p>
<p></p>
<p>13:23:27</p>
<p>За-285</p>
<p>Рішення прийнято. Закон прийнятий в цілому. Вітаю, колеги.</p>
<p>Покажіть по фракціях. По фракціях покажіть.</p>
<p>З процедури хто? Сергій Володимирович перший, Ірина Володимирівна друга, будь ласка. Спочатку Власенко, потім Геращенко.</p>
<p></p>
<p>13:23:46</p>
<p>ВЛАСЕНКО С.В.</p>
<p>Дякую.</p>
<p>Шановний пане головуючий, наступним в порядку денному стоїть законопроект 4409 – проект Закону про внесення змін до Кодексу України з процедур банкрутства.</p>
<p>Але я хочу звернути вашу увагу, пане головуючий, на те, що згідно з вимогами Регламенту порівняльні таблиці видаються народним депутатам не менше ніж за 10 днів. Наскільки нам відомо, вчора, лише вчора, було отримано таблицю на заміну від 13.12. Тобто лише вчора, менше ніж за добу до розгляду цього законопроекту, ми отримали порівняльну таблицю, яка була внесена на заміну. Ми розуміємо, що деколи парламент так одним оком дивиться на питання 10 днів і таблиць. Але, пане Голово, менше ніж за добу – це абсолютно неприпустима історія. Тому я б просив вас розглянути це питання і сьогодні зняти цей законопроект з розгляду.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Геращенко.</p>
<p></p>
<p>13:24:42</p>
<p>ГЕРАЩЕНКО І.В.</p>
<p>Дякую.</p>
<p>Шановні колеги, я хочу подякувати Ніні Южаніній за те, що вона високо тримала планку дискусій і йшла по поправкам, намагаючись в цій сесійній залі все-таки демонструвати необхідність фахової дискусії по поправкам, і звернути увагу головуючого на необхідність дотримання Регламенту.</p>
<p>Стаття 27 Регламенту, вона все-таки закликає утримуватися від коментарів, а 51 стаття Регламенту частина четверта так само апелює до головуючого припиняти, виключати мікрофон, якщо мова йде про перехід на особистості і образи.</p>
<p>І я хочу абсолютно відповідально зараз звернутися до виборців, що, на жаль, людина, яка з трибуни представляла цей законопроект, це такий Гогілашвілі, тільки у Верховній Раді.</p>
<p></p>
<p>ГОЛОВУЮЧИЙ. Будь ласка, виключіть мікрофон, користуючись вашим сленгом. Дякую.</p>
<p>Йдемо далі, шановні колеги. Коли ж образи, розумієте, ми ж виключаємо мікрофон. Дякую.</p>
<p>Шановні колеги, наступний законопроект 4409. Я перепрошую, шановні колеги, у нас є дві перерви із заміною на виступ, дві перерви із заміною на виступ.</p>
<p>Спочатку я запрошую до слова народного депутата Рудика, будь ласка. І після цього ще є одна із заміною на виступ. Я так розумію, Ірина Володимирівна буде, да? Будь ласка.</p>
<p>Спочатку Рудик.</p>
<p></p>
<p>13:26:17</p>
<p>РУДИК С.Я.</p>
<p>Шановні українці, закінчується рік парламентський, скоро календарний рік. Що він приніс кожному з вас? Тарифи непомірні, маленькі пенсії, зарплати, загрозу вторгнення повномасштабного Російської Федерації, COVID і купу смертей. А ще парламент за цей рік досі не спромігся вирішити проблему більше мільйона людей, яких ми називаємо малими підприємцями. Хтось їх називає мікропідприємцями, хтось їх називає ФОПами, і вони сьогодні, як і цілий рік, стоять під стінками нашого парламенту, чекаючи від нас одного простого вирішення питання: дати їм можливість в ці складні для нашої держави часи не оподатковуватися як великий бізнес, а як маленький бізнес, дати їм шанс прогодувати свої родини, дати їм шанс вижити. Але парламент вперто їх не чує.</p>
<p>20 вересня 2019 року ця монобільшість прийняла закон (237 – за, із них 235 – "слуги") за те, щоб касові апарати ввести для кожної самої малесенької операції. От тільки недавно говорив пан Гетманцев, каже: тільки каву можете продавати без РРО.</p>
<p>В парламенті зареєстрували три законопроекти в минулому в році в цей час, в грудні, ми збирали підписи за позачергове засідання, але не зібралися, не стало часу.</p>
<p>Сказали: не хочете так, давайте лайт-варіант. В цьому році влітку зареєстрували ще два законопроекти: 5866, 5866-1. І на цій Погоджувальній раді перед останнім пленарним тижнем всі без винятку, всі депутатські групи і фракції, їх представники просили парламент і "слуг" – давайте дамо їм шанс. Ні, єдиний представник від "слуг" утримався і заблокував прийняття цього рішення.</p>
<p>Лишається буквально кілька днів і єдиний шанс дати можливість вижити підприємцям – це ще раз на рік відтермінувати введення цих касових апаратів.</p>
<p>Стоїть Аня Скороход. В пам'ять до Антона Полякова, у мене прохання: поставте підпис під позачерговим засіданням парламенту, щоб ми могли ще на рік дати їм шанс, щоб на початку наступного року першим рішенням дати їм таку можливість – звітувати не тільки через РРО, а й через скретч-картки і через книгу обліку. Все. Держава від цього не вмре, але українці скажуть вам за це дякую.</p>
<p></p>
<p>ГОЛОВУЮЧИЙ. Шановні колеги, є ще одна заява з перервою, з заміною на виступ. Слово надається Ніні Петрівні Южаніній, я так розумію. Да?</p>
<p>Ніна Петрівна, будь ласка.</p>
<p></p>
<p>13:29:37</p>
<p>ЮЖАНІНА Н.П.</p>
<p>Шановні українці, сьогодні антипідприємницька десятка Гетманцева додалася ще одним проектом Закону 5376. Сьогодні тільки що, декілька хвилин назад, ви Мінцифри наділили не тільки функціями регулятора, а ще і Податкової служби. Сьогодні, не знаючи про це, ви голосували за те, щоб всі наближені до Мінцифри мали неабиякі фінансові можливості.</p>
<p>Це навіть не офшор, це щось навіть більше, тому що не треба ризикувати, все це буде робитися на законних підставах в країні, у своїй країні, при цьому незважаючи на скудні надходження місцевих бюджетів по ПДФО. Притому незважаючи на те, що встановлюючи або відміняючи оподаткування взагалі для резидентів "Дія Сіті", ви тим самим паплюжите діюче податкове законодавство, і ще раз говорите всім громадянам, що при сплаті податків не всі рівні, це не для всіх обов'язок, для своїх, для приближених немає необхідності сплачувати податки. І ось для вас ці норми.</p>
<p>І ті, хто буде говорити, що ми щось зробили для IT-галузі, будь ласка, не прикривайтеся деякими добрими нормами в тому нахабному нехтуванні законодавства, яке ви щойно допустили. Ви розділили навіть ІТ-галузь на дві складові. Ви знаєте, що 50 відсотків айтішників цей проект закону не підтримували? Ви знаєте, що вони намагалися відстояти свої права і довести, що не можуть тільки ті критерії, по тим критеріям мати такі пільги компанії? Ви їх не почули, ви розділили айтішників, так точно як розділили і всіх підприємців, які стоять сьогодні під стінами Верховної Ради.</p>
<p>Ви, не розуміючи, приймали і жали тоді на кнопки. Але зараз, враховуючи складну ситуацію в економіці країни, в фінансовому стані кожної родини, схаменіться! Давайте зробимо, ви ж пообіцяли їм, вісім місяців, саме ці люди, які сьогодні тут стоять, вісім місяців працювали в Офісі Президента над зваженим підходом для того, щоби врегулювати проблеми, які є у них.</p>
<p>Ви їх обманули, обманули всі разом: Президент, виконуючий... там, хто там був керівником департаменту, яка зараз стала міністеркою економіки. Ви надурили людей, вони вимушені сьогодні бути тут. Ви думаєте їм приємно на холоді стояти на вулиці і говорити якісь гасла? Невже вам важко почути їх і зробити норми, прийнятні для спрощеної системи оподаткування, щоб два мільйони людей залишилося працювати в Україні?</p>
<p>Ну, саме зараз той час, залишилося декілька днів, не приймайте ті закони, які зареєстровані, прийміть свій коротенький, збалансований. Раз ви пообіцяли людям, виконайте свої обіцянки, не можна весь час брехати.</p>
<p align=center></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>ГОЛОВУЮЧИЙ. Репліка, Гетманцев.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Будь ласка, Олександр Сергійович.</p>
<p></p>
<p>КОРНІЄНКО О.С. Ні, ні. Гетманцев, репліка.</p>
<p></p>
<p>ГОЛОВУЮЧИЙ. Гетманцев, репліка.</p>
<p></p>
<p>13:32:48</p>
<p>ГЕТМАНЦЕВ Д.О.</p>
<p>Да. Дякую, дякую.</p>
<p>Насправді, насправді я в цьому залі сьогодні найбільше згадуюсь з усіх, тому маю право на репліку.</p>
<p>По-перше, щодо податку на виведений капітал, я хочу нагадати колезі, яка так ратує за податок на виведений капітал, про те, що якраз ми його вводимо. Зараз в Дія Сіті є податок на виведений капітал. А ви обіцяли людям п'ять років його ввести і не вводили його жодним чином, обманювали людей, "козу водили".</p>
<p>Щодо РРО, врешті-решт давайте припинимо цю безглузду дискусію, коли ми в одній і тій же голові, одним і тим же ротом вимагаємо підвищити заробітну плату вчителям, медикам, пенсіонерам пенсії і відмінити РРО.</p>
<p>Ви що, хворі на шизофренію чи що?! Ви цивілізацію хочете в нашій країні мати чи хочете мати в нашій країні середньовіччя?</p>
<p></p>
<p>ГОЛОВУЮЧИЙ. Будь ласка, Олександр Сергійович Корнієнко, оголошення деякі.</p>
<p></p>
<p>13:33:54</p>
<p>КОРНІЄНКО О.С.</p>
<p>Відповідно до статті 60 прим. Регламенту Верховної Ради України повідомляю про створення в Верховній Раді України дев'ятого скликання міжфракційного депутатського об'єднання "За ефективну публічну державну службу та впровадження стандартів Європейського Союзу та Організації економічного співробітництва та розвитку". Співголовами цього об'єднання обрано народних депутатів Фролова Павла Валерійовича, Шкрум Альону Іванівну, Герасимова Артура Володимировича, Железняка Ярослава Івановича, Папієва Михайла Миколайовича, Батенка Тараса Івановича, Білозір Ларису Миколаївну, Лозинського Романа Михайловича, Світличну Юлію Олександрівну та Корнієнка Олександра Сергійовича.</p>
<p>Ще одне оголошення. <i>(Шум у залі)</i> Ще раз? Вони співпадають з керівництвом фракцій Верховної Ради, можна там десь перевірити.</p>
<p>Також відповідно до цієї ж статті Регламенту повідомляю про створення у Верховній Раді України дев'ятого скликання міжфракційного депутатського об'єднання "За розвиток молочної галузі України". Співголовами цього об'єднання обрано народних депутатів України Буніна Сергія Валерійовича та Богданця Андрія Володимировича.</p>
<p>Дякую.</p>
<p></p>
<p>13:35:02</p>
<p>ГОЛОВУЮЧИЙ. Дякую, Олександре Сергійовичу.</p>
<p>Шановні колеги, переходимо до наступного питання порядку денного – законопроект 4409. Це друге читання проекту Закону про внесення змін до Кодексу України з процедур банкрутства (друге читання).</p>
<p>Шановні колеги, чи буде хтось наполягати на поправках? Ніхто не буде наполягати, я так розумію.</p>
<p>Шановні народні депутати, прошу зайняти місця. Ніхто не наполягає на поправках. Унікально.</p>
<p>Тому я ставлю пропозицію комітету прийняти в другому читанні та в цілому з необхідними техніко-юридичними поправками проект Закону про внесення змін до Кодексу України з процедур банкрутства (реєстраційний номер проекту 4409).</p>
<p>Шановні колеги, готові голосувати? Прошу голосувати.</p>
<p></p>
<p>13:36:14</p>
<p>За-217</p>
<p>Рішення не прийнято.</p>
<p>Н, що, шановні колеги, голосуємо за направлення на повторне друге. І дякую народним депутатам за те, що знаходяться на своїх робочих місцях.</p>
<p>Шановні колеги, давайте підтримаємо направити цей законопроект на повторне друге читання.</p>
<p>Шановні колеги, ставлю пропозицію направити (реєстраційний номер законопроекту 4409) проект Закону про внесення змін до Кодексу України з процедур банкрутства на повторне друге читання. Прошу підтримати.</p>
<p></p>
<p>13:37:03</p>
<p>За-260</p>
<p>Рішення прийнято. Законопроект пішов на повторне друге.</p>
<p>Шановні колеги, наступний законопроект надзвичайно важливий і мені приємно, що ми його своєчасно розглядаємо. Це проект Закону про схвалення рішення Президента України про допуск підрозділів збройних сил інших держав на територію України у 2022 році для участі у багатонаціональних навчаннях (реєстраційний номер проекту 6359).</p>
<p>Ми маємо зробити декілька голосувань перед його розглядом. Шановні колеги, прошу зайняти місця.</p>
<p>Я ставлю пропозицію проголосувати ad hoc щодо розгляду та прийняття рішення на цьому пленарному засіданні, для цього потрібно 226 голосів. Готові голосувати?</p>
<p>Шановні колеги, ще раз повторюю, я ставлю пропозицію проголосувати ad hoc щодо розгляду та прийняття рішення на цьому пленарному засіданні щодо законопроекту 6359.</p>
<p>Готові голосувати? Прошу голосувати.</p>
<p></p>
<p>13:38:25</p>
<p>За-309</p>
<p>Рішення прийнято.</p>
<p>Тепер є пропозиція розглянути це питання за скороченою процедурою. Прошу підтримати та проголосувати.</p>
<p></p>
<p>13:38:50</p>
<p>За-253</p>
<p>Рішення прийнято.</p>
<p>Я запрошую до слова заступника міністра оборони Петренка Анатолія Григоровича, будь ласка.</p>
<p></p>
<p>13:39:14</p>
<p>ПЕТРЕНКО А.Г.</p>
<p>Дякую, пане головуючий.</p>
<p>Шановні народні депутати! Вашій увазі пропонується до розгляду проект Закону про схвалення рішення Президента про допуск підрозділів збройних сил інших держав на територію України у 2022 році для участі у багатонаціональних навчаннях.</p>
<p>Прийняття законопроекту дозволить підготувати та провести на території нашої держави 10 багатонаціональних навчань, до яких буде залучено близько 21 тисячі військовослужбовців Збройних Сил України та 11,5 тисячі представників країн-членів НАТО та інших ключових іноземних партнерів з відповідним озброєнням та військовою технікою.</p>
<p>Проведення навчань є важливим щорічним елементом підготовки наших військ та сил, який дозволяє розвивати сучасні спроможності для проведення багатонаціональних об'єднаних операцій на суші, у повітрі, на морі та кіберпросторі. Крім того, такі навчання дозволяють організовувати комплексну логістику для всіх учасників за єдиними стандартами НАТО і розвивати об'єкти ключової військової інфраструктури у країні.</p>
<p>Для проведення багатонаціональних навчань бюджетом Міністерства оборони України на 2022 рік заплановано видатки в обсязі близько 52 мільйони гривень. Також передбачається виділення необхідних матеріальних ресурсів іноземними партнерами відповідно до причетних нормативно-правових актів у цій сфері.</p>
<p>В цілому проведення багатонаціональних навчань на території України сприятиме зміцненню національної обороноздатності, буде підтримувати політико-дипломатичні зусилля для збереження стабільного безпекового середовища в регіоні та дозволить нарощувати взаємосумісність українського війська у рамках євроатлантичної інтеграції держави.</p>
<p>Прошу підтримати проект закону. Дякую за увагу.</p>
<p></p>
<p>ГОЛОВУЮЧИЙ. Дякую, Анатолій Григорович.</p>
<p>Я запрошую співдоповідача з цього питання, голову Комітету з питань національної безпеки, оборони та розвідки Завітневича Олександра Михайловича. Будь ласка, Олександр Михайлович.</p>
<p></p>
<p>13:41:27</p>
<p>ЗАВІТНЕВИЧ О.М.</p>
<p>Шановний пане Голово, шановні колеги, Комітет Верховної Ради України з питань національної безпеки, оборони та розвідки на своєму засіданні 1 грудня 2021 року розглянув проект Закону про схвалення рішення Президента України про допуск підрозділів збройних сил інших держав на територію України у 2022 році для участі у багатонаціональних навчаннях (реєстраційний номер 6359), поданий Президентом України та визначений ним як невідкладний.</p>
<p>Верховна Рада України щорічно, відповідно до вимог пункту 23 частини першої статті 85 та статті 93 Конституції України, схвалює рішення Президента про допуск підрозділів збройних сил інших держав на територію України.</p>
<p>Головне науково-експертне управління Апарату Верховної Ради України не вбачає правових перешкод для прийняття цього законопроекту та зазначило, що інформація, яка додана до законопроекту, містить всі необхідні дані, які вимагаються статтею 7 Закону України "Про порядок допуску та умови перебування підрозділів збройних сил інших держав на території України".</p>
<p>Враховуючи все вищезазначене, Комітет Верховної Ради рекомендує Верховній Раді України проект Закону про схвалення рішення Президента України про допуск підрозділів збройних сил інших держав на територію України у 2022 році для участі у багатонаціональних навчаннях (реєстраційний номер 6359) за результатами розгляду в першому читанні прийняти за основу та в цілому.</p>
<p>Дякую, колеги. Прошу підтримати.</p>
<p></p>
<p>ГОЛОВУЮЧИЙ. Дякую, Олександр Михайлович.</p>
<p>Шановні колеги, є необхідність обговорити це питання? Є необхідність? Прошу записатись: два – за, два – проти.</p>
<p>Слово надається народному депутату України Люшняку Миколі Володимировичу, депутатська група "Довіра".</p>
<p></p>
<p>13:43:50</p>
<p>ЛЮШНЯК М.В.</p>
<p>Прошу передати слово Павлу Бакунцю.</p>
<p></p>
<p>ГОЛОВУЮЧИЙ. Павло Андрійович Бакунець, будь ласка.</p>
<p></p>
<p>13:44:02</p>
<p>БАКУНЕЦЬ П.А. <i>(Не чути) </i></p>
<p></p>
<p>ГОЛОВУЮЧИЙ. Я перепрошую, включіть мікрофон.</p>
<p></p>
<p>БАКУНЕЦЬ П.А. Павло Бакунець, Львівщина, депутатська група "Довіра". Шановні народні депутати, я вийшов сюди на трибуну, аби запросити вас на Яворівщину, в дуже маленьке, мальовниче невеличке село Старичі.</p>
<p>Це місце, де кується міць нашого українського воїна. Це місце, де проводяться навчання наших захисників, наших військовослужбовців. Саме тут, на базі Міжнародного центру миротворчості і безпеки Національної академії сухопутних військ України імені гетьмана Петра Сагайдачного на Яворівському полігоні проводяться щорічні вже з 94-го року навчання, в яких беруть участь не лише наші воїни, а також кращі військовослужбовці з далеких Сполучених Штатів Америки, з далекої Канади, з близької Польщі, а також з інших держав - членів НАТО. Саме в таких навчаннях і схожих за духом, які відбуваються не лише на Львівщині, а також на Рівненщині, на Полтавщині, на Миколаївщині, на Херсонщині, такі як "Сі Бриз", "Козак Мейс", "Партнерство заради миру", "Репід Трайдент". Саме в цих навчаннях наші військові здобувають досвід і злагодженість дій найкращих армій світу.</p>
<p>Тому ми закликаємо вас підтримати даний законопроект, допустити підрозділи збройних сил інших держав на територію України заради того, аби зміцнити міць і впевненість нашого українського захисника, нашого українського воїна.</p>
<p>Слава Збройним Силам! Слава Україні!</p>
<p></p>
<p>ГОЛОВУЮЧИЙ. Героям слава! Дякую.</p>
<p>Запрошую до слова народного депутата М'ялика Віктора Ничипоровича, депутатська група "Партія "За майбутнє".</p>
<p></p>
<p>13:46:05</p>
<p>М’ЯЛИК В.Н.</p>
<p>Прошу передати Сергію Рудику.</p>
<p></p>
<p>ГОЛОВУЮЧИЙ. Сергій Рудик, будь ласка. Сергій Ярославович, будь ласка.</p>
<p></p>
<p>13:46:19</p>
<p>РУДИК С.Я.</p>
<p>Шановні колеги, чому важливо підтримати цей законопроект? Тому що Путін тільки в цьому році поставив ультиматум нашим союзникам невключення нас у НАТО. Це не тільки підвищення обороноздатності, участь наших військових підрозділів у таких навчаннях, це навчання сумісності наших Збройних Сил з нашими союзниками. Чим більше буде таких навчань, тим більше шансів буде нам відстояти нашу незалежність. І тут питань ніяких не було.</p>
<p>Що це за навчання? А я вам скажу. Це багатонаціональні навчання "Об'єднанні зусилля - 22", це "Репід Трайдент - 22" українсько-американські навчання, це українсько-британські навчання "Козак Мейс - 22", це багатонаціональні навчання "Світла Лавина - 22", це українсько-польські навчання "Сільвер Сейбер - 22", це українсько-американські навчання "Сі Бриз - 22", це українсько-румунські навчання "Ріверайн - 22", це "Кленова Арка - 22" і багатонаціональні навчання "Вікінг - 22". Будете хоча б знати, з ким ми будемо співставляти свої сили для того, щоб побороти спільного ворога.</p>
<p>Але щоб ми змогли це відчути на власній шкурі, я запрошую колег підписувати контракти на резерв першої черги з різними підрозділами Збройних Сил України і щороку на собі відчувати, чим годують, чим дихають, яка зброя наших сил.</p>
<p>А щоб наблизити це, 1 січня, на Новий рік, на Різдво католицьке, на Різдво православне приїдьте в підрозділи наших Збройних Сил із відром олів'є, зустріньте ці прекрасні свята. Тоді армія буде знати, що Верховна Рада з армією.</p>
<p>Слава Україні! І слава нашим Збройним Силам!</p>
<p></p>
<p>ГОЛОВУЮЧИЙ. Героям слава!</p>
<p>Слово надається народному депутату України Герасимову Артуру Володимировичу, фракція "Європейська солідарність".</p>
<p></p>
<p>13:48:24</p>
<p>ГЕРАСИМОВ А.В.</p>
<p>Прошу передати слово Михайлу Забродському.</p>
<p></p>
<p>ГОЛОВУЮЧИЙ. Михайло Забродський, будь ласка.</p>
<p></p>
<p>13:48:33</p>
<p>ЗАБРОДСЬКИЙ М.В.</p>
<p>Шановні колеги, дуже добре, що заступник міністра оборони згадав про єдину логістику, вона має пряме відношення до міжнародних навчань, тому що на МЦМБ і зараз існують подвійні стандарти, на жаль, і харчування, і проживання для військовослужбовців країн-партнерів і українських військовослужбовців.</p>
<p>Стосовно самого законопроекту. Правильний і потрібний законопроект, який беззаперечно буде підтриманий фракцією "Європейська солідарність" за основу і в цілому. Десять масштабних заходів бойової підготовки, десятки тисяч військовослужбовців, тисячі одиниць військової техніки, а саме головне – це живе спілкування і можливість на практиці вивчити ті самі стандарти, про які так багато суперечок останнім часом.</p>
<p>З політичної точки зору – це, по-перше, чіткий сигнал для всіх. Ми не залишаємось наодинці, з Україною і зараз весь цивілізований світ. Крім того, це сприяє реалізації національних програм як впровадження міжнародних стандартів, так і подальшої розбудови наших власних Збройних Сил, як би це не викручувало когось в Москві або навіть в цій залі.</p>
<p>Тож побажаємо нашим військовослужбовцям опанування нових висот військової майстерності, а нам як парламентарям буде дуже цікаво врешті-решт опрацювати новий дієвий механізм створення законодавчої основи для подібних заходів. Мова може вестись, наприклад, про тривалу угоду стосовно допуску іноземних підрозділів. Це, по-перше, підтвердило би рішучість наших намірів, їх незворотність. А, по-друге, би звільнило нас з вами від щорічного додаткового навантаження і повністю би зробило незалежним прийняття таких рішень від градуса політичного життя в цьому залі і в країні в цілому.</p>
<p>Дякую.</p>
<p></p>
<p>ГОЛОВУЮЧИЙ. Слово надається народній депутатці України Совсун Інні Романівні, фракція політичної партії "Голос".</p>
<p>Костенко Роман Васильович.</p>
<p></p>
<p>13:50:23</p>
<p>СОВСУН І.Р.</p>
<p>Прошу передати слово полковнику Роману Костенку.</p>
<p></p>
<p>13:50:33</p>
<p>КОСТЕНКО Р.В.</p>
<p>Шановні колеги, дійсно, це дуже важливий законопроект, законопроект для нашої держави і для наших Збройних Сил. І він має, з моєї точки зору, дві складові: це безпекова і політична складова.</p>
<p>Якщо ми говоримо про безпекову, то ми повинні розуміти, що це, дійсно, відкриття великого потенціалу для наших Збройних Сил, це можливість взаємодіяти з підрозділами країн НАТО, інших європейських і світових країн. Це можливість надавати сигнали нашим ворогам про те, що ми є не одні, і ми всі разом з нашими партнерами захищаємо і маємо можливість взаємодіяти в рамках захисту нашої держави.</p>
<p>Але ми не повинні забувати на фоні цього законопроекту, коли ми говоримо про військову складову і про соціальне забезпечення наших військовослужбовців. Зараз ми говоримо про те, що коли останнього разу тут був наш міністр оборони, багато хто з депутатів не слухав його, але він сказав таку фразу і навів такі цифри, що потрібно 18 мільярдів гривень для того, щоб хоча б на 30 відсотків у наступному році підвищити заробітну платню нашим військовослужбовцям.</p>
<p>Я погоджуюся з попереднім спікером, що крім тих військових стандартів, які ми повинні порівнювати, ми повинні прирівнювати стандарти наших військовослужбовців у соціальному забезпеченні. Тому ми повинні як Верховна Рада до цього прислухатись і прийняти всі міри, щоб наші військовослужбовці здобували нормальне соціальне забезпечення.</p>
<p>Ну, а фракція "Голос" буде підтримувати цей законопроект, і ми взагалі підтримуємо рух нашої країни до НАТО.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, Нестор Іванович Шуфрич. І після цього… Так, я бачу, Наливайченко. І після цього переходимо до голосування. По хвилині.</p>
<p>Нестор Іванович, будь ласка.</p>
<p></p>
<p>13:52:34</p>
<p>ШУФРИЧ Н.І.</p>
<p>Дякую, шановний пане головуючий.</p>
<p>Таке враження, що зараз ми отримали велику перемогу. По-перше, я розумію, про що натякалося. В разі, не дай бог, якогось серйозного конфлікту, жоден з цих військовослужбовців не буде воювати разом з нашими солдатами, і ми в разі реальної загрози, не дай бог, залишимось один на один.</p>
<p>Друге. Є парламентська традиція – цей закон приймається вже 20 років поспіль і його завжди приймають в лютому, березні, а деколи навіть в травні місяці. Навіщо підставляєте Президента, який своїм підписом його подає саме в час, коли у нас надзвичайна напруга на кордоні? Я можу зараз тільки уявити, що ми почуємо з іншого боку.</p>
<p>Чому не дочекатися зняття напруги і не голосувати цей закон в лютому, березні або квітні? Це безвідповідально і самі провокуємо потім ситуацію, яку не можемо пояснити і за яку вболіваємо і…</p>
<p></p>
<p>ГОЛОВУЮЧИЙ. Слово надається народному депутату України Валентину Олександровичу Наливайченку, фракція політичної партії "Батьківщина". Будь ласка.</p>
<p></p>
<p>13:53:55</p>
<p>НАЛИВАЙЧЕНКО В.О.</p>
<p>Шановні пані та панове, шановний пане головуючий, шановні наші захисники! Фракція "Батьківщина" рішуче і прямо підтримує, по-перше, проведення міжнародних навчань кожного року на території нашої країни.</p>
<p>По-друге, щоб нарешті у владі виконали ті положення закону, які стосуються: перше – всеосяжної оборони України; друге – організації справжнього національного спротиву російській агресії.</p>
<p>Тому ми чітко виступаємо, що натівські підрозділи, українські підрозділи мають мати сумісність, довіру, натренованість і здатність діяти і захищати країну. А для цього у владі має бути продумана і політика, і фінансування для наших Збройних Сил, зарплат нашим військовослужбовцям, стандарти соціальні для наших захисників.</p>
<p>Слава Україні!</p>
<p></p>
<p>ГОЛОВУЮЧИЙ. Героям Слава!</p>
<p>Шановні колеги, ми обговорили це питання, переходимо до прийняття рішення, прошу зайняти свої робочі місця. Шановні колеги, пропозиція комітету за основу і в цілому, але я буду ставити почергово.</p>
<p>Тому, шановні колеги, я пропоную, ставлю на голосування прийняти за основу проект Закону про схвалення рішення Президента України про допуск підрозділів збройних сил інших держав на територію України у 2022 році для участі у багатонаціональних навчаннях (реєстраційний номер проекту 6359).</p>
<p>Шановні колеги, готові голосувати? Прошу голосувати.</p>
<p></p>
<p>13:55:45</p>
<p>За-310</p>
<p>Рішення прийнято.</p>
<p>Шановні колеги, я ставлю пропозицію комітету прийняти в цілому з необхідними техніко-юридичними правками проект Закону про схвалення рішення Президента України про допуск підрозділів збройних сил інших держав на територію України у 2022 році для участі у багатонаціональних навчаннях (реєстраційний номер проекту 6359).</p>
<p>Прошу голосувати.</p>
<p></p>
<p>13:56:25</p>
<p>За-318</p>
<p>Рішення прийнято.</p>
<p>Покажіть по фракціях, будь ласка.</p>
<p>Дякую, шановні колеги. Рішення прийнято.</p>
<p>Шановні колеги, якщо є зауваження, підходьте раніше, говоріть, будь ласка, щоб ми встигали це все опрацювати.</p>
<p>Будь ласка, далі йдемо. Наступне питання – законопроект 4412. Це про внесення змін до деяких законодавчих актів України щодо вдосконалення законодавства у сфері міграції.</p>
<p>Шановні колеги, я пропоную розглянути це питання за скороченою процедурою. Прошу голосувати.</p>
<p></p>
<p>13:57:12</p>
<p>За-254</p>
<p>Рішення прийнято.</p>
<p>Я запрошую до доповіді заступника міністра внутрішніх справ Богдана Євгеновича Драп'ятого. Будь ласка, Богдан Євгенович.</p>
<p></p>
<p>13:57:29</p>
<p>ДРАП'ЯТИЙ Б.Є.</p>
<p>Шановний пане Голово, шановна президія, шановні народні депутати! Вашій увазі пропонується проект Закону про внесення змін до деяких законодавчих актів України щодо вдосконалення законодавства у сфері міграції (реєстраційний номер 4412) (поданий Кабінетом Міністрів України).</p>
<p>Останні місяці одна із ключових глобальних проблем, що стоять на порядку денному Європейського співтовариства і України, – це міграційна криза, спровокована діями влади Білорусі за активного сприяння Російської Федерації. Захист державного кордону, міграційна політика, внутрішня безпека України мають відповідати викликам часу і обставинам, що склалися.</p>
<p>Зазначений проект закону спрямований на покращення управління міграційними процесами, вдосконалення норм законодавства стосовно перебування іноземців та осіб без громадянства на території України, підвищення рівня відповідальності, як іноземців так і приймаючої сторони за порушення законодавства про правовий статус іноземців та осіб без громадянства.</p>
<p>Для цього законопроектом пропонуються зміни до Закону "Про правовий статус іноземців та осіб без громадянства" щодо вдосконалення визначення "приймаючої сторони", тобто осіб, які запросили в Україну чи приймають в Україні іноземців та осіб без громадянства, норм стосовно продовження строку перебування іноземців на території України.</p>
<p>Зокрема, пропонується затвердити вичерпний перелік документів, які має надати іноземець та приймаюча сторона до відповідної заяви, а також вичерпний перелік підстав для відмови іноземцю в продовженні строку перебування в Україні; а також впровадження загальноприйнятої світової практики щодо встановлення особам, переданим відповідно до міжнародних договорів про реадмісію, заборони подальшого в'їзду в Україну.</p>
<p>Крім того, змінами до Закону України "Про Державну прикордонну службу України" посадові особи Державної прикордонної служби України наділяються повноваженнями встановлювати термін транзитного проїзду іноземців та осіб без громадянства через територію України.</p>
<p>У підсумку реалізація проекту Закону матиме позитивний вплив на безпеку держави та наблизить українське законодавство до міжнародних стандартів.</p>
<p>Дякую за увагу. Просимо підтримати.</p>
<p></p>
<p>ГОЛОВУЮЧИЙ. Дякую. Займіть своє місце, будь ласка.</p>
<p>Я запрошую до співдоповіді голову Комітету з питань прав людини, деокупації та реінтеграції тимчасово окупованих територій в Донецькій, Луганській областях та Автономній Республіці Крим, міста Севастополя, національних меншин і міжнаціональних відносин Дмитра Валерійовича Лубінця. Будь ласка, Дмитро Валерійович.</p>
<p></p>
<p>13:59:53</p>
<p>ЛУБІНЕЦЬ Д.В.</p>
<p>Шановна президія, шановні народні депутати, громадяни України! Комітет з питань прав людини, деокупації, реінтеграції тимчасово окупованих територій в Донецькій, Луганській областях, Автономній Республіці Крим, міста Севастополя, національних меншин і міжнаціональних відносин на своєму засіданні 27 січня поточного року розглянув проект Закону України про внесення змін до деяких законодавчих актів України щодо вдосконалення законодавства у сфері міграції (реєстраційний номер 4412).</p>
<p>Шановні колеги, наш комітет у своєму висновку дійшов згоди, що ця законодавча ініціатива повинна бути підтримана. Ми розуміємо, що ці норми згідно з пояснювальною запискою законопроекту вдосконалюють норми стосовно перебування іноземців та осіб без громадянства на території нашої держави, підвищують рівень відповідальності іноземців та їх приймаючої сторони за порушення законодавства про правовий статус іноземців та осіб без громадянства, спрощують процедуру продовження строку перебування іноземців в Україні обміну посвідки на тимчасове проживання в Україні.</p>
<p>Ми розуміємо, що у нас є зауваження від Головного науково-експертного управління. Але ці зауваження, на думку шановних народних депутатів, можуть бути враховані при підготовці до другого читання.</p>
<p>Також на думку розробника проекту – Державної міграційної служби і Міністерства внутрішніх справ частину з цих зауважень Головного науково-експертного управління можна буде врегулювати на рівні підзаконних нормативно-правових актів.</p>
<p>Зокрема, щодо визначення службових осіб якого саме органу – органу охорони державного кордону або центрального органу виконавчої влади, що забезпечує реалізацію державної політики у сфері міграції. Тому голосуємо "за".</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, є необхідність обговорювати це питання? Є необхідність. Тоді прошу записатися : два – за, два – проти, будь ласка.</p>
<p>Слово надається народному депутату України Герусу Андрію Михайловичу, фракція політичної партії "Слуга народу".</p>
<p></p>
<p>14:02:34</p>
<p>ГЕРУС А.М.</p>
<p>Прошу передати слово Максиму Ткаченку.</p>
<p></p>
<p>ГОЛОВУЮЧИЙ. Максим Ткаченко, будь ласка.</p>
<p></p>
<p>14:02:40</p>
<p>ТКАЧЕНКО М.М.</p>
<p>Колеги, дякую за слово.</p>
<p>Хочу додати до слів підтримки цього законопроекту, які тільки що лунали з трибуни від голови нашого комітету, від пана Лубінця, те, що цей законопроект вже більше року знаходиться у парламенті і дійсно треба його прийняти і підтримати.</p>
<p>Ще я хочу звернути увагу на те, що зараз, коли ми його, я відчуваю, точно що проголосуємо "за", іде ще один законопроект у зв'язці, який також дуже важливий, – це 4411. Вони два законопроекти, які планувалися і подавалися у Раду разом. Тому прошу підтримати і цей законопроект, і наступний законопроект також.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народній депутатці України Геращенко Ірині Володимирівні, фракція "Європейська солідарність".</p>
<p></p>
<p>14:03:48</p>
<p>ГЕРАЩЕНКО І.В.</p>
<p>Шановні колеги, нам дуже прикро, що цей законопроект не представляє міністр внутрішніх справ. Тому що у нас до міністра дуже багато запитань. А ви знаєте, якби ще й не певні події, то цей законопроект міг би як заступник міністра представляти пан Гогілашвілі. Ми погоджуємося з президією, що Гогілашвілі вже стало майже лайкою, але не треба опозиції, коли вона говорить про те, що в нас пів парламенту лексикою користується Гогілашвілі, відключати мікрофони.</p>
<p>Тепер про цей законопроект, очевидно, що міграційна політика потребує від Міністерства внутрішніх справ і від влади в цілому дуже серйозного опікування питанням кордонів. І у нас дуже багато запитань до міністра і його міністерства.</p>
<p>До речі, цікаво, замміністра теж приїхав тут з охороною, з мигалками, з сиренами, з шістьма розвідниками ГУРУ і на "кубиках" посольства Сполучених Штатів, як ваш товариш Гогілашвілі їздив, чи ви самі добралися до парламенту?</p>
<p>Але в нас дуже багато запитань до Міністерства внутрішніх справ щодо кордону. Сьогодні Міністерство внутрішніх справ просить 17 мільярдів гривень в бюджеті на наступний рік виділити на захист кордонів. Цих грошей серед "великого крадівництва", по-перше, немає, не виділяється, а, по-друге, в нас немає жодного парламентського контролю щодо того, як можуть використовуватися ці кошти.</p>
<p>І далі, ми отримали дуже тривожні сигнали від ОТГ прикордонних, до яких уже міграційна служба і прикордонна служба звертаються з листами з проханням передати землі певні або взяти на себе технічні певні там зобов'язання і фінансові по облаштуванню українського кордону.</p>
<p>Ми хочемо почути дуже чітку стратегію влади по захисту українських кордонів. Ну звичайно, коли за це відповідають Гогілашвілі, у тому числі присутні в цій залі, у тому числі ось такі Гогілашвілі, які розмовляють матом зі своїми колегами, ми знайдемо можливість кожного Гогілашвілі, донести його прізвище у тому числі й до рівненських виборців, щоби вони знали, кого…</p>
<p></p>
<p>ГОЛОВУЮЧИЙ. Слово надається народному депутату Цабалю Володимиру Володимировичу, фракція політичної партії "Голос".</p>
<p></p>
<p>14:06:00</p>
<p>ЦАБАЛЬ В.В.</p>
<p>Прошу передати Совсун Інні.</p>
<p></p>
<p>ГОЛОВУЮЧИЙ. Передайте, будь ласка.</p>
<p></p>
<p>14:06:13</p>
<p>СОВСУН І.Р.</p>
<p>Інна Совсун, фракція "Голос". Шановні колеги, дуже добре, що ми розглядаємо питання міграції, тому що насправді питання назріло з багатьох причин. Я хочу нагадати один з контекстів, який прямо зараз є вкрай важливим для України. Це є питання того, як почуваються тут в Україні громадяни Білорусі, які втікають від злочинного режиму Лукашенка.</p>
<p>І на превеликий жаль, ситуація, в якій опиняються білоруські громадяни тут, демонструє недосконалість чинного законодавства з питань міграції, яке ми маємо на сьогодні в Україні. На жаль, сьогодні громадянину Білорусі, який втік від злочинного режиму фактично неможливо працевлаштуватися тут в Україні.</p>
<p>Якщо депутати не знають цього, хочу нагадати, що для того, аби працевлаштуватися іноземному громадянину, працедавець зобов'язаний надати заробітну плату більше як 60 тисяч гривень такому працівникові. Я, на жаль, знаю дуже багато історій, де люди намагаються працевлаштуватися на посади, які в принципі не передбачають таких заробітних плат. І, на жаль, ми створюємо додаткові особливі умови працевлаштування для окремих категорій населення. Але до прикладу, лікарі, які втекли з Білорусі, яких сьогодні не вистачає в українських лікарнях, абсолютно не можуть працевлаштуватися тут в Україні.</p>
<p>Тому давайте про міграцію говорити комплексно та системно. Пропозиції про посилення відповідальності за порушення міграційного режиму, звичайно, мають право на існування. Але ми так само не повинні забувати, що у нас є громадяни, які потребують підтримки – громадяни інших країн, громадяни, які тут опинилися не з власної волі. І мені би дуже хотілося, аби парламент пам'ятав про цих громадян, в першу чергу, громадян Білорусі, адже це, зрештою, є проявом нашої позиції як лідера демократичних процесів в регіоні.</p>
<p>Дуже хотілося б, аби до другого читання законопроект був відповідним чином доопрацьований, аби врахувати інтереси громадян, які тут перебувають з метою в тому числі розвивати українську державу.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату Чайківському Івану Адамовичу, депутатська група "Партія "За майбутнє".</p>
<p></p>
<p>14:08:19</p>
<p>ЧАЙКІВСЬКИЙ І.А.</p>
<p>Прошу передати слово Дмитру Лубінцю.</p>
<p></p>
<p>ГОЛОВУЮЧИЙ. Будь ласка, Дмитро Лубінець.</p>
<p></p>
<p>14:08:35</p>
<p>ЛУБІНЕЦЬ Д.В.</p>
<p>Шановні колеги, наша депутатська група "Партія" За майбутнє" буде голосувати за цей законопроект. І ми вважаємо, що в умовах, коли всі ми бачимо що відбувається на кордонах з нашою державою, коли одна з сусідніх країн, а саме Білорусь, використовує мігрантів задля того, щоб була напружена ситуація не тільки з Польщею, а і з нашою країною, ми повинні за це проголосувати.</p>
<p>Дійсно, я хотів би підтримати слова свого колеги Максима Миколайовича Ткаченка, який дуже чітко зазначив, що ми сьогодні розглядаємо два пов'язані законопроекти – 4412 і 4411.</p>
<p>Якраз 4411 – це зміни до кодексів, які додатково вводять відповідальність за порушення міграційного законодавства. Це треба робити, шановні народні депутати, треба давати додаткові повноваження Державній міграційній службі реагувати на такі виклики. Треба, щоб Міністерство внутрішніх справ цим займалося і, як ми бачимо, вони цим займаються. І абсолютно дуже правильна була і чітко злагоджена робота, і міністр разом зі свою командою виїжджали на кордон, дивились, що відбувається, і ми як народні депутати зразу проголосували і виділили кошти. Це все є елементами нашої боротьби і реагування на такі міграційні виклики.</p>
<p>Тому, шановні народні депутати, закликаємо парламент проголосувати. Тут точно немає суперечок і наші народні депутати, наші фракції, депутатські групи, які думають про державу, повинні сьогодні проголосувати "за". Закликаємо голосувати "за", шановні народні депутати.</p>
<p></p>
<p>ГОЛОВУЮЧИЙ. Слово надається народному депутату Євтушку.</p>
<p>Шановні колеги, будь ласка, займіть свої робочі місця.</p>
<p>Давайте трошки знизимо градус спілкування у Верховній Раді. Шановні колеги, шановні колеги, я вперше зроблю таку річ. <i>(Шум у залі)</i></p>
<p>Будь ласка, слово надається народному депутату Євтушку, будь ласка. <i>(Шум у залі)</i></p>
<p>Шановні колеги, будь ласка, давайте заспокоїмося, займемо свої місця і продовжимо розгляд цього законопроекту. Шановні колеги, я попросив усіх заспокоїтися, зайняти свої місця.</p>
<p>Слово надається Євтушку. Сергій Миколайович, давайте.</p>
<p></p>
<p>14:11:16</p>
<p>ЄВТУШОК С.М.</p>
<p>Сергій Євтушок, фракція "Батьківщина", Рівненщина. Шановні колеги, варто звернути увагу, що даний законопроект покликаний підвищити рівень відповідальності як для іноземців, так для приймаючої сторони.</p>
<p>Але я хотів би звернути на декілька складових у цьому законопроекті. По-перше, до другого читання ми повинні виправити норму, на моє переконання, яка містить, що особам, яким обмежено в'їзд в Україну, можна буде у 5-денний строк транзитно проїхати територією нашої держави. 5 діб – це забагато для транзитної історії.</p>
<p>І друге. Звичайно, потрібно вирішувати питання комплексно. Не тільки узгоджувати з міжнародним законодавством нормативно-правові акти і дивитися, що відбувається у нас на кордонах, а потрібно виділяти кошти на фортифікаційні різні споруди і давати можливість і Держприкордонслужбі боротися з мігрантами.</p>
<p>Фракція "Батьківщина" голосує "за".</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, Нестор Іванович Шуфрич, і після цього переходимо до голосування. Прошу народних депутатів зайняти свої місця. Ваша основна робота в залі – приймати якісні закони, все решта ми розберемося. Займайте свої місця, будь ласка. <i>(Шум у залі)</i></p>
<p>Шановні народні депутати! Нестор Іванович, будь ласка, 1 хвилина.</p>
<p></p>
<p>14:12:39</p>
<p>ШУФРИЧ Н.І.</p>
<p>Дякую, пане головуючий.</p>
<p>Що сказати? Нарешті ми дожилися, що бачимо, як Петро Олексійович строїть "слуг народу". Так кто кому приговор?!</p>
<p>А з приводу закону я хочу сказати, шановні колеги, що цей законопроект, безумовно, можна було би підтримати, але невже питання міграції зараз головне? Давайте думати про тих, хто є нашими переселенцями, давайте краще їм допомагати. А в мене таке враження, що ви уже потік з Білорусі хочете приймати.</p>
<p>Тому прошу цей закон відкласти як такий, який є зараз не першочергової важливості, а думати про тих людей, які є українцями, які живуть в Україні і потребують підтримки нашої влади, поки вона ще є, тому що бачу, що скоро її не буде.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги! Шановні колеги, є пропозиція близька до конструктиву. Будь ласка, займіть свої місця. Шановні колеги, я вас попрошу зайняти місця, ми переходимо до прийняття рішення.</p>
<p>Шановні колеги, будь ласка, займіть свої місця. Шановні колеги, 3 хвилини, не розходьтеся, будь ласка. Я попрошу народного депутата Ковальчука, народну депутатку Геращенко підійти сюди, до... Я тільки двох попросив, не треба мені йти усім. Олександр, на секундочку. <i>(Шум у залі)</i></p>
<p>Шановні колеги, ми завершили сеанс психотерапії. Тому, шановні колеги, прошу зайняти місця, ми переходимо до прийняття рішення. Ірина Володимирівна, ми переходимо до прийняття рішення, будь ласка. Ви дуже гучно кричите, я не можу конкурувати з вами. Займіть, будь ласка, місця ваші.</p>
<p>Шановні колеги, я ставлю на голосування пропозицію комітету прийняти за основу проект Закону про внесення змін до деяких законодавчих актів України щодо вдосконалення законодавства у сфері міграції (реєстраційний номер проекту 4412).</p>
<p>Шановні колеги, готові голосувати? Готові? Шановні колеги, прошу проголосувати.</p>
<p></p>
<p>14:20:30</p>
<p>За-300</p>
<p>Рішення прийнято.</p>
<p>Шановні колеги, вітаю.</p>
<p>Наступний законопроект 4411 – це проект Закону про внесення змін до Кодексу України про адміністративні правопорушення щодо вдосконалення законодавства у сфері міграції (реєстраційний номер проекту 4411).</p>
<p>Пропоную розглянути це питання за скороченою процедурою. Прошу голосувати.</p>
<p></p>
<p>14:21:07</p>
<p>За-255</p>
<p>Рішення прийнято.</p>
<p>Я запрошую до слова заступника міністра внутрішніх справ Драп'ятого Богдана Євгеновича.</p>
<p></p>
<p>14:21:22</p>
<p>ДРАП'ЯТИЙ Б.Є.</p>
<p>Шановна президія, шановні народні депутати, на ваш розгляд пропонується проект Закону України про внесення змін до Кодексу України про адміністративні правопорушення щодо вдосконалення законодавства у сфері міграції (внесений Кабінетом Міністрів України) (реєстраційний номер 4411).</p>
<p>Цей законопроект кореспондується зі щойно прийнятим проектом Закону під реєстраційним номером 4412, та має за мету удосконалення адміністративної відповідальності за правопорушення в цій сфері як іноземцями, так і громадянами України.</p>
<p>Законопроектом пропонується оновлення норм Кодексу України про адміністративні правопорушення, що встановлюють відповідальність за порушення міграційного законодавства. Адже чинні на сьогодні статті з 203 по 206 КУпАП в редакції 2001-2003 років містять застарілі положення та посилання на норми, що втратили чинність. Відтак їх дуже складно кваліфікувати в правовій площині, що дозволяє порушникам міграційного законодавства уникати адміністративної відповідальності.</p>
<p>Законопроектом пропонується викласти у новій редакції зазначені статті Кодексу України про адміністративні правопорушення, які розмежують відповідальність в залежності від рівня суспільної шкоди різних видів правопорушень.</p>
<p>На сьогодні за сприяння іноземцям в ухиленні від виїзду з України після закінчення встановленого законодавством терміну перебування встановлено адміністративний штраф на рівні, для фізичних осіб, від 340 до 680 гривень.</p>
<p>Таким чином особі, яка запросила чи приймає іноземця та не забезпечила його своєчасний виїзд з України або не повідомила Державну міграційну службу про втрату ним підстав для перебування, простіше заплатити такий штраф ніж дотриматися законної процедури. Працівниками Державної міграційної служби сьогодні самостійно здійснюється виконання великого обсягу завдань з протидії нелегальній міграції. Зокрема, виявлення, затримання та доставлення нелегальних мігрантів часто стикаються з проявами злісної непокори, відмовою виконати законні вимоги. Законопроект врегульовує питання встановлення відповідальності за вчинення злісної непокори законному розпорядженню чи вимозі працівника Державної міграційної служби під час…</p>
<p></p>
<p>ГОЛОВУЮЧИЙ. Дякую.</p>
<p>Я запрошую до слова співдоповідача – заступника голови Комітету з питань правоохоронної діяльності Медяника Вячеслава Анатолійовича. Будь ласка, Вячеслав Анатолійович.</p>
<p></p>
<p>14:23:41</p>
<p>МЕДЯНИК В.А.</p>
<p>Шановний головуючий, шановні колеги! Комітет з питань правоохоронної діяльності розглянув на своєму засіданні проект Закону про внесення змін до Кодексу України про адміністративні правопорушення щодо вдосконалення законодавства у сфері міграції (реєстраційний номер 4411) (поданий Кабінетом Міністрів України).</p>
<p>Метою даного законопроекту є вдосконалення норм Кодексу України про адміністративні правопорушення, що встановлюють відповідальність за порушення міграційного законодавства, зокрема, виключення з них застарілих положень та посилань на норми, які втратили чинність, посилення відповідальності за порушення міграційного законодавства.</p>
<p>Основні положення даного законопроекту. Запроваджується адміністративна відповідальність за невиконання законних вимог працівників Державної міграційної служби, це доповнення кодексу новою статтею 185 прим 14 Кодексу України про адміністративні правопорушення. Збільшуються у розмірі адміністративні штрафи за окремі правопорушення, це стаття 202, 203, 204, 205 Кодексу України про адміністративні правопорушення. Розширюється об'єктивна сторона статті 203 Кодексу України про адміністративні правопорушення та запроваджується диференційне в розмірі штрафів, в залежності від тривалості перевищення строку перебування в Україні. Уточнюється компетенція Державної прикордонної служби України під час провадження у справах про адміністративні правопорушення тощо.</p>
<p>Щодо позиції комітету. Розглянувши законопроект, Комітет з питань правоохоронної діяльності ухвалив рішення рекомендувати Верховній Раді України проект Закону України номер 4411, прийняти в першому читанні за основу з врахуванням зауважень комітету.</p>
<p>Прошу підтримати, шановні колеги. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорювати це питання? Немає? Є? Тоді запишіться: два – за, два – проти.</p>
<p>Але, Артур Володимирович, я вам дякую, що цього разу ви так благосклонно.</p>
<p>Хто бажає, зараз подивимося.</p>
<p>Зінкевич Яна Вадимівна, фракція "Європейська солідарність".</p>
<p></p>
<p>14:25:56</p>
<p>ЗІНКЕВИЧ Я.В.</p>
<p>Прошу передати слово Ростиславу Павленку.</p>
<p></p>
<p>ГОЛОВУЮЧИЙ. Ростислав Павленко, будь ласка.</p>
<p></p>
<p>14:26:04</p>
<p>ПАВЛЕНКО Р.М.</p>
<p>Дякую.</p>
<p>Шановні колеги, законопроект стосується відповідальності за те, як працедавці ставляться до мігрантів, яких беруть на роботу, які зобов'язання вони приймають і подібне. Але це вже, так би мовити, кінець логічного ланцюжка.</p>
<p>Натомість величезною проблемою лишається те, як мігранти потрапляють на територію України, особливо зважаючи, що російський агресор використовує міграційні питання як новітню гуманітарну зброю. В логіці тих дій, які Верховна Рада має приймати по протидії гібридним загрозам, є облаштування кордону, є захист, є відповідні зміни перш за все до бюджету.</p>
<p>Шановні колеги, уже багато разів в цій залі піднімалося питання необхідності спеціального засідання парламенту щодо питань безпеки і, зокрема, безпеки кордонів. Якщо профільний міністр говорить, що необхідно 19 мільярдів чи 17 мільярдів на облаштування кордону, то саме на те мають виділятися кошти, а не на різні корупційні оборудки.</p>
<p>Тому в першому читанні можемо підтримувати цей законопроект. Але "Європейська солідарність" звертає увагу цього залу, що необхідно приділяти повноцінну увагу питанням безпеки і переглянути бюджетні пріоритети щодо цього питання.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату України Веніславському Федору Володимировичу, фракція "Слуга народу". Будь ласка.</p>
<p></p>
<p>14:27:40</p>
<p>ВЕНІСЛАВСЬКИЙ Ф.В.</p>
<p>Прошу передати слово Галині Михайлюк.</p>
<p></p>
<p>ГОЛОВУЮЧИЙ. Будь ласка, Галина Олегівна Михайлюк.</p>
<p></p>
<p>14:27:52</p>
<p>МИХАЙЛЮК Г.О.</p>
<p>Шановні колеги, дорогі українці! Дійсно, законопроект є якісним та розроблений з метою покращення добробуту саме наших громадян. Як було вже зазначено, зокрема, положення статей 203 та 206 Кодексу України про адміністративні правопорушення містять посилання на норми, які є застарілими та втратили чинність. З огляду на те пропонується доповнити передбачені статті 206 та 203 Кодексу України про адміністративні правопорушення безпосередньо посиленням санкцій у протидії нелегальній міграції.</p>
<p>Хочу зазначити, що законопроект, зокрема, було підтримано Радою національної безпеки та оборони України, Міністерством оборони України, Державною прикордонною службою України, Державною міграційною службою, Національною академією внутрішніх справ України, а також Національною академією Державної прикордонної служби.</p>
<p>Дійсно законопроект містить деякі незначні недоліки, але комітет ухвалив рішення між першим та другим читанням доопрацювати відповідні норми, зокрема до другого читання передбачається доопрацювати частину першу статті 203 Кодексу України про адміністративні правопорушення, в якій йдеться про відповідальність за працевлаштування без відповідного дозволу на це.</p>
<p>Шановні колеги, прошу підтримати даний законопроект та скоріше рухатися до його ухвалення.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Шуфрич Нестор Іванович, фракція "Опозиційна платформа - За життя".</p>
<p>Мамка Григорій Миколайович.</p>
<p></p>
<p>14:29:15</p>
<p>ШУФРИЧ Н.І.</p>
<p>Дякую, шановний пане головуючий. Прошу передати слово вельмишановному колезі народному депутату Мамці Григорію.</p>
<p>Дякую.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>14:29:25</p>
<p>МАМКА Г.М.</p>
<p>Шановні народні депутати, шановний український народе! Для "Опозиційної платформи - За життя" всі законопроекти є дуже гарні. Але, на жаль, ми не зможемо підтримати цей законопроект і я поясню, чому?</p>
<p>Цим законопроектом вносяться зміни до Адміністративного кодексу України, де прописується що, за вчинення злісної непокори законному розпорядженню чи вимозі працівника Державної міграційної служби. Тобто, не маючи в ДМС статусу правоохоронного органу, а органу центральної виконавчої влади, ми наділяємо когось повноваженнями якогось примусу.</p>
<p>Також законні вимоги можуть порушуватися в зв'язку із цим? З порушенням законодавства про правовий статус іноземців та осіб без громадянства. Ви розумієте, як можна порушити цей закон? Ну, порушення: носити документи – ти порушив закон. А новий правоохоронний орган, в обличчі цього органу центральної виконавчої влади, наділяється якимсь примусом і за непокору буде відповідальність, але вона буде новою. Також в цьому законопроекті, по суті, пропонується переобтяжити назвами документів, що дають право на проживання в Україні, а до профільних законопроектів, законів "Про правовий статус іноземців та осіб без громадянства", "Про імміграцію" зміни не вносяться.</p>
<p>Ми за здорову ініціативу і необхідно голосувати, приймати відповідні рішення, але ще одного силового блоку в Державній міграційній службі – ми проти цього. І просимо інших колег не підтримувати, відправити цей законопроект на доопрацювати і визначитися, або поліція буде виконувати свою функцію, або передати цю функцію на Державну міграційну службу.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату Лубінцю Дмитру Валерійовичу, "Партія "За майбутнє".</p>
<p></p>
<p>14:31:49</p>
<p>ЛУБІНЕЦЬ Д.В.</p>
<p>Шановна президія, шановні народні депутати, громадяни України! Депутатська група "Партія "За майбутнє" буде голосувати "за" і закликає всіх голосувати "за".</p>
<p>Я вже виступав з цієї трибуни, я казав, що у нас два пов'язаних законопроекти. 4412 – я дякую народним депутатам, що ми проголосували 300 голосів. 300 народних депутатів підтримали попередній законопроект, я думаю, що і 4411 теж повинні підтримати не менше ніж 300 голосів.</p>
<p>Це є комплексні законопроекти, дійсно вони надають більше повноважень Державній міграційній службі. Але, шановні колеги, якщо у нас центральним органом виконавчої влади, який займається міграційною політикою, визначений орган як Державна міграційна служба, автоматично, абсолютно логічно надати їм додаткові повноваження, якщо ми розуміємо, що у нас не все добре з мігрантами.</p>
<p>Чи потрібно нам посилювати відповідальність за порушення міграційного законодавства? Безумовно, потрібно це робити. І ми це робимо.</p>
<p>Також, як я і казав це напередодні, і те, що ми бачимо на кордоні між нашою державою і Білоруссю. Чи повинні ми до цього бути готовими? Так, повинні. Чи повинні ми виділяти додаткові кошти на державний кордон? Так, повинні, і ми це робимо.</p>
<p>Дійсно, тут неодноразово шановні народні депутати з різних фракцій казали, що, дійсно, це потрібно робити. Але не проголосували за попередній законопроект.</p>
<p>Я не буду називати назву фракції, я підходив, спілкувався, і ця фракція утрималась за 4412. Але якщо ви підтримуєте в цілому, що нам треба реагувати на такі виклики, я прошу всі фракції проголосувати "за". Тим більше, що все виглядає абсолютно логічним, правильним, і ми захищаємо свої національні інтереси, свої кордони і своїх громадян України або громадян, які в абсолютно законний спосіб приїхали на територію нашої держави. Голосуємо "за".</p>
<p></p>
<p>ГОЛОВУЮЧИЙ. Будь ласка, слово надається народному депутату Цимбалюку. І після цього переходимо до голосування.</p>
<p>Будь ласка, Михайло Михайлович.</p>
<p></p>
<p>14:34:00</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, президія, шановні колеги! Попереднім законопроектом, який "Батьківщина" підтримала в першому читанні, ми наділили додатковими повноваженнями працівників Державної міграційної служби.</p>
<p>Даний законопроект пропонує внести зміни до діючого Кодексу про адміністративні правопорушення стосовно додаткової статті "Злісна непокора або невиконання вимог працівника Державної міграційної служби". Занадто ризиковано, але в даний час в тих умовах, в яких опинилася Європа, у тому числі Україна, можливо, це і оправдано.</p>
<p>Але, шановні колеги, до другого читання слід все-таки допрацювати, щоби ми не порушили так звані умови правового нігілізму.</p>
<p>"Батьківщина" підтримує в першому читанні. До другого будемо подавати правки. Але питання у роботі самої Державної міграційної служби. Там є справді великі проблеми.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, ще Шахов. І після цього переходимо до голосування.</p>
<p>Прошу народних депутатів зайняти свої місця.</p>
<p>Сергій Володимирович, будь ласка.</p>
<p></p>
<p>14:35:10</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра".</p>
<p>Безумовно, ми підтримаємо цей законопроект, який був напрацьований в комітеті Ткаченка, Лубінця і інших наших народних депутатів.</p>
<p>Також я хотів би зазначити, що в Луганській області багато кордонів, які ще відкриті, і треба шукати там шпигунів. Але з Мілового на Діброву є дорога, де поставили блоки і не можуть проїхати українці по дорозі, і сьогодні страждають від того, що треба проїжджати, 50 кілометрів об'їжджати ті поля і страждати від того, витрачати кошти, витрачати час і так далі, по ковбанях їхати.</p>
<p>Зверніть на це увагу і треба розвантажити цю дорогу від Мілового до Діброви і вирішити це питання для громадян України. А кордони, безумовно, треба боронити.</p>
<p>Сергій Шахов, Луганщина, депутатська група "Довіра".</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання. Прошу народних депутатів зайняти свої місця.</p>
<p>Я ставлю на голосування пропозицію комітету прийняти за основу проект Закону про внесення змін до Кодексу України про адміністративні правопорушення щодо вдосконалення законодавства у сфері міграції (реєстраційний номер проекту 4411).</p>
<p>Шановні колеги, готові голосувати? Прошу голосувати.</p>
<p></p>
<p>14:36:52</p>
<p>За-297</p>
<p>Рішення прийнято.</p>
<p>Шановні колеги, йдемо далі. Наступний законопроект у нас 5465, це проект Закону про внесення змін до Закону України "Про освіту" щодо вдосконалення науково-методичного забезпечення освіти та якості навчальної літератури (друге читання) (реєстраційний номер проекту 5465). Сергій Віталійович Бабак.</p>
<p>Шановні колеги, чи є хтось, хто буде наполягати? Я наскільки розумію, є хтось, да? Ніхто не наполягає, я дуже дякую за розуміння і компроміс. Тому, шановні колеги, я ставлю пропозицію комітету прийняти в другому читанні та в цілому з необхідними техніко-юридичними поправками проект Закону про внесення змін до закону України "Про освіту" щодо вдосконалення науково-методичного забезпечення освіти та якості навчальної літератури (реєстраційний номер проекту 5465).</p>
<p>Шановні колеги, готові голосувати? Прошу голосувати.</p>
<p></p>
<p>14:38:14</p>
<p>За-327</p>
<p>Рішення прийнято. Закон прийнятий в цілому.</p>
<p>Шановні колеги, будь ласка, Гетманцев – з процедури. Там є пропозиція, яку, він сказав, погодив з усіма. Будь ласка, Данило Олександрович.</p>
<p></p>
<p>14:38:24</p>
<p>ГЕТМАНЦЕВ Д.О.</p>
<p>Шановні колеги, я дуже вдячний всім фракціям у парламенті за згоду зараз змінити в порядку денному розгляд питань і проголосувати законопроект 5065. Це дуже класна потрібна країні реформа, яку ми приймаємо відповідно до "спліту" і регулюємо діяльність фінансових компаній та фінансових послуг.</p>
<p>Це друге читання і, наскільки я знаю, поправки не будуть піднімати. Дякую.</p>
<p></p>
<p>ГОЛОВУЮЧИЙ. Махає Власенко, що він буде піднімати поправки. Данило Олександрович.</p>
<p>Шановні колеги! Данило Олександрович, немає потенціалу в залі. Дякую.</p>
<p>Шановні колеги, тоді йдемо так, як ми і шли. Зараз тоді законопроект 6347. 6347 – це законопроект про внесення змін до статті 1 Закону України "Про відновлення платоспроможності державних вугледобувних підприємств" щодо продовження терміну дії мораторію на виконавчі провадження, заходи примусового виконання рішень та порушення справ про банкрутство державних вугледобувних підприємств (реєстраційний номер 6347).</p>
<p>Шановні колеги, спочатку ми повинні проголосувати ad hoc щодо розгляду та прийняття рішення на цьому пленарному засіданні. Потрібно 226 голосів.</p>
<p>Шановні колеги, прошу голосувати.</p>
<p></p>
<p>14:40:13</p>
<p>За-317</p>
<p>Рішення прийнято.</p>
<p>Наступне голосування. Я прошу розглянути це питання за скороченою процедурою. Шановні колеги, прошу голосувати.</p>
<p></p>
<p>14:40:36</p>
<p>За-280</p>
<p>Рішення прийнято.</p>
<p>Я запрошую до слова голову Комітету з питань енергетики та житлово-комунальних послуг Андрія Михайловича Геруса. Будь ласка, Андрій Михайлович.</p>
<p></p>
<p>14:40:49</p>
<p>ГЕРУС А.М.</p>
<p>Шановний головуючий, шановні народні депутати, до вашої уваги пропонується законопроект, який змінює лише одну норму. На сьогоднішній день мораторій на банкрутство державних вугільних підприємств, державних шахт діє по 1 січня 2022 року. Цим законопроектом пропонується продовжити термін дії цього мораторію ще на два роки, до 2024 року. Це дозволить гарантувати стабільну і безперебійну роботу державних вугільних підприємств і гарантувати робочі місця для наших українських шахтарів.</p>
<p>Ще хочу звернутити вашу увагу, що рішенням комітету рекомендується прийняти цей законопроект за основу та в цілому. І був би дуже вдячний всім фракціям, які би підтримали таку пропозицію.</p>
<p>Спасибі.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Шановні колеги, є необхідність обговорювати це питання? Прошу записатись: два – за, два – проти, будь ласка.</p>
<p>Слово надається народному депутату України Михайлу Леонтійовичу Бондарю, фракція політичної партії "Європейська солідарність". Будь ласка.</p>
<p></p>
<p>14:42:03</p>
<p>БОНДАР М.Л.</p>
<p>Дякую.</p>
<p>Бондар Михайло, "Європейська солідарність". Цей законопроект голосували всі фракції у восьмому скликанні, давши можливість державним вуглевидобувним підприємствам дальше функціонувати і працювати. Фактично ми просто пролонговуємо ще на два роки цей законопроект. Тому буду просити, щоб підтримали всі фракції і дали можливість державним вуглевидобувним підприємствам функціонувати і працювати.</p>
<p>Я також хочу подякувати всім народним депутатам, які сьогодні зібрали 157 підписів за позачергову сесію, яка може відбутися або завтра, або у четвер, для того, щоб врегулювати питання по заборгованості шахтарям, шахтарським колективам. Законопроект 5891-1, який буде виноситися на позачергову сесію. І буде пропонуватися цим законопроектом врегулювати питання заборгованості до кінця цього року.</p>
<p>Розмовляючи з Прем'єр-міністром… Він обіцяв, що з перевиконанням ця проблема буде вирішена, з перевиконанням бюджету. Наскільки звітує уряд, що перевиконання бюджету є, тому, проголосувавши за закон 5891-1, ми врегулюємо шахтарське питання по заборгованості.</p>
<p>Дякую. А цей законопроект прошу всіх підтримати. Дякую за увагу.</p>
<p></p>
<p>ГОЛОВУЮЧИЙ. Слово надається народній депутатці України Констанкевич Ірині Мирославівні, депутатська група "Партія "За майбутнє".</p>
<p></p>
<p>14:43:32</p>
<p>КОНСТАНКЕВИЧ І.М.</p>
<p>Я прошу передати слово пані Анні Скороход.</p>
<p></p>
<p>ГОЛОВУЮЧИЙ. Будь ласка, Скороход Анна Костянтинівна.</p>
<p></p>
<p>14:43:40</p>
<p>СКОРОХОД А.К.</p>
<p>Шановні колеги, депутатська група "Партія "За майбутнє" обов'язково підтримає цей законопроект. Але давайте будемо відвертими, він не вирішує проблему державних шахт. Він не вирішує того, що Україна на сьогоднішній день залежна від імпортного вугілля. При цьому наші шахтарі злидарюють і недоотримують заробітні плати місяцями.</p>
<p>Ми маємо збирати підписи на те, щоб голосувати виплату по заробітним платам. При цьому ми абсолютно не вирішуємо проблематику вугільної галузі. Оцим треба займатися.</p>
<p>Шановні колеги, давайте цю ініціативу підтримаємо. А в майбутньому давайте все-таки вирішимо питання для того, щоб Україна не залежала від імпорту вугілля. Щоб наші підприємства купували вугілля українського виробника. І щоб ми з вами не залазили в енергетичну кризу ще більше. Депутатська група "За майбутнє" обов'язково підтримає цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату Осадчуку Андрію Петровичу, фракція політичної партії "Голос".</p>
<p></p>
<p>14:44:49</p>
<p>ОСАДЧУК А.П.</p>
<p>Будь ласка, Інні Совсун.</p>
<p></p>
<p>ГОЛОВУЮЧИЙ. Інна Совсун, будь ласка.</p>
<p></p>
<p>14:45:00</p>
<p>СОВСУН І.Р.</p>
<p>Інна Совсун, фракція "Голос". Шановні колеги, по-перше, хочу подякувати вам за щойно прийнятий законопроект про покращення якості підручників. Я сама і команда "Голосу", і Комітет освіти і науки півтора року працювали над цим законопроектом, але зрештою прийняли той законопроект, який насправді покращить якість освіти наших дітей. Це важливо, тому що це є інвестиція в майбутнє. Мені хотілось би, аби всі законопроекти, які ми приймаємо в цій залі, так само були інвестицією в майбутнє. Але ми не можемо інвестувати в майбутнє, якщо ми закриваємо очі на реальність.</p>
<p>Я розумію проблеми шахтарів. Я розумію, що люди, які працюють, повинні отримувати заробітну плату. Але коли ми говоримо про мораторій на банкрутство, ми говоримо про те, що давайте закриємо очі на правду, давайте робити вигляд, що на підприємствах немає проблеми, давайте продовжувати дотувати нерентабельні підприємства з державного бюджету замість того, аби інвестувати в майбутнє, замість того, аби інвестувати в енергоефективність, замість того, аби інвестувати зрештою в розвиток "зелених" технологій тут в Україні, замість того, аби інвестувати в справедливу трансформацію вугільних регіонів.</p>
<p>На наступний рік у бюджеті закладено всього 118 мільйонів гривень для здійснення заходів з трансформації вугільних регіонів. Ми відкладаємо проблему, яка неминуче нас настигне. Це все рівно ми живемо в борг у наших дітей. Ми залишаємо їм проблеми, які ми боїмося вирішувати сьогодні.</p>
<p>Я дуже хотіла б, аби депутати відповідальніше ставилися до нашого майбутнього. Давайте замість того, аби гасити пожежі, замість того, аби закривати очі на правду, визнаємо, що зараз нам необхідно рухатися в напрямку Європейського зеленого курсу і почнемо робити щось в цьому напрямку.</p>
<p>Тому партія "Голос" голосувати за цей законопроект не буде. Але сподіваюся, що зрештою ми знайдемо гроші для того, аби забезпечити справедливу трансформацію вугільних регіонів і вугільної галузі.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Бурміч Анатолій Петрович, фракція політичної партії "Опозиційна платформа – За життя". Після цього ще Камельчук і після цього... Бачу, бачу.</p>
<p>Будь ласка, спочатку Бурміч Анатолій Петрович.</p>
<p></p>
<p>14:47:15</p>
<p>БУРМІЧ А.П.</p>
<p>Прошу передати слово депутату Володимиру Морозу.</p>
<p></p>
<p>ГОЛОВУЮЧИЙ. Володимир Мороз, будь ласка.</p>
<p></p>
<p>14:47:23</p>
<p>МОРОЗ В.В.</p>
<p>Мороз Володимир, Донеччина, 59 виборчий округ, "Опозиційна платформа - За життя". Безперечно, я і наша фракція "Опозиційна платформа - За життя" буде голосувати за цей законопроект. Але, якщо ми не будемо вкладати в наші шахти кошти, якщо ми не будемо їх заряджати і не будуть заряджені лави, як це є сьогодні, що в нас 37 державних шахт сьогодні добувають в середньому по 200 тонн. А якщо, наприклад, зарядити шахту "Гірську", яка сьогодні знаходиться на лінії розмежування, або шахти в моєму окрузі, то вони можуть добувати в місяць стільки скільки сьогодні везе одна лодка із Америки. Так от просто потрібно уділити увагу на наші шахти, подивіться як живуть сьогодні шахтарі, як живуть вони в моногородах, як вони забезпечують бюджет наших міст, не треба видумувати сьогодні якогось велосипеда, просто взяти і починати фінансувати наші шахти, вугілля буде на порядок дешевше, в нас з'являться робочі місця, шахтарі будуть вчасно отримувати заробітну плату, і тоді ми зможемо бути енергоефективними, енергонезалежними, і ми можемо бути ігроками на полі енергетики, на нас буде дивитися весь світ і казати: "Да, наша Україна заможна, шахтарі виручають нашу країну…"</p>
<p></p>
<p>ГОЛОВУЮЧИЙ. Дякую.</p>
<p>Далі, будь ласка, Камельчук, Волинець і Бакунець, так? Тоді, спочатку Камельчук.</p>
<p></p>
<p>14:49:37</p>
<p>КАМЕЛЬЧУК Ю.О.</p>
<p>Юрій Камельчук, шахтний регіон, місто Червоноград. Йде мова зараз про 33 підприємства і 34 тисячі робочих місць. Звичайно, ми думаємо про майбутнє і про те як заміщувати в майбутньому на альтернативні технології щодо електроенергії. Але зараз треба думати про цих людей і конкретно ці підприємства, які цього зимового періоду, я впевнений, що наступного, надзвичайно нам необхідні. Ці підприємства опинились в складному фінансовому становищі через те, що були постійно недофінансовані. Тому я звертаюся до Прем'єр-міністра України, до міністра енергетики і до заступника міністра енергетики: давайте ми ще подумаємо про те, як дофінансувати ті лави, які ще можна запустити, і закриємо всі борги, які залишились, до кінця цього року. Нагадую також про шахту "Надія" і 36 мільйонів заборгованості за минулий 2020 рік. Давайте підтримаємо цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, народний депутат Кучеренко Олексій Юрійович, після цього Бакунець Павло Андрійович, і після цього переходимо…</p>
<p></p>
<p>14:50:45</p>
<p>КУЧЕРЕНКО О.Ю.</p>
<p>Олексій Кучеренко, фракція "Батьківщина". Безумовно, фракція підтримає цей законопроект, хоча треба зрозуміти, що ми сьогодні не робимо хороший вибір, а ми робимо вибір між погано і дуже погано. Бо вчергове ми відсуваємо і затушовуємо величезну проблему невизначеності, що далі держава збирається робити із шахтами, шахтарськими містечками, які на сьогодні, дійсно, потерпають від цієї ситуації. Але я хочу сказати – це наслідок абсолютної нікчемності владної команди і уряду стосовно реформування енергетичного ринку, стосовно створення штучних боргів на енергетичному ринку. Першим вашим законом був Закон про імпорт російсько-білоруської енергії, а тепер ви рятуєте шахтарів. Національна комісія все зробить для того, щоб посередники вимивали гроші на цьому ринку, а тепер ми знову рятуємо з вами шахтарів.</p>
<p></p>
<p>ГОЛОВУЮЧИЙ. Народний депутат Бакунець, будь ласка.</p>
<p></p>
<p>14:51:56</p>
<p>БАКУНЕЦЬ П.А.</p>
<p>Шановний пане Голово, шановні народні депутати! Павло Бакунець, Львівщина, депутатська група "Довіра". Однозначно, що наша група мажоритарників підтримує даний законопроект. Вже про це неодноразово говорив і наш колега Шахов, і інші колеги із Львівщини для того, аби забезпечити все ж таки гідною і достойною заробітною платою наших шахтарів. І однозначно нам сьогодні треба дбати як за наших військових на сході, так і за тих, хто бореться з цим невидимим ворогом – с пандемією, за наших лікарів, за наших медиків для того, аби підвищити їм ще більше цю обіцяну заробітну плату. Особливо тим, хто проводить вам і всій країні вакцинацію. Особливо тим, хто виїжджає до вас в каретах швидкої допомоги, екстреній медичній допомозі. Усіх їх потрібно підтримувати, всіляко заохочувати для того аби вони не покидали нашу країну, а працювали тут і боролися з пандемією заради вашого кожного і ваших родин здоров'я.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання, переходимо до прийняття рішення. Прошу народних депутатів зайняти свої місця.</p>
<p>Шановні колеги, пропозиція комітету прийняти за основу і в цілому, але ми домовилися, що спочатку за основу, потім, якщо буде потенціал, в цілому. Тому ставлю спочатку на голосування пропозицію прийняти за основу проект Закону про внесення змін до статті 1 Закону України "Про відновлення платоспроможності державних вугледобувних підприємств" щодо продовження терміну дії мораторію на виконавчі провадження, заходи примусового виконання рішень та порушення справ про банкрутство державних вугледобувних підприємств (реєстраційний номер проекту 6347).</p>
<p>Шановні колеги, готові голосувати? Прошу голосувати.</p>
<p></p>
<p>14:54:05</p>
<p>За-312</p>
<p>Рішення прийнято.</p>
<p>Шановні колеги, тоді з вашого дозволу ставлю пропозицію прийняти в цілому з необхідними техніко-юридичними поправками проект Закону про внесення змін до статті 1 Закону України "Про відновлення платоспроможності державних вугледобувних підприємств" щодо продовження терміну дії мораторію на виконавчі провадження, заходи примусового виконання рішень та порушення справ про банкрутство державних вугледобувних підприємств (реєстраційний номер проекту 6347).</p>
<p>Готові голосувати? Шановні колеги, прошу голосувати.</p>
<p></p>
<p>14:54:52</p>
<p>За-317</p>
<p>Рішення прийнято. Закон прийнятий в цілому.</p>
<p>Шановні колеги, у нас ще є пропозиція 5065 про що говорив Гетманцев, ми можемо проголосувати без обговорення, без обговорення.</p>
<p>Шановні колеги, тоді я ставлю пропозицію, пропозицію наступну, прийняти в другому читанні та в цілому з необхідними техніко-юридичними поправками проект Закону про фінансові послуги та фінансові компанії (реєстраційний номер проекту 5065). Шановні колеги, готові голосувати?</p>
<p>Прошу голосувати.</p>
<p></p>
<p>14:55:43</p>
<p>За-248</p>
<p>Рішення прийнято. Закон прийнятий в цілому.</p>
<p>По фракціях покажіть, будь ласка.</p>
<p>Шановні колеги, одну секундочку. Шановні колеги, далі у нас йде блок медичних законів, але ми вже не встигнемо увійти в них. Є така пропозиція, я не знаю, давайте проговоримо, у мене така інформація, що закон 5694 про внесення змін до законів України щодо вдосконалення функціонування Єдиного державного реєстру ветеранів війни та запровадження електронного посвідчення ветерана (друге читання) проголосувати зараз. Немає заперечень? Немає. Зараз, одну секундочку, це 5694.</p>
<p>Шановні колеги, я ставлю на голосування пропозицію, одну секундочку, пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законів України щодо вдосконалення функціонування Єдиного державного реєстру ветеранів війни та запровадження електронного посвідчення ветерана (законопроект номер 5694).</p>
<p>Шановні колеги, прошу проголосувати.</p>
<p></p>
<p>14:57:23</p>
<p>За-310</p>
<p>Рішення прийнято.</p>
<p>Закон прийнято в цілому. Покажіть по фракціях.</p>
<p>Шановні колеги, пленарне засідання Верховної Ради України оголошую закритим. Завтра ми продовжуємо роботу о 10 годині.</p>
<p>Дякую всім за конструктив.</p>
<p></p>
