Стенограма пленарного засідання
12 серпня 2014
&nbsp;
<p align=center>ЗАСІДАННЯ ШІСТДЕСЯТ ДЕВ'ЯТЕ</p>
<p align=center>Сесійний зал Верховної Ради України</p>
<p align=center>12 серпня 2014 року, 10 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p><b>&nbsp;</b></p>
<p>ГОЛОВУЮЧИЙ. Доброго дня, шановні народні депутати! Прошу сідати на свої робочі місця і підготуватися до реєстрації. Заходьте, будь ласка, до залу. Включіть систему "Рада", давайте проведемо реєстрацію народних депутатів.</p>
<p>10:01:19</p>
<p>В залі зареєструвалося&nbsp;299 народних депутатів.</p>
<p>Верховна Рада розпочинає своє ранкове засідання.</p>
<p>Шановні колеги! Відповідно до статті 25 Регламенту Верховної Ради України ми маємо 30 хвилин у вівторок для виступів уповноважених представників депутатських фракцій і груп. Прошу, шановні колеги, записатись на виступи. Кнопочками записуйтесь, будь ласка, шановні колеги.</p>
<p>Будь ласка, Всеукраїнське об'єднання "Батьківщина", Сергій Соболєв, так? Будь ласка.</p>
<p>&nbsp;</p>
<p>10:02:31</p>
<p>СОБОЛЄВ С.В.</p>
<p>Шановний головуючий, шановні представники засобів масової інформації! Я хотів би довести позицію фракції "Батьківщина", яка стосується ключового питання, на якому наша фракція, як і інші фракції парламенту, наполягають вже який тиждень.</p>
<p>Ми вважаємо, що ратифікація Угоди про Асоціацію з Європейським Союзом, яка повинна бути негайно внесена до сесійної зали, це є запорука обраного курсу, який&nbsp; обирали не ми&nbsp; з вами навіть,&nbsp; а обирали мільйони наших громадян на площах, на майданах під час Революції гідності. Це той курс, який продовжує курс попередньої революції, яка так і не виконала своє ключове завдання: привести&nbsp; країну до європейських стандартів&nbsp;&nbsp; життя, привести&nbsp; країну до європейського способу мислення. І саме тому наша фракція&nbsp; далі наполягає на тому, щоб негайно було внесено до парламенту проект&nbsp; ратифікації Угоди про&nbsp; асоціацію з Європейським Союзом.&nbsp; Саме&nbsp; це відкриває&nbsp; шлях до поступу&nbsp; країни по ключових стандартах, які дозволяють забезпечити достойний, гідний&nbsp; рівень життя, які дозволяють забезпечити&nbsp; демократію&nbsp; в країні&nbsp; і верховенство права.</p>
<p>Крім того, наша фракція наполягає на тому, щоб ми дослухалися голосу багатомільйонної громадськості і внесли сьогодні&nbsp; на голосування Закон про очищення влади,&nbsp; про&nbsp; люстрацію, який дозволить зробити все можливе для того, щоб парламент України можливо вперше за всі 23 роки незалежності поставив питання про те, що ключові параметри життя повинні дотримуватись всіма&nbsp; співгромадянами&nbsp; країни. І ті, хто&nbsp; виступають за розкол держави, сепаратизм, тероризм, ті, хто виступають з позиції старого, не можуть далі існувати як одне&nbsp; ціле в цьому суспільстві. Ми повинні чітко розділити всіх тих, хто пропагандує&nbsp; новий&nbsp; спосіб життя, хто пропагандує&nbsp; курс вперед, в Європейський Союз, і тих, хто тягне нас назад.</p>
<p>Третє. Закон про вибори.&nbsp; Позиція нашої фракції&nbsp; залишається незмінною: Закон про вибори повинен бути на підставі&nbsp; пропорційної системи за відкритими списками. І відповідний законопроект&nbsp; наша фракція&nbsp; внесла. Ми вважаємо, це єдиний спосіб&nbsp; зберегти територіальну цілісність країни – провести вибори по всій країні і забезпечити достойне&nbsp; представництво у наступному парламенті всіх здорових&nbsp; сил суспільства.</p>
<p>Дякую&nbsp; за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка, від "Суверенної європейської України" Олесь Доній.</p>
<p>&nbsp;</p>
<p>10:05:54</p>
<p>ДОНІЙ О.С.</p>
<p>Добрий день, пані і панове! Як і багато хто з депутатів, в ці дні я їздив на схід. Позавчора повернувся з Луганщини, не лише зі спокійних регіонів, які вже є, – Сватово, Старобільська, був і в Щастя, в батальйоні "Айдар".&nbsp; Я вам розповім одну маленьку історію, на яких мають виховуватися підростаюче покоління, на яких виховувалися в Радянському Союзі, і про що зараз не знають.</p>
<p>Є, наприклад, Анжеліка Рудницька – така відома співачка, митець. Її дядько був добровольцем, Олег Михайлов, в батальйоні "Айдар". Коли його з групою айдарівців оточили російські терористи, то він, для того, щоби мали змогу відійти його побратими, підірвав себе гранатою, і 10 чоловік айдарівців змогли врятуватися.</p>
<p>На жаль, суспільство не знає про такі героїчні вчинки. На жаль, суспільств досі не дають правдивої інформації про героїзм українських добровольців. Не вистачає координації дій.&nbsp; Так, для цієї координації можна було питання вирішити воєнним станом, введенням воєнного стану на Луганщині, Донеччині. На жаль, влада прийняла рішення цього не робити.</p>
<p>Так, вибори потрібно було влаштовувати через місяць по завершенню воєнних дій, тоді б герої, в тому числі які проявили себе зараз в воєнних операціях, могли би прийняти участь у виборчій кампанії. На жаль, цього теж не зроблено і країна вже прийшла до передвиборчої кампанії. У цій ситуації хоча би допомогти нашим хлопцям, які змагаються проти ворога, проти злого ворога, який під своїм виглядом гуманітарних конвоїв зараз хоче знову проводити танки і "Гради".</p>
<p>Координація дій – от чого не вистачає. В цій ситуації міжособистісні сварки, в тому числі і в&nbsp; парламенті, вони грають на руку ворогу. Закон про люстрацію, очищення влади – це є необхідність, як би це не подобалося деяким депутатам. Тому прохання зараз: менше внутрішніх чвар, потрібно зосередитися на допомозі і поменше зараз не просто критики, а невіри в наші сили. Добровольці – це золотий фонд України, їх потрібно поважати, шанувати і допомагати. Дякую.</p>
<p>&nbsp;</p>
<p>ГОЛОВУЮЧИЙ. Від депутатської групи "Економічний розвиток" Анатолій Кінах.</p>
<p>&nbsp;</p>
<p>10:08:54</p>
<p>КІНАХ А.К.</p>
<p>Шановні народні депутати! Об'єднання "Економічний розвиток" звертається до вашої відповідальності перед державою і українським народом. Виходячи із поглиблення ризиків війни на Сході, системного соціально-економічного кризису виникає ситуація, що Україна поступово перетворюється в полігон, де вирішуються питання глобального протистояння між світовими гравцями. І в цих умовах спільні зконсолідовані дії Президента, Верховної Ради, Кабінету Міністрів за підтримки суспільства є вирішальними. Нас дуже турбує те, що всі поступово входять в цинічну, брудну спокусу чергових політичних сценаріїв, і в той же час не вирішуються ті питання, які є на стику рішень законодавчої і виконавчої влади.</p>
<p>Принципово, особливо з врахуванням сьогоднішнього порядку денного, щоб народні депутати виходили не тільки з пріоритету загальнонаціональних інтересів, загальнодержавних інтересів по відношенню до поточної кон'юнктури, але жорстко виконували Регламент.</p>
<p>Тому об'єднання "Економічний розвиток" вимагає суворо дотримуватися статті 47 Регламенту Верховної Ради, яка передбачає&nbsp; персональне голосування кожного народного депутата по питанням, які мають загальнодержавне, загальнонаціональне значення. І, безумовно, в цілому за питання порядку денного. І ми будемо діяти адекватно.</p>
<p>Має принципове значення, і ми звертаємо увагу народних депутатів, питання обороноздатності держави. І ми не розуміємо, чому результати парламентських слухань "Обороноздатність України: ХХІ століття" останнє в порядку денному сьогоднішнього засідання. Ми пропонуємо розглядати його як одне з першочергових, маючи на увазі системні проблеми оборонного сектору України.</p>
<p>Дуже важливо не забувати про події на Сході у контексті соціально-економічної проблематики. Уряду необхідно негайно зайнятися питання вивозу сільгосппродукції, чітких норм допомоги економіці, промисловості, підприємництву, які сьогодні, по суті, зруйнували і знищують економічний розвиток на Сході. Національний банк повинен сьогодні, на наш погляд, виступити – Голові правління – і доповісти з питань девальвації гривні, від якої потерпає економіка і наші громадяни.</p>
<p>Шановні народні депутати, об'єднання "Економічний розвиток" закликає вас об'єднатися навколо питань, від яких залежить майбутнє нашої держави і українського народу.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Від депутатської групи "За мир та стабільність" народний депутат Опанащенко.</p>
<p>&nbsp;</p>
<p>10:12:16</p>
<p>ОПАНАЩЕНКО М.В.</p>
<p>Шановні колеги, я вважаю, не так все гаразд у нас все в країні, щоб ми могли дозволити собі працювати один день цей пленарний. Я вважаю, що дуже багато питань, які потрібно розглянути: це і Закон о виборах, це і закони щодо відносно економіки, це і закони щодо відновлення миру на Сході, Тому першим питанням пропоную продовжити працювати весь тиждень, щоб кожен день тижня був пленарним тижнем. Якщо потрібно, продовжити і на наступному тижні.</p>
<p>Друге – це ті Закони о виборах, які зараз будуть найважливішими для всієї країни, тому що саме це і буде люстрація. &nbsp;Саме люди нададуть оцінку депутатам на виборах і проведуть люстрацію. А який ми приймемо закон – такі змоги будуть у людей. Тому якщо пропонується проводити вибори за списками чи відкритими, чи закритими, багато хто з депутатів обіцяв та влада людям, що дасть можливість громадським організаціям, новим політичним силам пройти до парламенту, що знімить монополію великого капіталу на Раду, вплив олігархів на&nbsp; владу, тому знизить бар'єр до двох відсотків. Якщо ми давали такі обіцянки – їх потрібно виконувати. Тому Закон о виборах повинен передбачати зниження прохідного відсоткового бар'єру до двох відсотків і блоку – до п'яти відсотків. Це буде відверто перед громадянами України і ми таким чином знімемо монополію великого капіталу та олігархів на склад Верховної Ради України. Всім добре відомо, скільки коштує велика кампанія, щоб здобути великі відсотки.</p>
<p>Третє. Це нам потрібно передбачити чіткий план відновлення інфраструктури Донбасу і найближчим часом і на цьому тижні розглянути його. Там дійсно велика, скажімо, і гуманітарна катастрофа, і проблема з біженцями, програма поводження з біженцями, і з ветеранами АТО, яких вже понад 50 тисяч. Нам потрібно чітко розробити програму та розглянути його... її на цьому пленарному тижні.</p>
<p>Мало того, що в нас нема влади, тому що в парламентсько-президентській республіці коаліція – це і є практично основний носій влади, що коаліція відмовилась від відповідальності та відійшла в сторону, залишивши уряд та Президента з усіма проблемами на самоті. І я вважаю, не можна скорочувати ще й робочій тиждень.</p>
<p>І головне питання – це збільшення заробітної плати нашим громадянам. Тисячу 200 гривень – це хліб а вода для людей. Якщо ми не збільшимо зарплатню до 25 гривень на годину, в остальній території України, ну, скажімо, і так буде геноцид українського народу та знищення трудового українського потенціалу. Тому закон 4842 є найважливіший…</p>
<p>&nbsp;</p>
<p>ГОЛОВУЮЧИЙ. Дайте завершити півхвилини.</p>
<p>&nbsp;</p>
<p>ОПАНАЩЕНКО М.В. …і я буду наполягати, щоби також його включати до порядку денного та розглядати.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Народний депутат Шуфрич від фракції Партії регіонів.</p>
<p>&nbsp;</p>
<p>10:15:43</p>
<p>ШУФРИЧ Н.І.</p>
<p>Шановний Олександре Валентиновичу, шановні колеги! Давайте вещи называть, в конце концов, своими именами. Сегодня в стране идет война. Именно война, а не антитеррористическая операция, в которой гибнут как военнослужащие, так и мирные граждане. Оценки Организации Объединенных Наций&nbsp; показывают, что счет жертвам&nbsp; уже идет на тысячи. За последние 40 дней только&nbsp; военнослужащих погибло около 500, что в 10 раз больше периода, который был до перемирия. Между тем воюющие не всегда получают статус участника боевых действий, покинувшие зону военных действий, к сожалению, не получают статус беженцев. Трагедия сопровождается не только горем и разрушениями, но и обманом. И от этого еще более страшно. Известно ли нашим гражданам цифра прямых потерь в войне? Цифра, включающая потери и вследствие гибели и инвалидности граждан, кормильцев семей, представителей продуктивных сил общества? Цифра, включающая потери от разрушений инфраструктурных объектов, заводов, дорог, мостов?&nbsp; Цифра, которая включает потери от остановки&nbsp; предприятий? Цифра, которая включает потери от нарушений&nbsp; экономических связей? Цифра, которая включает рост безработицы? По некоторым оценкам 4,5 миллиона человек лишились работы. Сегодня эту цифру лишь в общих чертах&nbsp; представляют представители власти, которые надеются исключительно на&nbsp; западную помощь и на авось.</p>
<p>Война на востоке страны поставила на&nbsp; грань выживания весь народ, особенно бюджетников. Что делать с ними, у правительства нет никакого понятия. Более того, власть не&nbsp; может сегодня не только обеспечить мир&nbsp; в стране, который должен быть единственным условием нормального политического процесса, в том числе и парламентских выборов. Власть не может обеспечить действие закона на территории Украины,&nbsp; особенно на Востоке. Произвол и насилие, самовольный арест "айдаровцами" мера Луганска Сергея Кравченко, мера Северодонецка Козакова, секретаря Донецкого горсовета Сергея&nbsp; Богачева – все это яркие &nbsp;<a name=_GoBack></a>примеры беззакония. Сегодня мы задаем вопрос: нужны ли в этих условиях выборы? Безусловно, нужны. Однако мы сегодня должны понимать ответственность этих выборов, если в 44 округах не будут проведены выборы. Это значит, что мы сегодня Донецкую область, Луганскую область, Крым фактически вычеркиваем из карты Украины. Ради чего? Ради амбиций одного политика – президента, - который хочет усилить свое влияние в Верховном Совете и укрепить свою власть.</p>
<p>Я в свій час звернувся до вас, 23 лютого, що ми маємо зробити все, щоби "Небесна сотня", це були ті втрати, на яких зупиниться наша країна. Сьогодні ми…</p>
<p>&nbsp;</p>
<p>ГОЛОВУЮЧИЙ.&nbsp; Півхвилини дайте завершити.</p>
<p>&nbsp;</p>
<p>ШУФРИЧ&nbsp; Н.І. Сьогодні, на жаль, ми змушені констатувати, що ми маємо "Донбаську тисячу" і ми ще не знаємо, де край гибелі наших громадян. Мир – це єдиний шлях для виходу із кризи. Діалог заради миру. Переговоры для мира, а не мир любой ценой: ценой жизни наших детей, наших отцов, наших братьев. Ми маємо забезпечити …</p>
<p>&nbsp;</p>
<p>ГОЛОВУЮЧИЙ. Від фракції Всеукраїнське об'єднання "Свобода"&nbsp; Олег Тягнибок.</p>
<p>&nbsp;</p>
<p>10:19:39</p>
<p>ТЯГНИБОК О.Я.</p>
<p>Олег Тягнибок, фракція Всеукраїнського об'єднання "Свобода". Шановне товариство! Всю цю жахливу картину, яку щойно ми почули з вуст представника Партії регіонів, треба покласти на совісті саме тієї Партії регіонів і їхніх союзників комуністів, які, сподіваюся, востаннє сидять в цьому залі і наступний парламент вже не буде мати тих негідників у найвищому законодавчому органі нашої держави. Це саме вони призвели до фінансування сепаратизму, тероризму! Це саме вони вели спекулятивні переговори з українською владою після втечі Януковича, щоб урвати собі частину бюджетного пирога! Це саме їхні олігархи вкладали гроші в цю війну і в громадянське протистояння. Це саме вони їздили постійно в Москву, випрошуючи, в тому числі і військову допомогу. А тепер вони ще мають совість виходити сюди на трибуну і блеяти про те, що якась там тисяча… Та всі ті тисячі людей на вашій совісті! І ви думаєте відмитися від них? Не відмиєтеся! Як не відмиєтеся від крові "Небесної сотні", всі будуть за це відповідати.</p>
<p>І тому на завершення нашого парламенту українська Верховна Рада має ухвалити надзвичайно важливих декілька рішень. По-перше, ми вимагаємо працювати цілий тиждень, не тільки у вівторок. Ви собі уявіть, як наші вояки там на східному фронті, що? Будуть тільки один вівторок воювати з московським окупантом? Як ми тоді переможе у війні? Всі мають залишатися тут і працювати.</p>
<p>Друге. Ми маємо ухвалити Закон про очищення влади, про люстрацію (4359а). "Свобода" мала свій законопроект, але добровільно в державницьких інтересах ми погодилися стати співавторами цього законопроекту про очищення влади. Разом з іншими депутатами, нас зараз є більшість, цей закон має стояти в парламенті. І я пригадую, ще коли в квітні 2005 року я вперше тоді, після перемоги Помаранчевої революції, вніс законопроект про люстрацію, якби тоді послухали "Свободу" і проголосували за люстрацію, не був би Янукович президентом, не було би стільки жертв. І сьогодні України була би іншою.</p>
<p>Наступне. Ми маємо сьогодні чітко проголосувати закон: пропорційна система за відкритими списками – того чого очікує українське суспільство. Ні в якому випадку ми не маємо допустити януковичеського 50/50 мажоритарно-пропорційної системи, бо це є фактично консервація олігархів тут в парламенті.</p>
<p>І наступне, про санкції. Ми маємо проголосувати урядовий законопроект, але я вам хочу сказати, що тільки в травні місяці "Свобода" подала 6 законопроектів про санкції проти Кремля, проти Москви. Чому ви нас тоді не слухали? Чому не проголосували за ці санкції? Сьогодні була б інша ситуація. "Свобода" постійно подає правильні закони, запізніло потім їх ухвалюють і лікті кусаємо, але разом зараз маємо сконцентруватися і перемогти. Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка. Лідер фракції "УДАР".</p>
<p>&nbsp;</p>
<p>10:22:57</p>
<p>КОВАЛЬЧУК В.А.</p>
<p>Шановні громадяни України, шановні колеги!</p>
<p>Сьогодні Верховна Рада може віддати хоча б частину своїх боргів суспільству. У цих стінах був час відповідальних рішень, коли було повалено диктатора, але разом з тим ці стіни і пам'ятають ганебні голосування 16 січня. Цьому скликанню парламенту залишилось недовго, і це справедливо. Однак сьогодні є ще шанс виконати свій обов'язок.</p>
<p>Перше – це обов'язок проведення очищення влади. Відповідний законопроект про очищення влади зареєстрований в парламенті. Так, він потребує доопрацювання, але ми повинні розпочати роботу над ним і включити його до порядку денного для того, щоб спільно потім з громадськими організаціями його відпрацювати і прийняти позитивне рішення щодо цього&nbsp; закону. Бо люстрація, тобто очищення – це головна вимога суспільства до влади на сьогодні.</p>
<p>Друге. Дострокові вибори парламенту – це також крок до очищення влади. Але дуже важливо, щоб громадяни отримали максимальний контроль над тим, які депутати працюватимуть у наступному парламенті.</p>
<p>Тому партія "УДАР" підтримає Закон про вибори за пропорційною системою за відкритими списками. Про це саме заявляла і більшість демократичних сил. Час підтвердити слова конкретними діями!</p>
<p>І останнє. Неможна допустити, щоб ті, хто стояв за найбільш ганебними діями в цьому залі, на чиїх руках кров Героїв "Небесної сотні", і далі насолоджуються депутатським імунітетом і під цим захистом планують іти на наступні вибори. Ми повинні позбавити недоторканості, принаймні депутатів Калетника і Олійника, які диригували злочинним голосуванням 16 січня.</p>
<p>Ми закликаємо також Генеральну прокуратуру надіслати звернення до Верховної Ради щодо зняття недоторканості з тих, хто підтримував тероризм, фінансував сепаратистські рухи, намагався використовувати їх у своїх брудних іграх і нести відповідальність за кров, яка ллється на сьогодні на Донбасі. Час віддавати борги.</p>
<p>Фракція партії "УДАР Віталія Кличка" закликає усіх бути відповідальними. Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги! Багато позафракційних депутатів &nbsp;також мають бажання виступити. Щоб це було об'єктивне рішення, прохання зараз записатись позафракційним депутатам. Перший, кого обере система "Рада", отримає можливість виступити. Будь ласка, запишіться, позафракційні депутати.</p>
<p>Будь ласка, включіть трансляцію на вулицю.</p>
<p>Народний депутат Немілостівий, позафракційний, будь ласка.</p>
<p>Передає слово Олегу Ляшко.</p>
<p>&nbsp;</p>
<p>10:26:10</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України! Шановний Олександре Валентиновичу! Перше, на що я хотів би звернути вашу увагу, на цинізм нашого північного сусіда. Спочатку розбомбили Донбас, убили тисячі наших громадян, військовослужбовців. Тепер вони нам шлють гуманітарну допомогу.</p>
<p>Нам не треба від Путіна лапша, нам не треба від Путіна макарони! Вони цю лапшу намагаються навішати на вуха усього цивілізованого світу, брешучи про те, що в Україні бандерівці, фашисти, нацисти убивають мирних граждан.</p>
<p>Я звертаюся до української влади, до Президента України, до Голови Верховної Ради, до Прем'єр-міністра. Яка гуманітарна допомога від Росії? Про що ви говорите? Росія знищує нашу країну, а ви від Росії погоджуєтесь брати гуманітарну допомогу?! Слава Богу, голоду в Україні немає і вся Україна сьогодні допомагає Донбасу, підтримуючи жителів Донбасу, підтримуючи українських військовослужбовців, надсилаючи туди допомогу!</p>
<p>Тому припиніть займатися дурницями. Ніякої гуманітарної, негуманітарної допомоги від Росії не брати! Вони вже прислали нам гуманітарну допомогу – "Буки", якими збивають пасажирські літаки, "Гради", якими вбивають наших солдат з дивізій, з добровольчих батальйонів, з Національної гвардії! Скільки ще будемо брати гуманітарної допомоги?! Найкраще – це перекрити кордон, щоб припинити їхню так звану гуманітарну допомогу, а насправді – смерть.</p>
<p>Друге, на що я хотів би акцентувати увагу. Ми до чого дожилися, шановні панове? Ми для чого проводили революцію на Майдані? Щоб по Києву ходив Голенко, зачинщик сепаратизму на Луганщині чи Клінчаєв?!</p>
<p>Чи щоб у Верховній&nbsp; Раді сиділо ледь не половина парламенту – посібники&nbsp; сепаратистів. Отут по залу ходив Медяник, Горохов. Попитайте, що вони роблять, коли не пленарний тиждень. Вони їздять у Москву і ллють бруд на Україну, на українських солдат з російських телеканалів.</p>
<p>Затриманий&nbsp; мер Стаханова Борисов, затриманий мер Луганська Кравченко дають покази на Олександра Єфремова, що Єфремов разом з Болотовим організовував наради по проведенню референдуму, фінансували проведення сепаратистського референдуму. Пан Єфремов продовжує, як з гуся вода, ходити по Верховній Раді. Як ви йдете до Верховної Ради? Ви по&nbsp; підземних переходах ідете. Ви чого не йдете, щоб люди вас бачили, і всі інші, хто зрадив країну?</p>
<p>Я прошу Вас, шановний Голово, закрийте підземні переходи, або ми&nbsp; їх водою затопимо,&nbsp; або&nbsp; газу туди запустимо. Припиніть, як щурі, бігати по попідземних переходах. Називаєтесь народними депутатами – ідіть крізь народ, і&nbsp; нехай народ вам плюне в морду за те, що ви робите, за те, що&nbsp; ви зраджуєте країну. А ви ховаєтесь від людей, бо ви боягузи, бо ви зрадили рідну Батьківщину, бо ви за рубль&nbsp;&nbsp; родину продали. Тому геть із зали зрадники!&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги,&nbsp; виступили представники&nbsp; всіх&nbsp; депутатських фракцій і груп, виступили представники&nbsp; позафракційних депутатів. Зараз нам треба переходити до розгляду питань, які сьогодні повинна&nbsp; розглянути Верховна Рада.</p>
<p>Шановні колеги,&nbsp; тут багато виступаючих піднімали питання стосовно виборчого законодавства. Безумовно, Верховна Рада&nbsp; сьомого скликання напередодні свого фінального етапу роботи. Безумовно, є сподівання, що нова Верховна Рада&nbsp; буде значно краще, ефективніше працювати. Але для того, щоб обрати ефективно працюючу Верховну Раду, провести чесні прозорі&nbsp; вибори, безумовно, треба внести зміни до виборчого&nbsp; законодавства. Саме тому, шановні колеги, пропонується перший блок питань, навколо&nbsp; яких&nbsp; іде багато&nbsp; дискусій, це саме питання, пов'язані зі змінами до виборчого законодавства.</p>
<p>Ми обговорювали з керівниками депутатських фракцій і груп технологію нашої роботи в цьому напрямку.</p>
<p>Пропозиція наступна, шановні колеги. Депутати багатьох фракцій наполягали на пропорційній системі виборчого законодавства, тобто відновлення саме цього питання у виборчому законодавстві. І саме, ви бачите, перший блок питань пов'язаний саме із змінами до виборчого законодавства, пов'язаними з відновленням пропорційної системи, в тому числі і з відкритими списками.</p>
<p>Домовимось наступним чином, шановні колеги. Зараз ми будемо пробувати включати до порядку денного питання, які сьогодні всім роздані народним депутатам. У випадку, коли жодний із цих проектів не буде включено до порядку денного, ми домовились, що буде зроблена перерва для того, щоб провести консультації між керівниками депутатських фракцій і груп з тим, щоби вийти на узгоджений проект закону.</p>
<p>Шановні колеги, тому прохання не втрачати час, тому що дуже багато важливих питань, які сьогодні нам треба розглянути, шановні колеги. А зараз голосуванням ви все продемонструєте. І зараз, зараз… Особисто, безумовно, тільки особисто голосувати. Шановні колеги, у нас, відповідно до Конституції, тільки особисте голосування.</p>
<p>Прошу, шановні колеги, сісти на свої робочі місця, підготувати праву руку для того, щоб можна було правильно натиснути на кнопку…</p>
<p>Давайте працювати, як працює Верховна Рада – відповідально і натхненно.</p>
<p>Ітак, шановні колеги, прошу визначитись Верховній Раді щодо включення до порядку денного сьогоднішнього засідання і відповідно сесії проекту Закону про вибори до Верховної Ради&nbsp; (номер 4906), автор законопроекту – народний депутат Мірошниченко. Прошу голосувати щодо включення до порядку денного, прошу голосувати.</p>
<p>&nbsp;</p>
<p>10:33:22</p>
<p>За-153</p>
<p>Рішення не прийнято.</p>
<p>По фракціям, будь ласка. "Батьківщина" – 61, Регіони – 0,&nbsp; "УДАР" – 36, "Економічний розвиток" – 0, "За мир і стабільність" – 0, "Суверенна європейська Україна" – 2,&nbsp; "Свобода" – 35, позафракційні – 19.</p>
<p>Наступне питання, шановні колеги, кнопочками, кнопочками працюйте, не руками!&nbsp; Будь ласка,&nbsp; 4906-1 – народний депутат Рудьковський, пропонує підтримати його проект закону. Прошу, шановні колеги,&nbsp; визначитись (4906-1) щодо включення до порядку денного сесії. Прошу голосувати.&nbsp;</p>
<p>&nbsp;</p>
<p>10:34:14</p>
<p>За-160</p>
<p>Це кращий результат.</p>
<p>По фракціям, будь ласка. "Батьківщина" – 65, Партія регіонів – 0,&nbsp; "УДАР" – 35, "Економічний розвиток" – 0, "За мир та стабільність" – 0,&nbsp; "Суверенна європейська Україна" – 3, "Свобода" – 35, позафракційні – 22.</p>
<p>Шановні колеги! Наступний проект закону має реєстраційний номер 4906-2, автор – народний депутат Кошулинський, за сумісництвом Заступник Голови Верховної Ради. Прошу, шановні колеги,&nbsp; щодо включення… гарний, гарний закон… щодо включення його до порядку денного сесії. Прошу голосувати.</p>
<p>&nbsp;</p>
<p>10:35:10</p>
<p>За-167</p>
<p>Бачте ще кращий результат, 167, але рішення не прийнято, шановні колеги.</p>
<p>По фракціям, будь ласка.&nbsp; 69 - "Батьківщина", Партія регіонів – 0,&nbsp; "УДАР" – 39, по максимуму вже працює. "Економічний розвиток" – 0, "За мир та стабільність" – 0, "Суверенна європейська Україна" – 3, "Свобода" – 35, позафракційні – 21.</p>
<p>Шановні колеги, наступне питання – це проект Закону про внесення змін до Закону "Про вибори народних депутатів України" (щодо вдосконалення процедури розподілу депутатських мандатів серед кандидаті у депутатів, включених до виборчих партій). Це знову законопроект Миколи Рудьковського. Микола Рудьковський просить, бачите, всіх його підтримати. Прошу визначитися, 4304а… потім… (Шум у залі)</p>
<p>Шановні колеги, ми виє виступали і обговорювали. Все нормально. Колеги… (Шум у залі) … кнопочку тисніть.&nbsp; 4304а, прошу визначитися щодо включення до порядку денного сесії. Прошу голосувати.</p>
<p>&nbsp;</p>
<p>10:36:39</p>
<p>За-178</p>
<p>Рішення не прийнято, шановні колеги. По фракціям. (Шум у залі) На кращий результат поки що, бачите? Колеги…</p>
<p>"Батьківщина" – 64, Партія регіонів – 0, "УДАР" – 38, "Економічний розвиток" – 1, "За мир та стабільність" – 0, "Суверенна європейська Україна" – 2, "Свобода" – 35, позафракційні – аж 38.</p>
<p>Шановні колеги, зараз законопроект, Сергій Соболєв. Проект закону про внесення… Проект закону "Про вибори народних депутатів України за відкритими партійними списками". Шановні колеги, я прошу підтримати Сергія Соболєва. Сергій Соболєв просить одну хвилину для коментаря. (Шум у залі) Ні? Ну, вибачте… Сергій, давай! Всі в рівних умовах. Вибачаюсь!</p>
<p>Шановні колеги, прошу підтримати цей закон. В мене є таке відчуття, що він&nbsp; покаже зараз найкращий результат. Прошу підтримати всіх! Прошу голосувати.</p>
<p>&nbsp;</p>
<p>10:37:53</p>
<p>За-200</p>
<p>200 голосів! Рішення не прийнято, але це найкращій результат, шановні колеги, 200 голосів. По фракціям, будь ласка. "Батьківщина" – 73, Партія регіонів – 0, "УДАР" – 37, "Економічний розвиток" – 0, "За мир та стабільність" – 14, "Суверенна, європейська Україна" – 2, "Свобода" – 34, позафракційні – 40. У декого аж серце затьохкало, так чи ні?</p>
<p>Шановні колеги, я до мене звернувся керівник фракції "Суверенна, європейська Україна" і він наполягає, щоб все ж таки і його закон, який пропонує стовідсоткову мажоритарну систему (реєстраційний номер 4010а) також був розглянутий щодо включення дог порядку денного. Я можу поставити його? Можу, щоб всі визначилися депутати по всім форматам. Будь ласка, прошу, шановні колеги, прошу голосувати щодо включення до порядку денного (4010а), прошу голосувати.</p>
<p>&nbsp;</p>
<p>10:39:11</p>
<p>За-95</p>
<p>Близько, але ж рішення не прийнято.</p>
<p>Шановні колеги, як ми домовлялися, ми пройшли по всім, по всім... Колеги, давайте, по всім, які ми обговорювали вчора на Погоджувальній раді, закони. На превеликий жаль,&nbsp; Верховна Рада, як і прогнозувалося, рішення не прийняла. Тому, шановні колеги, відповідно до домовленості оголошується перерва на півгодини до 11 годин 10 хвилин.</p>
<p>Прошу керівників депутатських фракцій і груп до кабінету Голови Верховної Ради для проведення консультацій щодо змін виборчого законодавства.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати! Прошу сідати на свої робочі місця.</p>
<p>Працівників секретаріату прошу зробити оголошення в кулуарах Верховної Ради і запросити всіх народних обранців до сесійної зали.</p>
<p>Прошу, шановні колеги, заходьте, будь ласка. Заходьте, заходьте!</p>
<p>Шановні колеги, дуже важко відбувалась Погоджувальна рада з керівниками депутатських груп і фракцій і визначилися щодо наступного алгоритму наших дій в напрямку прийняття змін до виборчого законодавства, а саме: вноситься зараз на розгляд народних депутатів два&nbsp; законопроекти.</p>
<p>Перший законопроект, він має реєстраційний номер 4470а. Він має назву: Про внесення змін до Закону України "Про вибори народних депутатів" (щодо вдосконалення окремих положень). Окремі положення, шановні колеги, - це пропорційна позиція у виборчому законодавстві, тобто пропорційна система з списками, які можна буде своєчасно оприлюднювати, які будуть публічно висвітлюватися перед початком виборчого&nbsp; процесу. Я ще раз акцентую вашу увагу, шановні колеги, це пропорційна система виборів з фактично відкритими списками. Або частково відкритими, скажемо так.</p>
<p>І другий проект Закону України –&nbsp; про внесення змін до деяких законів України щодо вдосконалення законодавства з питань проведення виборів народних депутатів (реєстраційний номер 4471а). Це проект, який стосується приведення у відповідність чинної системи виборчого законодавства. В цьому законі йдеться про скорочення терміну проведення виборів до Верховної Ради. У ньому йдеться про технологічні питання, які забезпечать прозору систему проведення виборів і про інші питання, пов'язані з регламентацією виборчого процесу на базі, я ще раз підкреслюю, чинної виборчої системи, тобто змішаної виборчої системи.</p>
<p>За пропозицією керівників фракцій спочатку ми спробуємо включити до порядку денного проект 4470а, який стосується пропорційної системи виборів. Будь ласка, давайте так, я бачу руки. Я одну хвилину дам автору проекту Соболєву Сергію Владиславовичу, потім – я бачу декілька рук – з цього питання. Йдеться, ще раз, шановні колеги, про включення до порядку денного. Прошу, можна з місця, щоб час не втрачати.</p>
<p>&nbsp;</p>
<p>&nbsp;</p>
<p>12:00:14</p>
<p>СОБОЛЄВ С.В.</p>
<p>Шановні колеги! Зараз вашій увазі пропонується законопроект, який модифікує виборчу систему, за якою проводились вибори і чергові, і позачергові у 2006-2007 роках. Модифікація полягає в тому, що відкриваються списки партій, вони даються на розгляд всіх громадян України на момент затвердження і потім на момент, коли вони вивішуються на всіх виборчих дільницях для голосування.</p>
<p>Крім того, цей законопроект передбачає ті новели, які проговорили всі інші:,&nbsp; - це введення блоків для голосування, скорочення виборчої кампанії і зменшення фінансування на вибори. Тому, якщо ми дійсно хочемо оновити парламент, оновити владу, це є єдиний спосіб – той закон, &nbsp;який дозволяє це зробити з новою виборчою системою, щоб на виборах було не змагання грошей, а було змагання ідей, було змагання тих пропозицій, які вносять партії і їх кандидати під час цих виборів. Тому прошу підтримати мій законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги можемо ставити на голосування?</p>
<p>Будь ласка, народний депутат Пилипенко. Включіть мікрофон.&nbsp;</p>
<p>&nbsp;</p>
<p>12:01:40</p>
<p>ПИЛИПЕНКО В.П.</p>
<p>Дякую пане Голово. Група "Економічний розвиток", Володимир Пилипенко, Полтавщина.&nbsp;</p>
<p>Безперечно, що депутати самі будуть визначатися, але, Олександре Валентиновичу, наша група вас дуже просить, щоб ми при голосуванні за ці два законопроекти дотримувалися вимог Регламенту. Справа в тому, що є беззаперечні докази, що депутати, які відсутні не просто в залі, які навіть на столах письмової реєстрації не реєструвались письмово, тобто фізично відсутні в Раді, по системі можна звернути увагу, що їхні карточки чомусь голосують, тобто визначаються ці депутати відсутні "за" або "проти". Якщо треба назнавати прізвища, це прізвище, наприклад, колеги Жеваго. Наскільки я розумію, його зараз в залі немає, але карточка його голосувала в підтримку одного із законопроектів.</p>
<p>Ми Вас дуже просимо виконати вимоги Регламенту... <i>(Шум у залі)</i>&nbsp; Дайте мені сказати! Ми вас дуже просимо виконати вимоги Регламенту, щоб все було дійсно по Регламенту, по Закону про регламент, оголосити тих депутатів, які відсутні, які у відпустках (така інформація у вас є згідно відомостей Апарату Верховної Ради) і ті карточки депутатів, які відсутні, заблокувати і вилучити для того, щоб було голосування особисто як по одному закону, так і по другому. Дякую. Це наша така позиція.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, я прошу підготувати мені список відсутніх депутатів. І прошу, шановні колеги, дотримуватись виключно вимог Конституції щодо персонального голосування – голосувати виключно за себе, тому що це відповідальне питання і воно стосується фактично формату проведенню чесних і прозорих виборів у нашій крані.</p>
<p>Шановні колеги! Прошу підготуватись до голосування і ще раз підкреслюю, що зараз ми розглядаємо включення до порядку денного сесії проект 4470а, який стосується внесення змін до Закону про вибори народних депутатів (щодо удосконалення положень), йдеться про пропорційну систему, про що доповідав Сергій Владиславович Соболєв. Прошу шановні колеги, визначитись щодо включення до порядку денного. Прошу голосувати.</p>
<p>&nbsp;</p>
<p>12:03:51</p>
<p>За-192</p>
<p>По фракціям, будь ласка. "Батьківщина" – 74, Партія регіонів – 1, "УДАР" – 31, "Економічний розвиток" – 0, "За мир та стабільність" – 12, "Суверенна європейська Україна" – 2,&nbsp; 35 – "Свобода", 37 – позафракційні.</p>
<p>Шановні колеги, наступне питання. Це стосується включення до порядку денного проекту Закону (реєстраційний номер 4471) "Про внесення змін до деяких Законів України щодо вдосконалення законодавства з питань проведення виборів народних депутатів України". Йдеться щодо приведення до відповідності проведення чесних прозорих виборів чинної форми змішаної системи виборчого процесу.</p>
<p>Шановні колеги! Я хочу нагадати, що у випадку, коли ми взагалі не приймаємо жодний закон, в тому числі цей, модифікований, то у нас залишається достатньо проблемний і незбалансований закон, який приймався за ініціативою Віктора Федоровича Януковича і за яким проводились останні вибори. І саме, мені здається, його привести у відповідність до вимог і Веніціанської комісії, і інших норм, - це наша з вами відповідальність.</p>
<p>Тому, шановні колеги, прошу визначитись щодо включення до порядку денного законопроекту (4471а) про внесення змін до деяких законодавчих щодо вдосконалення законодавства з питань проведення виборів народних депутатів України.</p>
<p>Прошу голосувати.</p>
<p>&nbsp;</p>
<p>12:05:46</p>
<p>За-150</p>
<p>Рішення не прийнято.</p>
<p>По фракціям, будь ласка. "Батьківщина" – 26, Регіони – 1,&nbsp; 34 - "УДАР", "Економічний розвиток" – 26, "За мир та стабільність" – 3, "Суверенна європейська Україна" – 31, "Свобода" – 0, позафракційні – 29.</p>
<p>Шановні колеги! На превеликий жаль, жодне питання не підтримано. Жодне питання не підтримано, шановні колеги.</p>
<p>Будь ласка, з мотивів Соболєв Сер<a name=Temp></a>гій Владиславович. Я дам також можливість.</p>
<p>&nbsp;</p>
<p>12:06:17</p>
<p>СОБОЛЄВ С.В.</p>
<p>Соболєв, "Батьківщина". Як і передбачалося, і обговорювалось в робочій групі і в сесійній залі, явно найбільше голосів набирає пропорційна система з відкритими списками. 200 голосів набрав мій законопроект, який передбачає з одного боку можливість реалізувати себе лідерам партій, і це є 10 місць, які гарантовані лідерським позиціям в партії. Всі інші місця розподіляють фактично виборці, громадяни України.</p>
<p>Я пропоную в даному випадку зменшити прохідний бар'єр для того, щоб дати можливість новим партіям так само змагатися на виборах. І змагатися не грошима через заставу в 12 з половиною мільйонів гривень, а дати можливість максимально партіям пройти на цих виборах.</p>
<p>Я пропоную ще раз поставити на голосування мій закон, за який виступає суспільство і який вимагає на сьогодні всі можливості для проведення виборів чесно, прозоро, пропорційно…</p>
<p>&nbsp;</p>
<p>ГОЛОВУЮЧИЙ. Дякую. Народний депутат Мірошниченко, будь ласка. Одна хвилина.</p>
<p>&nbsp;</p>
<p>12:07:30</p>
<p>МІРОШНИЧЕНКО І.М.</p>
<p>Ігор Мірошниченко, фракція Всеукраїнського об'єднання "Свобода". Шановні українці, шановні народні депутати! Нами, фракцією Всеукраїнського об'єднання "Свобода", зокрема мною, Ігорем Мірошниченком та Олександром Мирним було зареєстровано у Верховній Раді виборчий кодекс (№ 4010-а). Його, на превеликий жаль, поки що не розглядали і не голосували за включення в порядок денний. Цей виборчий кодекс передбачає і враховує дуже багато вимог, в тому числі Венеціанської комісії, Парламентської Асамблеї Ради Європи.</p>
<p>Там передбачено вибори за відкритими партійними списками з регіональним представництвом. Там передбачено участь у виборчих комісіях не лише і не стільки в парламентських партіях і тих, хто поза межами парламенту. Там є і вимога, про яку говорив Сергій Соболєв, - зниження виборчого бар'єру до 3 відсотків. Щоб новий парламент справді був новим.</p>
<p>Ми наполягаємо на тому, щоб наш законопроект також було розглянуто стосовно включення його в порядок денний. І я вам гарантую, що українці тим депутатам, які ховаються сьогодні за своїми кріслами і не голосують за зміни до виборчого законодавства, вони вам цього не вибачать. Тому що тут є мажоритарні депутати, які з радістю реагують на те, що черговий раз провалюємо, не включаємо в порядок денний законопроекти про пропорційну систему виборів…</p>
<p>&nbsp;</p>
<p>ГОЛОВУЮЧИЙ. Будь ласка… Зрозуміла пропозиція.&nbsp;</p>
<p>Шановні колеги, завершити уже блок питань, пов'язаних із змінами до виборчого законодавства. Давайте, щоб не втрачати час, пропозиція включити до порядку денного… <i>(Шум у залі) </i>&nbsp;Колеги, спокійно. Пропозиція&nbsp; була депутатів&nbsp; із&nbsp; "Свободи" спробувати включити до порядку денного Закон 4010а.</p>
<p>Прошу, шановні колеги, депутатам визначитися щодо включення до порядку денного 4010а. Прошу голосувати.</p>
<p>&nbsp;</p>
<p>12:09:39</p>
<p>За-162</p>
<p>Рішення не прийнято.</p>
<p>По фракціях. 73 – "Батьківщина", 0 – Регіони, "УДАР" – 35, 0 – "Економічний розвиток", "За мир та стабільність" – 0, 1 – "Суверенна європейська Україна", "Свобода" – 35, позафракційні – 18.</p>
<p>Шановні колеги, я прошу, шановні колеги, давайте ми не будемо тренуватися, хто голосніше може виступати без мікрофона. Ми зараз повинні з вами продовжити роботу відповідно до порядку денного. Дуже важливі питання, відповідальні питання.</p>
<p>Буде готовність після 16-ї повернутися, будь ласка, проводьте консультації між фракціями, будемо повертатися. Не буде домовленості, щоб ми мали результативне голосування. Колеги, я ще раз, проводьте консультації із фракціями, приймуть рішення фракції поставити хоч десять разів один і той же самий закон, я буду це робити. Дякую.</p>
<p>Шановні колеги, до мене підходили якраз керівники фракцій, і під час наради з керівниками фракцій була ініціатива декілька депутатських груп і фракцій, щоб запросити на 16 годину керівника Національного банку України для того, щоб проінформувала парламент про ситуацію, яка відбувається на фінансовому ринку України. Ситуація, ви бачите, дуже напружена і проблемна. Тому на 16-у годину, коли парламент підтримає, &nbsp;я запрошую керівника Національного банку&nbsp; для того, щоб вона виступила з інформацією. Крапка. <i>(Шум у залі)</i></p>
<p>&nbsp;Шановні колеги,&nbsp; мотиви… Найдіть&nbsp; у Регламенті таку&nbsp; форму, я давав представнику фракції "Свобода"&nbsp; виступити з мотивів.</p>
<p>Шановні колеги, питання з ратифікації, дуже важливе питання, 0091. Це проект&nbsp; Закону про ратифікацію Угоди між Україною та Малайзією про направлення Малайзійського персоналу до України у зв'язку з падінням літака "Malaysian Airlines". Шановні колеги,&nbsp; будь ласка,&nbsp; я запрошую на парламентську трибуну&nbsp; міністра закордонних справ Клімкіна Павла Анатолійовича.</p>
<p>Прошу народних депутатів, у нас дуже багато важливих питань,&nbsp; підтримати скорочену&nbsp; процедуру розгляду цього питання. Прошу голосувати&nbsp; за скорочену&nbsp; процедуру.</p>
<p>&nbsp;</p>
<p>12:12:11</p>
<p>За-212</p>
<p>Будь ласка.</p>
<p>&nbsp;</p>
<p>КЛІМКІН&nbsp; П.А.</p>
<p>Шановний пане Голово, шановні&nbsp; пані та панове народні депутати!&nbsp; Представляю на ваш розгляд пропозицію Президента України&nbsp; про&nbsp; ратифікацію&nbsp; Угоди між Україною та Малайзією про направлення Малайзійського персоналу до України у зв'язку з падінням літака "Malaysian Airlines" рейсу&nbsp; МН17.&nbsp;</p>
<p>Я дуже вдячний&nbsp;&nbsp; за вашу підтримку аналогічних угод з Голландією та Австралією. Для нашої&nbsp; держави вкрай важливо продовжити неупереджене&nbsp; та всебічне розслідування&nbsp; трагедії з літаком "Малайзійських Авіаліній", яка сталася&nbsp; 17 липня&nbsp; внаслідок терористичного акту. Нами&nbsp; вживаються всі можливі заходи для виконання&nbsp; наших міжнародно-правових&nbsp; та політичних зобов'язань з метою забезпечення&nbsp; об'єктивності&nbsp; і прозорості розслідування, встановлення та покарання винних у вчинені цього злочину проти людяності. 24 липня Україна прийняла рішення про передачу розслідування катастрофи Королівству Нідерланди, громадяни якого&nbsp; найбільше постраждали внаслідок трагедії. До цього розслідування вже активно долучилася фахівці багатьох країн, експерти ІКАО і, звичайно, над ним послідовно працюють українські фахівці. Як я вже сказав, були підписані та ратифіковані відповідні угоди з Королівством Нідерландів та Австралією.</p>
<p>Хочу підкреслити, що Малайзійський персонал, який направлятиметься в Україну згідно з угодою, не є військовим підрозділом Збройних сил Малайзії. Основною його діяльністю буде сприяння збиранню решток та проведенню розслідування причин авіаційної катастрофи відповідно до…</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>КЛІМКІН&nbsp; П.А. Прошу народних депутатів підтримати пропозицію Президента та прийняти рішення про ратифікацію зазначеної угоди. Дякую.</p>
<p>&nbsp;</p>
<p>ГОЛОВУЮЧИЙ. Дякую, Павло Анатолійович.</p>
<p>Шановні колеги, можемо приймати рішення без обговорення цього питання? <i>(Шум у залі)</i> Можемо. Важливе питання, я переконаний, що… Колеги, без обговорення можемо приймати? <i>(Шум у залі)</i>&nbsp; Можемо.</p>
<p>Шановні колеги, прошу підтримати проект Закону про ратифікацію Угоди між Україною та Малайзією про направлення Малайзійського персоналу до України у зв'язку з падінням літака "Malaysian Airlines" (реєстраційний номер 0091). Прошу підтримати за основу і в цілому. Прошу голосувати, шановні колеги.</p>
<p>&nbsp;</p>
<p>12:15:39</p>
<p>За-311</p>
<p>Рішення прийнято, дякую.</p>
<p>Шановні колеги, я бачу руку піднімає… Олег Ярославович, я розумію, що це буде пропозиція щодо включення до порядку денного. У нас зараз буде блок… Зараз, Олег Ярославович, блок буде питань включення до порядку денного і я тоді дам можливість виступити і внести пропозиції.</p>
<p>А зараз, шановні колеги, прохання підтримати проект Закону про ратифікацію Угоди (у формі обміну нотами) між Урядом України і Японії щодо кредитної Угоди про позику на політику розвитку, на здійснення економічних реформ між Кабінетом Міністрів&nbsp; України та Японським агентством міжнародного співробітництва.</p>
<p>Шановні колеги, можемо без обговорення підтримати? Можемо. Я дуже прошу, підтримати за основу і в цілому цей проект ратифікації угоди, тому що ресурси для нашої країни, особливо для відновлення економіки нашої крани, конче потрібні. І співпраця з японським урядом – це дуже важливий стратегічний для нас напрямок.</p>
<p>Прошу, шановні колеги, підтримати проект (0090) за основу і в цілому, прошу голосувати, шановні колеги.</p>
<p>&nbsp;</p>
<p>12:17:06</p>
<p>За-292</p>
<p>Рішення прийнято.</p>
<p>Дякую. Шановні колеги, щось так професійно почала працювати Верховна Рада? Може друге дихання відкрилось?</p>
<p>Колеги, тепер у нас величезний блок питань, пов'язаних з включенням до порядку денного та прийняття рішень.</p>
<p>Я зараз дам, шановні колеги, слово, я єдине просив би, працівників секретаріату, урядового секретаріату, звернутись до уряду, проінформувати, що скоро почнуться урядові питання і хотів Прем'єр-міністр підійти, інші урядовці підійти до розгляду багатьох питань, які стосуються саме стратегічних реформаторських ініціатив Кабінету Міністрів.</p>
<p>Шановні колеги! Ми з вами маємо тут достатньо серйозний блок, я знаю, що у депутатів є також, Олег Ярославович, пройдемо блок і я дам, і "Свободі" пропозицію щодо включення… <i>(Шум у залі)</i></p>
<p>&nbsp;Колеги, я ще раз… Колеги, давайте ж поважати. Фракції визначили порядок денний. Я розумію, що буде пропозиція щодо люстрації. Я з задоволенням дам вам слово першому я дам – руку підняв Олег Ярославович – він внесе пропозицію, ви її гаряче підтримаєте і я поставлю її на голосування. Але давайте не зривати процес поки він пішов, і він пішов не погано.</p>
<p>Тому, шановні колеги,&nbsp; що стосується включення до порядку денного та прийняття рішень. Я би просив звернути увагу на постанову (4401а).&nbsp;&nbsp;&nbsp;&nbsp;&nbsp;&nbsp;</p>
<p>Питання дуже просте. Ви знаєте, що коли ми зараз відновлюємо систему влади в Донецькій і Луганській областях, які знищені терористами, в яких, фактично, ми змушені з нульової відмітки відновлювати діяльність влади, 100 відсотків відбувається оновлення силових структур, зокрема, Міністерства внутрішніх справ. Треба сказати, що в містах звільнених повністю знищена, шановні колеги, матеріально-технічна база, на якій працювали і виконавчі структури, і силові структури.</p>
<p>І саме тому вноситься пропозиція, шановні колеги: для того, щоб зекономити кошти для роботи Верховної Ради, є пропозиція відмовитися від значного автопарку Верховної Ради і передати цей автопарк саме працівникам, вибачте, силових структур, які працюють у звільнених містах, містечках, селах, селищах Донецької і Луганської областей.</p>
<p>Шановні колеги, можемо без обговорення підтримати цей законопроект? Можемо, шановні колеги… <i>(Шум у залі)</i> Не можемо. Зараз дам слово.</p>
<p>Шановні колеги, йдеться про проект Постанови про&nbsp; передачу окремого майна, що забезпечує діяльність Верховної Ради на баланс Міністерства внутрішніх справ України. Йдеться про, шановні колеги, передачу 41-го автомобіля згідно з додатком, який є.</p>
<p>Віктор Михайлович, у вас по додатку питання? Віктор Михайлович Пинзеник, включіть мікрофон, будь ласка.</p>
<p>&nbsp;</p>
<p>12:20:17</p>
<p>ПИНЗЕНИК В.М.</p>
<p>Шановний Голово, шановні колеги! Я подивився якраз питання по додатку. Я подивився цей перелік. У цьому переліку автомобілі 12-річної давності. Можливо, ми трошки насмілимося і пожертвуємо чимось&nbsp; серйознішим і відмовимося від більшої кількості автомобілів і не автомобілів 12-річної давності. Я пропоную, щоб цей список був розширений за рахунок нових автомобілів. Ми здатні всі самостійно добратися на роботу до Верховної Ради України і можемо відмовитися від легкового&nbsp; автотранспорту.</p>
<p>&nbsp;</p>
<p>ГОЛОВУЮЧИЙ.&nbsp; Дякую за пропозицію.</p>
<p>Шановні колеги, я думаю, що всі депутати підтримають таку правильну пропозицію. Тому прохання наступне. Цей перелік, який уже складений, підтримати, а депутатам внести пропозиції до регламентного комітету, який опрацює всі пропозиції. Я думаю, що при бажанні можна і власний транспорт віддати, так чи ні? Не тільки Верховної Ради? Колеги, давайте так і поступати. І саме таким чином ми доповнимо цю постанову. А зараз, шановні колеги, я прошу, щоб зрозуміла позиція, без обговорення, без зайвого піару підтримати цю ініціативу і спочатку включити до порядку денного цю постанову. Прошу, шановні колеги, підтримати включення до порядку денного постанови (4401а) щодо передачі майна Верховної Ради. Прошу, шановні колеги, підтримати включення до порядку денного.</p>
<p>&nbsp;</p>
<p>12:22:00</p>
<p>За-289</p>
<p>Рішення прийнято. Дякую.</p>
<p>І зараз, шановні колеги, пропозиція: підтримати за основу і в цілому. Прошу&nbsp; підтримати, шановні колеги, за основу і в цілому проект&nbsp; (4401а). Прошу голосувати.</p>
<p>&nbsp;</p>
<p>12:22:27</p>
<p>За-303</p>
<p>Рішення прийнято. Дякую.</p>
<p>Шановні колеги, що стосується додаткового майна, яке Верховна Рада може передати, будь ласка, вносьте пропозиції до регламентного комітету, до секретаріату Верховної Ради. Ми швидко це опрацюємо і зробимо доповнення до цієї постанови.</p>
<p>Верховна Рада вперше, шановні колеги, віддає, я вам хочу нагадати. Раніше тільки вона брала додаткові ресурси. А зараз ми не тільки зменшили фінансування Верховної Ради, але реально зараз віддаємо майно, яке може працювати н анашу країну.</p>
<p>Шановні друзі, що стосується пропозиції подальшої роботи. Я дуже прошу, шановні колеги, зараз у нас декілька питань, які вніс до порядку денного Президент України і просив їх розглядати як першочергові. Зараз ми говоримо про проект Закону про внесення змін до Податкового кодексу України щодо&nbsp; деяких питань оподаткування&nbsp; благодійної допомоги. Йдеться про волонтерський рух,&nbsp; шановні друзі. Волонтери, які збирають ресурси для того, щоб забезпечувати наші Збройні сили,&nbsp; Національну&nbsp; гвардію, допомагати нашим героям захищати нашу країну. І щоб не було жодних проблем в питаннях оподаткування цієї благодійної і дуже важливої допомоги вноситься цей проект Президентом.</p>
<p>Колеги, прохання – включити його спочатку перед тим, як голосувати, до порядку денного. Прошу, шановні колеги, підтримати включення&nbsp; цього проекту, нагадаю, (реєстраційний номер 4455а)&nbsp; до порядку денного.</p>
<p>Прошу голосувати.</p>
<p>&nbsp;</p>
<p>12:24:25</p>
<p>За-279</p>
<p>Рішення прийнято.</p>
<p>Будь ласка,&nbsp; народний депутат Єремеєв. Включіть мікрофон.</p>
<p>&nbsp;</p>
<p>12:24:35</p>
<p>ЄРЕМЕЄВ І.М.</p>
<p>Шановний Голово! Шановні народні депутати! Є законопроект, поданий Адміністрацією Президента або Президентом. Але є три законопроекти альтернативні, такі самі по суті. Ми просили б їх також включити до порядку денного і потім з них… бо в кожному із цих законопроектів є&nbsp; свої хороші, правильні речі, які сьогодні могли б допомогти волонтерам&nbsp; і нашим військовим, які приймають участь в АТО.</p>
<p>Якщо можна, я зачитаю номери законопроектів, це альтернативні законопроект по точно такому самому питанню.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; зачитайте.</p>
<p>&nbsp;</p>
<p>ЄРЕМЕЄВ І.М. Законопроект 4172а, законопроект 4173а і законопроект 4176а. Це три подібних між собою законопроекти. Прошу включити до порядку денного.</p>
<p>&nbsp;</p>
<p>ГОЛОВУЮЧИЙ. Шановні колеги, у мене&nbsp; пропозиція, яка, сподіваюся, буде вами підтримана. З врахуванням, що є, дійсно,&nbsp; альтернативні законопроекти є пропозиція прийняти президентський законопроект в першому читанні і допрацювати з урахуванням цих трьох проектів його до другого читання з тим, щоби за скороченою процедурою ми потім в цілому прийняли цей законопроект. Щоб зараз ми не перетягували, який кращий. Я думаю, що там всі треба позитиви врахувати і об'єднати їх в один проект. Приймається, шановні колеги? Дуже дякую за підтримку.</p>
<p>Колеги, пропозиція… можемо тоді без обговорення в першому читанні його проголосувати? З урахуванням &nbsp;інформації, яку надав народний депутат Єремеєв Ігор Миронович, щоби до другого читання з урахуванням цих трьох проектів доопрацювати. Приймається? Приймається. Прошу підтримати за основу, тобто в першому читанні цей проект з урахуванням доопрацювання його, з урахуванням тих трьох проектів, які назвав Ігор Миронович.</p>
<p>Прошу, шановні колеги, підтримати за основу, тобто в першому читанні.</p>
<p>&nbsp;</p>
<p>12:26:44</p>
<p>За-281</p>
<p>Рішення прийнято.</p>
<p>Дуже дякую, шановні колеги, дуже ефективно сьогодні працює Верховна Рада, я постукаю, щоб так воно і працювало далі. Колеги, єдине прохання, давайте за скорочену процедуру проголосуємо розгляд цього питання, щоб за скороченою процедурою ми могли би підготувати його до другого читання. Прошу підтримати цю ініціативу за скорочену процедуру розгляду цього питання.</p>
<p>Прошу голосувати.</p>
<p>&nbsp;</p>
<p>12:27:23</p>
<p>За-200</p>
<p>Рішення, на жаль, не прийнято. Тобто за повною процедурою буде розглядатись питання.</p>
<p>Шановні колеги! <i>(Шум у залі) </i></p>
<p>Ні, шановні колеги, 226. Ну про що ви говорите? За скорочену процедуру. Можемо повторно проголосувати? Не треба? Добре.</p>
<p>Шановні колеги! Наступне питання пов'язане також з проблемами, які виникають в зоні проведення АТО. Це проект Закону про здійснення правосуддя та кримінального провадження у зв'язку з проведення антитерористичної операції. Шановні колеги, я би просив, щоб спочатку ми з вами включили це питання до порядку денного, а потім дали можливість. Його треба буде обговорити, тому дали можливість доповідачу проінформувати нас щодо цього проекту більш детально. Прошу, шановні колеги, підтримати включення цього проекту до порядку денного (4447а).</p>
<p>Прошу голосувати.</p>
<p>&nbsp;</p>
<p>12:28:40</p>
<p>За-192</p>
<p>Рішення не прийнято.</p>
<p>По фракціям, будь ласка. "Батьківщина" – 64, Регіони – 0, "УДАР" – 33, "Економічний розвиток" – 15, "За мир і стабільність" – 0, "Суверенна європейська Україна" – 19, "Свобода" – 35, позафракційні – 26.</p>
<p>Шановні колеги, Верховна Рада дала надію всім громадянам, що буде працювати ефективно і результативно і це важливе питання, шановні колеги. Давайте потім ще може повернемося до його повторно. Але зараз наступне питання яке пропонується включити до порядку денного, це проект Закону про внесення змін до Закону України "Про прокуратуру" щодо утворення військових прокуратур. Шановні колеги, є прохання включити його до порядку денного з тим, щоб його обговорити і прийняти рішення. Прошу шановні колеги, 4446а, прошу включити, підтримати включення до порядку денного сесії. Прошу, шановні колеги, голосувати щодо включення до порядку денного. Прошу голосувати.</p>
<p>&nbsp;</p>
<p>12:29:55</p>
<p>За-192</p>
<p>Рішення не прийнято.</p>
<p>По фракціям, будь ласка. 54 – "Батьківщина", Регіони – 1, 34 – "УДАР", 26 – "Економічний розвиток", "За мир і стабільність" – 0, "Суверенна європейська Україна" – 12, "Свобода" – 35, позафракційні – 30.</p>
<p>Шановні колеги, не включено це питання до порядку денного, сподіваюсь, що більше шансів все ж таки у наступного закону. Це проект Закону про внесення змін до Бюджетного кодексу України (щодо бюджетної децентралізації). Будь ласка, шановні колеги, 4435, питання децентралізації актуальне для всіх політичних сил, для всіх регіонів. Прошу шановні колеги, прошу шановні колеги включити…</p>
<p>&nbsp;Колеги, перехвалили ми Верховну Раду. Шановні колеги, 4435, прошу включити до порядку денного сесії. Прошу голосувати щодо включення до порядку денного сесії.</p>
<p>&nbsp;</p>
<p>12:31:14</p>
<p>За-162&nbsp;&nbsp;&nbsp;&nbsp;</p>
<p>Рішення не прийнято.</p>
<p>По фракціям, будь ласка. "Батьківщина" – 53, Регіони – 0, "УДАР" – 34, "Економічний розвиток" – 2, "За мир та стабільність" – 20, "Суверенна європейська Україна" – 27, "Свобода" – 0, позафракційні – 26.</p>
<p>Шановні колеги! Наступне питання у нас пов'язане зі змінами до бюджету щодо збільшення видатків ЦВК на позачергові вибори, але ж тут є одна серйозна проблема. Поки ми не внесли зміни до виборчого законодавства, які зменшують термін проведення виборів, які вносять інші процедурні речі, більше того збільшують заставу, ми не можемо вийти на баланс змін до бюджету. Саме тому, шановні колеги, це питання ми можемо розглядати тільки після того, як Верховна Рада визначиться щодо змін до виборчого законодавства.</p>
<p>Тому, шановні колеги. Колеги, хором, я не чую вашої поради дуже важливої.</p>
<p>Тому, шановні народні депутати, я би просив, щоб ми це питання розглядали разом з змінами до виборчого законодавства. Окремо воно втрачає сенс.</p>
<p>Наступне питання, шановні колеги, проект Закону "Про внесення змін до Кримінального та Кримінального процесуального кодексів України щодо невідворотності покарання за окремі злочини проти основ національної безпеки, громадської безпеки та корупційні злочини", шановні колеги.</p>
<p>Просив би, просив би… Колеги, можемо включати до порядку денного?</p>
<p>&nbsp;</p>
<p>ГОЛОС ІЗ ЗАЛУ. Можемо.</p>
<p>&nbsp;</p>
<p>ГОЛОВУЮЧИЙ. Можемо. &nbsp;Просив би, колеги, вас визначитись, - це боротьба із корупцією, з іншими особливо небезпечними злочинами пов'язаними з захистом національної безпеки країни.</p>
<p>Прошу, шановних народних депутатів, незалежно від політичних напрямків вашої партійної роботи підтримати цей проект щодо &nbsp;включення його до порядку денного. 4448а прошу голосувати щодо включення до порядку денного.</p>
<p>&nbsp;</p>
<p>12:33:52</p>
<p>За-179</p>
<p>Рішення не прийнято.</p>
<p>По фракціям, будь ласка. "Батьківщина" – 61, Партія регіонів – 0, "УДАР" – 34, 2 – "Економічний розвиток", "За мир і стабільність" – 0, 26 – "Суверенна європейська Україна", "Свобода" – 35, позафракційні – 21.</p>
<p>Шановні колеги, наступне питання. Прем'єр-міністр сам просив проінформувати парламент. Я його відкладу, поки Прем'єр-міністр не зможе до нас завітати або не пришле свого представника, який буде доповідати.</p>
<p>У нас є ще одне технічне питання, шановні колеги. І я потім дам слово депутатським групам, які хотіли підтримати питання закону 4359а. Зокрема, шановні колеги, йдеться про усунення неузгодженостей у тексті прийнятого Закону України про внесення змін до деяких законодавчих актів України щодо харчових продуктів – це закон 4179а. Цей закон приймала Верховна Рада. Але, на превеликий жаль, під час прийняття виникли технічні неузгодженості.</p>
<p>Є представник комітету профільного? Ви, Вікторе Михайловичу, з цього питання? Включіть мікрофон Віктора Пинзеника.</p>
<p>&nbsp;</p>
<p>12:35:16</p>
<p>ПИНЗЕНИК В.М.</p>
<p>Шановний Олександре Валентиновичу, шановні колеги! Оці неузгодженості в законі, який парламент прийняв. От, я тримаю текст на 6 сторінок. Це свідчення того, як ми працюємо. Коли закон без обговорення, без отримання, дотримання процедур, без можливості виступу приймається. А потім до нього треба приймати масу уточнень.</p>
<p>Я прошу вас, Олександре Валентиновичу, дотримуйтесь регламенту. Дайте можливість хоча б закон прослухати, який ми обговорюємо.</p>
<p>А що стосується суті цих змін, я пропоную підтримувати, підтримати ці зміни, уточнення. Але прошу дотримуватись регламенту, дайте можливість почути, про який закон іде мова.</p>
<p>&nbsp;</p>
<p>ГОЛОВУЮЧИЙ. Шановні колеги, йдеться про 131 статтю Регламенту, відповідно до якої Верховна Рада у випадку, коли профільний комітет вважає, що в законі&nbsp; є питання, які треба уточнити під час повторного голосування, відповідно до 131 статті Регламенту, про яку говорив Валерій Михайлович Пинзеник… Віктор Михайлович, вибачте, Пинзеник, ми можемо зараз уточнити, переголосувавши.</p>
<p>Будь ласка, народного депутата Мирного включіть мікрофон.</p>
<p>&nbsp;</p>
<p>12:36:33</p>
<p>МИРНИЙ О.Б.</p>
<p>Олександр Мирний, Всеукраїнське об'єднання&nbsp; "Свобода". Звичайно, в роботі і парламенту, і будь-якої іншої людини, яка намагається щось зробити, не виключаються помилки. Але я дуже вдячний і депутатам, і Голові Верховної Ради&nbsp; за той момент, коли був проголосований цей закон. Тому що якби ми зачепилися тоді за букву, ми би по сьогоднішній день не мали цього закону, який фактично відкриває дорогу нашим виробникам аграрної та сільськогосподарської продукції шлях в Європу. І те, що у нас там є неузгодження&nbsp; і уточнення, то це всього лише маленька частина того великого процесу, який почався. І слава Богу, що ми тоді зуміли цей законопроект проголосувати.</p>
<p>А Верховна Рада в нинішньому складі і в нинішньому стані вона взагалі паралізована. І якби ми тоді не проголосували такий закон, ми би його не проголосували ніколи. Тому давайте йдемо на перевибори і будемо дотримуватися тоді всіх тих норм і вимог, які ставить перед нами суспільство. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, перед тим, як іти на перевибори, все ж таки пропозиція відповідно до 131 статті Регламенту Верховної Ради&nbsp; України. Підтримати пропозиції профільного аграрного комітету, які роздані народним депутатам, які уточнюють позиції цього закону. І саме в такому форматі підтримати його в цілому. Немає заперечень, шановні колеги? Йдеться про підтримку аграрного сектора. І я переконаний, що всі зацікавлені, щоби аграрний сектор став локомотивом, який буде витягувати з кризи нашу економіку.</p>
<p>Прошу, шановні колеги, підтримати пропозицію і підтримати законопроект 4179а з урахуванням внесених пропозицій комітетом.</p>
<p>Прошу голосувати.</p>
<p>&nbsp;</p>
<p>12:38:44</p>
<p>За-216</p>
<p>Шановні колеги, я прошу, бачу, що виключно неорганізованість наша не дала можливість підтримати&nbsp; аграріїв. Катерина Тимофіївна, от за вами стоять хлопці, які не&nbsp; голосують і не підтримують аграріїв, повпливайте, будь ласка, на них. Ми ж не тільки&nbsp; авіабудівництво, а ще аграріїв повинні підтримати. Можемо повернутись до цього питання? Я прошу, шановні колеги, АПК – це&nbsp; стратегічна галузь нашої економіки. Прошу, і&nbsp; Руслана Князевича прошу, сісти на свої робочі місця.</p>
<p>Прошу, шановні колеги,&nbsp; підтримати повернення до цього питання. Прошу голосувати.</p>
<p>&nbsp;</p>
<p>12:39:37</p>
<p>За-231</p>
<p>Рішення прийнято. Дякую.</p>
<p>І зараз давайте, не розходячись, а&nbsp; всі на свої місця&nbsp; сівши, підтримуємо&nbsp; цей проект в цілому з урахуванням пропозицій комітету. Прошу голосувати, шановні колеги. Прошу голосувати.&nbsp; За українське АПК –&nbsp; голосуємо.</p>
<p>&nbsp;</p>
<p>12:40:12</p>
<p>За-229</p>
<p>Рішення прийнято. Дякую.</p>
<p>По фракціям, будь ласка. "Батьківщина" – 67, Партія регіонів –&nbsp; тільки дві людини підтримує агропромышленный комплекс, "УДАР" – 32 народних депутата,&nbsp; "Економічний розвиток" –&nbsp; 29,&nbsp; "За мир і стабільність" – 0,&nbsp; "Суверенна європейська Україна" –&nbsp; 30,&nbsp; "Свобода" – 35, позафракційні – 34.&nbsp;</p>
<p>Я обіцяв Олегу Ярославовичу Тягнибоку наприкінці&nbsp; цього&nbsp; блоку дати слово. Будь ласка,&nbsp; Олег Ярославович. <i>(Шум у залі) </i>&nbsp;Зараз…&nbsp; обов'язково.</p>
<p>&nbsp;</p>
<p>12:40:45</p>
<p>ТЯГНИБОК О.Я.</p>
<p>Дякую, Олександре Валентиновичу.&nbsp; Олег Тягнибок, фракція&nbsp; Всеукраїнського &nbsp;об'єднання "Свобода".&nbsp;</p>
<p>По-перше, вже є Прем'єр-міністр, то ми можемо проголосувати за внесення в порядок денний законопроекту про санкції, так?&nbsp;</p>
<p>І друге, що я хотів би вас попросити, наш законопроект спільний 4359а, Закон про очищення влади: люди на вулицях – люстрація – вимога суспільства. Спільний законопроект,&nbsp; як продукт доброї волі і домовленостей більшості фракцій в парламенті і активної громадськості, я думаю, достойний розгляду сьогодні або на цьому тижні і голосування загалом в цілому. Але зараз давайте проголосуємо за внесення у порядок денний.</p>
<p>Так само є прохання внести в порядок денний 4457а і 4456а – це зміни до Бюджетного і Кримінального кодексу, які стосуються формування соціального пакету для військовослужбовців, які воюють на східному фронті. Тобто олігархи мають заплатити за війну. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, давайте що стосується пакету 4359а, він достатньо довго обговорюється, я так відчуваю, що Ірина Геращенко його активно підтримує, включіть їй мікрофон. Але що стосується інших законів, з голосу давайте цього не робити, шановні колеги. Пройдуть профільні комітети, висновки отримаємо і тоді будемо голосувати.</p>
<p>&nbsp;Будь ласка, мікрофон Ірини Геращенко.</p>
<p>&nbsp;</p>
<p>12:42:13</p>
<p>ГЕРАЩЕНКО І.В.</p>
<p>Шановні колеги, по-перше, партія "УДАР" закликає під час перерви всім політичним партіям, в першу чергу Партії регіонів прочитати свою програму. Де дуже чітко говориться, що ви, шановні колеги з Партії регіонів, взагалі-то виступаєте за списочну пропорційну систему виборів. Так проголосуйте за свою програму! І ми вимагаємо після перерви ще раз повернутись до питання виборів і проголосувати за списки, відкриті списки.</p>
<p>Друге. Очевидно, що ця Рада, яка не хоче голосувати за зміну системи виборів, ще раз доводить, що потрібно починати з її розпуску і з люстрації. Ми вимагаємо включити о порядку денного і прийняти сьогодні, принаймні в першому читанні Закон (4359а) про люстрацію. І почати це потрібно насправді з того, щоби ми зняли депутатську недоторканність з тих депутатів, на яких є подання від Генеральної прокуратури, і які причетні до скандальних законів 16 січня.</p>
<p>І останнє. Ми просимо поставити на порядок денний законопроект 4226а, який посилює боротьбу з тероризмом. Дякуємо.</p>
<p>&nbsp;</p>
<p>ГОЛОВУЮЧИЙ. Шановні колеги, народний депутат Матвієнков з цього питання також хоче виступити. Дамо слово.</p>
<p>&nbsp;</p>
<p>12:43:25</p>
<p>МАТВІЄНКОВ С.А.</p>
<p>Матвиенков, 57 округ, Мариуполь.</p>
<p>Уважаемые коллеги! Сегодня все чаще и чаще мы слышим выступления и разговоры в отношении того, что нам необходимо принять Закон о люстрации. Но, к сожалению, все законы, которые мы сегодня видим, они имеют какой-то политический оттенок: и мы говорим о политической люстрации некоторых политических сил. В стране произошли, действительно, серьезные изменения, и в этом – в том, что есть позитивное, есть крайне негативные вещи – виноваты все политики. Поэтому мы настаиваем на том, что люстрация должна быть всех политиков. 4429а – законопроект, который запрещает всем депутатам Верховного Совета, которые баллотировались, вернее, были членами парламента с 1991 года, баллотироваться на наступных выборах. Если это люстрация, то люстрация должна быть поголовная, дайте честно и открыто проведем ее. Спасибо. Включите, пожалуйста, этот законопроект.</p>
<p>&nbsp;</p>
<p>ГОЛОВУЮЧИЙ.&nbsp; 4429а, так я розумію?</p>
<p>Шановні колеги! Можемо зайнятись безпосередньо люстрацією? Є натхнення і бажання? Є. Шановні колеги! Я прошу визначитись щодо включення до порядку денного законопроекту 4359а про очищення влади, він має таку назву. Прошу, шановні колеги, визначитись щодо включення до порядку денного, прошу голосувати.&nbsp;</p>
<p>&nbsp;</p>
<p>12:45:03</p>
<p>За-188</p>
<p>Рішення не прийнято.</p>
<p>По фракціям, будь ласка. "Батьківщина" – 67, регіони – 1,&nbsp; "УДАР" – 35, "Економічний розвиток" – 1, "За мир і стабільність" – 0, "Суверенна європейська Україна" – 22,&nbsp; "Свобода" – 35, позафракційні – 27.</p>
<p>Шановні колеги, зараз. Була пропозиція інший люстраційний закон народного депутата Матвієнкова (4429а), який забезпечує стовідсоткову люстрацію всіх пожиттєво. Шановні колеги! Прошу визначитись щодо підтримки цього проекту (4429а). Прошу щодо включення до порядку денного, прошу голосувати.</p>
<p>&nbsp;</p>
<p>12:45:56</p>
<p>За-238</p>
<p><i>&nbsp;(Шум у залі)</i></p>
<p>Гарно, шановні колеги! Гарно! <i>(Оплески)</i> Це по-серйозному! Включили до порядку денного цей проект.</p>
<p>Шановні колеги, в цілому приймаємо? <i>(Шум у залі)</i> Будь ласка, готуйте цей проект закону, будемо його голосувати.</p>
<p>Шановні колеги! <i>(Шум у залі)</i> Шановні колеги! <i>(Шум у залі)</i> Колеги, заспокойтесь, будь ласка! <i>(Шум у залі)</i> Заспокойтесь! Заспокойтесь! Я бачу настрій. Будь ласка, настрій у всіх гарний, всі хочуть уже відпочити. Я не заперечую. Щодо голосування, да. <i>(Шум у залі)</i> Колеги! Колеги, прошу, заспокойтесь! Запишіться, будь ласка, на виступи від фракцій. По одному представнику від фракцій. Будь ласка.</p>
<p>Будь ласка, шановні колеги, народний депутат Стоян.</p>
<p>&nbsp;</p>
<p>12:47:13</p>
<p>СТОЯН О.М.</p>
<p>Прошу передати слово Антону Яценко.</p>
<p>&nbsp;</p>
<p>ГОЛОВУЮЧИЙ.&nbsp; Прошу, Антон Яценко, включіть мікрофон.</p>
<p>&nbsp;</p>
<p>12:47:20</p>
<p>ЯЦЕНКО А.В.</p>
<p>Шановні колеги, ну, от зараз дуже складна ситуація в країні. Тому велике прохання, давайте не перетворювати Верховну Раду в "цирк шапіто", я вибачаюсь, і безглузді от законопроекти не ставити, які суперечать Конституції&nbsp; України&nbsp; і взагалі здравому глузду, не ставити навіть в зал. Тому що ми зараз граємося, а, вибачте, дуже складна ситуація в країні. Тому, Олександре Валентиновичу, давайте без ігор оцих.</p>
<p>Дуже дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, народний депутат Опанащенко, будь ласка.</p>
<p>&nbsp;</p>
<p>12:47:53</p>
<p>ОПАНАЩЕНКО М.В.</p>
<p>Шановні колеги, я вважаю, потрібно бути відвертими, і тут потрібно чи, дійсно, заборонити усім, хто був тут, у парламенті, чи тоді вже по Закону по виборах дозволити тим, хто ще не був, знизити поріг до 2 відсотків прохідного бар'єру. Тоді ми відверто будемо розмовляти із суспільством. А якщо ми зараз не підтримаємо цей законопроект і збільшимо бар'єр знову до 5-7 відсотків, то це, на жаль, ми не дамо іншим проходити до парламенту.</p>
<p>Тому моя пропозиція ще раз. Тут є багато людей, які, дійсно, своєю працею заслужили і далі&nbsp; працювати. І люстрацію надасть саме народ, як далі їм бути. Але те, що надати можливість молодим партіям проходити до парламенту та громадським організаціям – це також дуже важливе питання. і знижувати поріг потрібно. Якщо ми обіцяли виборцям, потрібно це робити.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; народний депутат Долженков, Партія регіонів.</p>
<p>&nbsp;</p>
<p>12:48:57</p>
<p>ДОЛЖЕНКОВ О.В.</p>
<p>Передаю слово Ганні Миколаївні Герман.</p>
<p>&nbsp;</p>
<p>12:49:03</p>
<p>ГЕРМАН Г.М.</p>
<p>Шановний пане Голово! Я думаю, що весь український народ з великим піднесенням сприйме рішення Верховної Ради про те, що у Верховну Раду повинні прийти всі нові люди. А також наш законопроект передбачає, що і всі люди, які&nbsp; працювали секретарями комітетів комсомолу, партійних комітетів, отримували за це зарплату, повинні не мати більше права бути при владі. Таким чином, наш Кабінет Міністрів… <i>(Шум у залі)</i> наш Кабінет Міністрів&nbsp; очиститься на 90&nbsp; відсотків, і Україна, справді, буде працювати з новими людьми. Ми просимо підтримати таку позицію Партії регіонів.</p>
<p>&nbsp;</p>
<p>ГОЛОВУЮЧИЙ. Єдине. Мені здається, що треба додати і Партію регіонів – хто працював на&nbsp; відповідальних посадах. Так чи ні? Щоб це було, дійсно, об'єктивно і те, що вимагає&nbsp; український народ.</p>
<p>Шановні колеги, будь ласка, я дам можливість. Тягнибок Олег Ярославович.&nbsp;</p>
<p>&nbsp;</p>
<p>12:49:59</p>
<p>ТЯГНИБОК О.Я.</p>
<p>Олег Тягнибок, фракція Всеукраїнського об'єднання "Свобода". Можна сказати, що сьогодні майже історичний день. Нарешті про люстрацію, про яку ми говорили вже десятками років,&nbsp; голосують в українському парламенті. І це є дуже позитивно, що ми дійшли до того рівня країн Східної Європи, які після розвалу Радянського Союзу таки голосувати про люстрацію. І в результаті рівень розвитку економічного і політичного в тих країнах є набагато вищий, ніж сьогодні в Україні.</p>
<p>Цей законопроект, який ми зараз внесли в порядок денний, це дуже позитивно, і будемо його й підтримувати далі. Але пропоную або об'єднати, або все-таки розглянути паралельно законопроект&nbsp; 4359а, якому не вистачило зовсім мало голосів, тому що він є набагато&nbsp; ширшим, шановне товариство. Він стосується не тільки народних депутатів, але і продажних суддів, прокурорів, людей, які обіймали посади в місцевих органах влади, колишніх представників комуністичної …</p>
<p>&nbsp;</p>
<p>ГОЛОВУЮЧИЙ. Дайте можливість завершити.</p>
<p>&nbsp;</p>
<p>12:51:11</p>
<p>ТЯГНИБОК О.Я.</p>
<p>Людей, які перебували, або перебувають в державних структурах України і були агентурою КГБ СССР, а також зараз ФСБ Російської Федерації. Так що цей законопроект є набагато ширшим. Отже, крига скресла. Питання люстрації, бачу, зал підтримує. Пане голово, голосуємо далі. Ще раз прошу 4359а повторно на голосування. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Яворівський.</p>
<p>&nbsp;</p>
<p>12:51:45</p>
<p>ЯВОРІВСЬКИЙ В.О.</p>
<p>Володимир Яворівський, Троєщина, яка вимагає швидкої ратифікації угоди з Європою, Володимир Яворівський. Шановні колеги! Мені видається, що наш з вами парламент демонструє своє абсолютне виродження. Ви знаєте, як було проведено люстрацію у країнах європейських, які визволилися з-під цього соціалістичного табору. Це було зроблено точно, конкретно і дуже швидко дало свої результати. У даному випадку ми це все перетворюємо в якийсь дикий фарс. Не зрозуміло, як і чому? Але люстрацію потрібно проводити, ми з нею страшенно запізнилися. Ми б не мали Януковича вже давним-давно. Ми не мали б тих фатальних помилок, які допустила Україна. Через те добре, що ми це включили до порядку денного, але давайте тепер розширювати. І давайте справді зробити базову люстрацію, щоб не пройшли ті, хто нашкодив Україні в ці роки.</p>
<p>&nbsp;</p>
<p>ГОЛОВУЮЧИЙ. Народний депутат Каплін.</p>
<p>&nbsp;</p>
<p>12:52:57</p>
<p>КАПЛІН С.М.</p>
<p>Шановні українські громадяни, шановні колеги! Звичайно, нинішнє голосування є надзвичайно позитивним і справді скресла крига. І я би хотів завчасно внести пропозицію до тієї законодавчої ініціативи, яка щойно була проголосована. Щоб в якихось там прикінцевих або перехідних положеннях передбачили не тільки позбавлення можливостей депутатів, зокрема, Партії регіонів &nbsp;і комуністів балотуватися при будь-яких системах, але щоб і передбачили повну конфіскацію майна, яке вони (на користь Збройних Сил України), яке вони награбували через контроль над українським бюджетом за допомогою двох нелюдей – Януковича&nbsp; і Миколи Азарова.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу, давайте заспокоїмось. Я розумію, що у нас трошки, знаєте, виборчий процес уже більше починає бути схожий на маразм. Я би просив всіх заспокоїтись. І ви знаєте, при всіх нюансах, при всіх нюансах дивно виходить, що у нас люстрація і зараз в парламенті занялась Партія регіонів, яка буде проводити люстрацію всій країні. Ну, мабуть, вони думають, що мають на це моральне право. В той же час, шановні колеги, я хочу ініціаторам інших законів надати інформацію. Колеги читайте регламент. В зв'язку з тим, що один закон з цього питання включений до порядку денного, всі інші закони, які мають люстраційний напрямок, включаються як альтернативні, прошу поаплодувати. <i>(Оплески).</i></p>
<p>Тому, шановні колеги, я переконаний, що ми виділим окремий день для того, щоб розглянути всі закони уже не включені до порядку денного, а за змістом і визначимось. Я давав слово. І визначимось, щодо найкращого закону який відображає позицію не окремої політичної сили, не, вибачте, формат дестабілізації процесу, а дійсно проводити люстрацію тих, хто зганьбив себе своїми діями або бездіяльністю, хто зганьбив себе своєю роботою, як в парламенті, так і поза парламентом, хто працював проти України, хто працював проти українського народу. Тому, шановні колеги, будь ласка, найближчим часом ми поставимо всі люстраційні закони для того, щоб ми могли їх розглянути за змістом і визначитись, який закон підтримує парламент.</p>
<p>Наступне питання, шановні колеги. Я давав слово. У нас є питання пов'язане з пропозицією уряду. Давайте, Арсенію Петровичу! Арсенію Петровичу! Я хочу порадитись – сядьте на місце, будь ласка, - я хочу порадитись з Прем'єр-міністром. Дуже важливе питання, шановні колеги, яке стосується санкцій. Санкцій, які повинна мати можливість запровадити наша країна проти агресора. Це відповідальне питання, це стратегічне питання. В той же час я бачу, що у нас емоції трохи вже почали брати гору над здоровим глуздом і здатністтю ефективно працювати. І саме тому, шановні колеги, давайте порадимося. Може мені поставити сигнальне голосування щодо розгляду цього питання? Чи перенести його після 16 години? Арсеній Петрович, як ви скажете? <i>(Шум в залі)&nbsp; </i></p>
<p>&nbsp;</p>
<p>ЯЦЕНЮК А.П.</p>
<p>Шановний пане Голово, народні депутати України!</p>
<p>Можна, звичайно, і зараз голосувати, можна відкласти, але не питання чи є настрій в залі, а питання: чи готові ми захищати свою країну. Це закон, який дає можливість вперше в історії України вводити санкції, які вводять Сполучені Штати, Європейський Союз і інші країни світу. Вони захищають Україну. І Україна зобов'язана прийняти закон, який захищає нашу державу.</p>
<p>Ідея закону наступна: є 29 видів санкцій, які повинні прийматися рішенням Ради національної безпеки і оборони. Кожна така санкція можлива до застосування на підставі пропозиції Верховної Ради, Президента, Уряду, Служби безпеки України і Національного банку України. Я готовий доповісти конкретно, по суті і по тілу закону, але основне – це дух закону.</p>
<p>&nbsp;Україна вимагає від інших захищати територіальну цілісність і незалежність держави, при цьому сама Україна не має юридичного механізму на введення відповідних санкцій і захисту самої себе.</p>
<p>Тому уряд звертається до парламенту невідкладно проголосувати законопроект, який запроваджує інститут введення санкцій. Уряд підготував всі необхідні документи для того, щоб Україна разом із Сполученими Штатами, Європейським Союзом, країнами "Великої сімки" також ввела санкції проти країни-агресора і її юридичних і фізичних осіб.</p>
<p>Тому таке голосування може бути тільки одне – це результативне: за основу і в цілому.</p>
<p>&nbsp;</p>
<p>ГОЛОВУЮЧИЙ. Шановні колеги! Я звертаюсь до залу. Зараз до перерви у нас є готовність працювати і приймати рішення? Шановні колеги, я прошу, щоб ми визначились сигнальним голосуванням. Прошу сісти на свої робочі місця всіх колег.</p>
<p>Прошу, прошу Секретаріат зробити оголошення, щоб всі народні депутати зайшли до сесійної зали.</p>
<p>І зараз, шановні колеги, разом прошу визначитись щодо розгляду зараз цього питання. Тобто не "включення", а саме зараз. Щоб ми визначили час розгляду цього важливого питання.</p>
<p>Прошу шляхом сигнального голосування визначитись щодо підтримки розгляду цього питання до перерви. Прошу, шановні колеги, голосувати.</p>
<p>&nbsp;</p>
<p>12:59:59</p>
<p>За-206</p>
<p>&nbsp;За – 206 народних депутатів підтримало пропозицію розглядати зараз питання. Тому я бачу, що ми будемо його розглядати після перерви. По фракціям, будь ласка. Зараз. 71 – "Батьківщина", Партія регіонів (люстратори) - 0, "УДАР" – 34, "Економічний розвиток" – 11, "ЗМС" – 0, "Суверенна європейська Україна" – 25,&nbsp; "Свобода" – 35, позафракційні – 30.</p>
<p>Шановні колеги, мені здається, ті, хто сьогодні не голосують за цей закон, - демонстративно співпрацюють з агресором – Російською Федерацією! Демонстративно працюють з ними! <i>(Оплески) </i></p>
<p>І відповідальність, і люстрація повинні бути відповідальні! Шановні колеги, це ганьба для українського парламенту і парламентарів, що не здатні зібратися і організувати роботу парламенту для того, щоб&nbsp; приймати цей закон. &nbsp;Будь ласка, Кириленко. Я дам слово зараз.</p>
<p>&nbsp;</p>
<p>13:00:58</p>
<p>КИРИЛЕНКО В.А.</p>
<p>В'ячеслав Кириленко, партія "За Україну!", фракція "Батьківщина". Шановні виборці і шановні колеги! Оце зараз треба взяти список тих, хто не проголосував за санкції проти агресора, Російської Федерації, і в алфавітному порядку кожного із них люструвати. А перед цим вивести до людей туди, щоби знали по прізвищах тих, хто зараз, коли люди наші гинуть на Сході, коли тисячі біженців, вони голосують проти того, щоб Україна&nbsp; застосувала санкції проти агресора.</p>
<p>Тому, не дивлячись на те, що це голосування сигнальне,&nbsp; я вимагаю, оприлюднити прізвища всіх, хто проголосував за агресора, у парламентській газеті "Голос України" – раз. У газеті "Урядовий кур'єр", тому що це урядовий законопроект, – два. І повісити у Києві на кожному стовпі прізвища тих, хто не проголосував за санкції проти Росії. Щоби люди знали.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги, єдине, я прошу у виступах чітко акцентувати, ми не голосували зараз за санкції, ми проводили сигнальне голосування щодо розгляду цього питання до перерви.</p>
<p>Ляшко, народний депутат, будь ласка.</p>
<p>&nbsp;</p>
<p>13:02:16</p>
<p>ЛЯШКО О.В.</p>
<p>Олег Ляшко, Радикальна партія. Шановний Олександре Валентиновичу, я хочу вам нагадати, що 22 липня Верховна Рада включила до порядку денного законопроект за моїм&nbsp; авторством № 4752 – про запровадження санкцій проти осіб, причетних до військової агресії, окупації Криму та анексії Севастополя, а також до тероризму на Донбасі. Цей законопроект включений до порядку денного нашої сесії. Я пропоную після обіду поставити його на розгляд – 4752. Взяти звідти положення урядового законопроекту, якщо вони раптом десь не співпадають із тим, який включений, розглянути і прийняти цей законопроект за основу і в цілому. І взагалі, якщо ми вже прийняли, я наголошую 22.07 Верховна Рада включила до порядку денного законопроект про санкції проти Росії. Яка потреба сьогодні&nbsp; знову включати інший законопроект?</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, йдеться про урядову ініціативу, яка &nbsp;базується на міжнародному форматі санкцій – на міжнародному форматі санкцій! – і саме це значно ширший формат, ніж санкції щодо персонально зрадників, які працювали проти власної країни.</p>
<p>Будь ласка,&nbsp; народний депутат&nbsp; Єремеєв.</p>
<p>&nbsp;</p>
<p>13:03:41</p>
<p>ЄРЕМЕЄВ І.М.</p>
<p>Шановний Голово, шановні народні депутати! Цей закон вкрай необхідний, його необхідно прийняти.&nbsp; Фракція "Суверенна європейська Україна"&nbsp; голосувала&nbsp; сигнальне голосування. Але ми пропонуємо зараз включити цей закон до порядку денного, в обідню перерву провести комітет, можливо,&nbsp; розглянути законопроект&nbsp; Олега Ляшка, який також…&nbsp; якісь взяти&nbsp; деталі, і після обіду повернутися до цього&nbsp; голосування&nbsp; і прийняти його цей закон. І це було б правильне рішення. Бо закон сьогодні тільки з'явився, напевно у деяких народних депутатів є запитання. Тому з другої до четвертої провести комітет, проаналізувати і проголосувати. А зараз попробувати, можливо,&nbsp; ще раз&nbsp; попробувати включити у порядок денний.&nbsp;</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; народний депутат Рудьковський.</p>
<p>&nbsp;</p>
<p>13:04:25</p>
<p>РУДЬКОВСЬКИЙ М.М.</p>
<p>Шановні колеги,&nbsp; я також пропоную розглянути Закон&nbsp; 4602: про&nbsp; націоналізацію&nbsp; майна&nbsp; країни-агресора на території&nbsp; України за рішенням уряду. Я вважаю, що це найбільш ефективний&nbsp; інструмент,&nbsp;&nbsp; не обмеження постачання продукції на територію України, а саме: якщо Верховна Рада&nbsp; прийме Закон 4402а, вона відкриє можливість уряду України&nbsp; націоналізувати&nbsp; ті обленерго,&nbsp;&nbsp; компанії мобільного зв'язку, ті банки, які зараз працюють&nbsp; на території України, заробляють&nbsp; прибутки і за рахунок цих&nbsp; прибутків фінансується весь той безлад, який ми маємо на Сході України. Це найбільш ефективний інструмент впливу. Я наполягаю на тому, щоб ми фінансували відновлення Донбасу не за рахунок ветеранів, а&nbsp; за рахунок тих,&nbsp; хто заробляє на Україні мільярди.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат&nbsp; Долженков.&nbsp;&nbsp;&nbsp;</p>
<p>&nbsp;</p>
<p>13:05:38</p>
<p>ДОЛЖЕНКОВ О.В.</p>
<p>Дякую, Олександре Валентиновичу.&nbsp; Нарешті ви мене помітили.</p>
<p>Хочу зазначити, що фракція&nbsp; Партія регіонів&nbsp; не проти, в принципі запровадження санкцій на законодавчому рівні. Тому що це базовий законопроект, який містить перелік певних санкцій, які можуть застосовуватися до тієї чи іншої держави. Певної конкретизації тут немає, але ми хочемо зазначити про те, що Президент та уряд чинні, які говорили про те, що формується парламентсько-президентська республіка, а не навпаки, ми виступаємо проти підсилення повноважень Президента. Фактично, згідно вказаного законопроекта, рішення, яке приймається щодо запровадження тих чи інших санкцій, приймається РНБО, яку фактично контролює Президент. Він відповідно до статті 107 Конституції України визначає персональний склад і, відповідно, він фактично буде вирішувати, які санкції і проти кого їх запроваджувати.</p>
<p>Ми категорично виступаємо проти підсилення повноважень Президента. До речі, це його передвиборча обіцянка. Нарешті давайте формувати парламентсько-президентську республіку і не перетягувати всі повноваження з Верховної Ради України. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я нагадаю, що йдеться про прийняття в першому читанні і ми б могли до другого відкоригувати закон, аби було бажання його приймати і займати чітку позицію – проукраїнську позицію.</p>
<p>Будь ласка, Олег Тягнибок.</p>
<p>&nbsp;</p>
<p>13:06:59</p>
<p>ТЯГНИБОК О.Я.</p>
<p>Шановне товариство! Дійсно, сьогодні ми мусимо проголосувати за цей урядовий законопроект про санкції. Але погоджуюся так само з тим, що в обідню перерву можна в комітеті його доопрацювати.</p>
<p>Тоді я би просив врахувати, що "Свобода" подала: 4098а – про мораторій на постачання Російській Федерації товарів військового призначення та подвійного використання; 4962 – щодо денонсації Угоди про безвізові поїздки; 4109а – призупинення акредитації журналістів і технічних працівників деяких ЗМІ Російської Федерації; 4181а – про призупинення на території України діяльності філій та представництв банків Російської Федерації до завершення АТО; 4139а – про звернення Верховної Ради України щодо застосування санкцій до авіаційних компаній Російської Федерації за порушення правил міжнародних перельотів. І тоді сумарно ми можемо вийти на дуже правильний законопроект. Але те, що сьогодні парламент має дати позитивне голосування за Закон про санкції – це абсолютно є очевидно. Війну з московським окупантом…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Зарубінський.</p>
<p>&nbsp;</p>
<p>13:08:12</p>
<p>ЗАРУБІНСЬКИЙ О.О.</p>
<p>Шановний голово! Шановні народні депутати! Прем'єр-міністр&nbsp;&nbsp; &nbsp;слушно висловився, що цей закон скоріше за духом треба приймати, ніж за тілом. Я хочу сказати про "тіло". Мені здається, що була правильна пропозиція, що над цим законопроектом треба ще попрацювати в перерві, але я хотів би звернутись до уряду. Розумієте, коли йдуть зустрічні санкції, наприклад, коли Сполучені Штати втрачають на тій чи іншій програмі 7 мільярдів доларів, то для США 7 мільярдів доларів – це десь десята частина очевидна бюджету одного міста Нью-Йорка. Коли такі будуть суми відносно, зустрічні до України, ви розумієте, що це таке.</p>
<p>Я дуже просив би, коли буде період між першим і другим читанням, щоб уряд запропонував програму компенсаторну по тих секторах економіки, коли гіпотетично, а, скоріше – точно будуть дзеркально сприйняті, точніше, прийняті Російською Федерацією до нас. Тоді б ми і "тілом" попрацювали, не тільки духом. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Чумака і будемо підводити риски, колеги, я всіх представників фракцій давав можливість всім ви ступити.</p>
<p>&nbsp;</p>
<p>13:09:25</p>
<p>ЧУМАК В.В.</p>
<p>Шановні колеги! Без сумніву потрібно говорити, про те, що необхідний закон, я би навіть сказав, що ми з цим законом достатньо серйозно запізнились. І дух цього закону абсолютно правильний, ми повинні говорити про необхідність введення санкцій, але цей закон визначає не санкції проти якоїсь конкретної країни, цей закон визначає правові підвалини взагалі застосування санкцій українською державою до інших держав. Але разом з тим в цьому законі є дуже багато прогалин, які на сьогоднішній день треба враховувати в підготовці до другого читання, розумієте?</p>
<p>Наприклад, щодо суб'єктів застосування санкцій, ми&nbsp; говоримо в цьому законі передбачається, що можна застосовувати санкції і до українських громадян, і до українських фізичних осіб, але це нонсенс, тому що це можна застосувати зовсім іншими правовими механізмами. Ми говоримо про ініціацію цих санкцій, хто повинен ініціювати ці санкції. Я думаю, що за своїм характером більшість санкцій, які тут передбачені, мають економічний характер і тому немає необхідності перекладати ці санкції на, скажімо, Раду національної безпеки і оборони. Разом з тим це може…</p>
<p>&nbsp;</p>
<p>ГОЛОВУЮЧИЙ. Зрозуміла пропозиція – доопрацювати до другого читання серйозний закон, так я розумію? Зрозуміло.</p>
<p>Шановні колеги! Все ж таки відповідально зараз давайте себе поведемо і продемонструємо позицію Верховної Ради. Я би дуже просив вас зараз включити це питання до порядку денного. Можемо? Я прошу, я до всіх звертаюсь, будь ласка, давайте сядемо на свої робочі місця, і відповідально зараз покажемо позицію парламенту, який здатний, не зважаючи на всі проблеми, захищати інтереси власної країни.</p>
<p>Прошу, шановні колеги, всі… Олександра Володимирівна, давайте разом. Прошу підтримати включення до порядку денного проекту номер 4453а. Прошу, колеги, щодо включення до порядку денного сесії. Прошу голосувати разом, відповідально. Давайте!</p>
<p>&nbsp;</p>
<p>13:11:57</p>
<p>За-235</p>
<p>Рішення прийнято. <i>(Оплески)</i></p>
<p>По фракціям. Дякую,&nbsp; шановні колеги. "Батьківщина" – 76, Партія регіонів – 1 всього, "УДАР" – 37, 20 – "Економічний розвиток", ЗМС – 0 взагалі людей, відповідальних перед Україною, "Суверенна європейська Україна – 27, "Свобода" – 35, позафракційні – 39.</p>
<p>Шановні колеги, як поступимо? Давайте порадимося, Арсеній Петрович. Може, у першому? <i>(Шум у залі)</i> А? <i>(Шум у залі)</i> Чи проведемо комітет і після обіду тоді… я поставлю потім цей закон. У першому читанні. Готові, шановні колеги? Прошу, з тим, щоб доопрацювати разом з тими зауваженнями, які називали.</p>
<p>Шановні колеги, я і до вас звертаюсь, ті, хто виступав: до другого читання ми можемо доопрацювати. А ви ж продемонструйте свою позицію, що ви здатні захищати Україну. <i>(Шум у залі)</i></p>
<p>Шановні колеги, пропозиція… <i>(Шум у залі)</i> А? Наполягають депутати на обговоренні. Шановні колеги, ми обговоримо, я подивлюсь, скільки людей у нас залишиться у залі. Розумієте? Нема питань! Наполягають колеги на обговоренні. Я не можу, не можу &nbsp;дати…</p>
<p>Пропозиція – за скороченою процедурою. Нема заперечень? Нема заперечень. За скороченою процедурою.&nbsp; Прошу підтримати.</p>
<p>&nbsp;</p>
<p>13:13:34</p>
<p>За-202</p>
<p>Рішення прийнято.</p>
<p>Будь ласка,&nbsp; дуже коротко, Арсеній Петрович, проінформуйте ще раз щодо позиції цього закону. Я прошу, нікому не розходитися, шановні колеги.</p>
<p>&nbsp;</p>
<p>ЯЦЕНЮК А.П.</p>
<p>Шановний пане Голово! Шановні народні депутати України! Уряд України вносить на ваш розгляд Закон України "Про санкції".</p>
<p>Даний закон дає можливість українській державі вводити санкції проти держав-агресорів, їхніх юридичних і фізичних осіб та їхньої власності. Мова йде про те, що Україна отримає право через рішення Ради національної безпеки і оборони вводити санкції з метою захисту своїх національних інтересів та з метою захисту громадян України.</p>
<p>Підстави для введення санкцій.</p>
<p>Перше. Пряма чи прихована збройна агресія проти Української держави.</p>
<p>Друге. Завдання шкоди та здоров'ю українським громадянам. Будь-хто, хто зазіхає на права українців, повинен знати, що Україна разом з&nbsp; західними партнерами введе проти нього санкції, як введені санкції країнами "Великої сімки" проти Російської Федерації.</p>
<p>Третє. Експропріація української власності на незаконних підставах.</p>
<p>Четверте. Захоплення заручників.</p>
<p>І п'яте. Здійснення перешкод для сталого економічного розвитку Української держави.</p>
<p>Загалом даний закон дає можливість введення&nbsp; 29 видів санкцій. У тому числі: заморожування&nbsp; активів; заборона на в'їзд; зупинка перевезень;&nbsp;&nbsp;&nbsp; &nbsp;арешт активів, обмеження користування радіочастотним ресурсом, обмеження користування інтернетом і введення низки економічних і фінансових важелів проти держав-агресорів, проти їхніх компаній і проти їхніх фізичних осіб. З 2005 року Україна навіть не мала юридичної можливості приєднатись до санкцій Європейського Союзу, так як в Україні відсутня законодавча база, яка б давала можливість захищати наші інтереси і разом з нашими західними партнерами тиснути на агресорів і інтервентів, ким є сьогодні Російська Федерація. Ми отримали підтримку від заходу, але тепер ми повинні продемонструвати всьому світу, що ми самі себе також здатні захищати. Ми усвідомлюємо, що введення санкцій буде мати наслідки і для української економіки. Але це та ціна, яка ніщо в порівнянні з жертвами українських солдатів, українського населення, яке розстрілюють терористи, які підтримуються Російською Федерацією. Прийняття цього закону, це відповідь на питання: "Це український парламент, чи це парламент іншої держави?" Це питання національної гідності. Якщо ми просимо, щоб нас захищали, то спочатку треба показати, що ми здатні себе захищати. Наші вояки захищають країну, тепер нехай парламент захистить країну. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую, Арсеній Петрович. Шановні колеги, прошу записатись на виступи, 2 – за , 2 – проти. Народний депутат Новак, "УДАР".</p>
<p>&nbsp;</p>
<p>13:18:06</p>
<p>НОВАК Н.В.</p>
<p>Прошу передати слово Наталії Агафоновій.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон.</p>
<p>&nbsp;</p>
<p>13:18:14</p>
<p>АГАФОНОВА Н.В.</p>
<p>Шановний головуючий! Шановні колеги! Фракція "УДАР" підтримує прийняття цього важливого закону, але ми хочемо звернути увагу наших колег на деякі суттєві, дуже суттєві моменти, які необхідно доопрацювати перед прийняттям його в цілому.</p>
<p>По-перше, перелік суб'єктів. Санкції в усіх країнах запроваджуються до іноземних осіб, до іноземних держав, а не до власних громадян. Давайте говорите чесно: до власних громадян в нас існує судова система, контролюючі органи, є Кримінальний Кодекс, є Цивільний Кодекс, давайте не ігнорувати ці нормативно-правові акти, які діють в нашій країні, Конституція. Отже, треба обмежити перелік суб'єктів тільки іноземними громадянами і іноземними державами, це дуже важливо, оскільки весь цей перелік санкцій, він дуже широкий, він дійсно відповідає світовій практиці, але от механізм кульгає, оскільки не передбачено, хто має запроваджувати. Ну, економічні санкції мають запроваджувати не РНБО, вибачте, ми вважаємо, що Кабмін має продумати політику, наприклад, заміщення у випадку того, якщо запроваджуються фінансові, економічні санкції проти інших країн. Він має розуміти, як в майбутньому економіка постраждає. Отже, є відповідальний суб'єкт, який не просто подає і робить ініціацію цього питання, він має приймати і рішення з цього питання. Отже, нам треба переглянути механізм запровадження санкцій і якщо ми говоримо, що є секторальні, фінансові, економічні санкції, треба чітко передбачити перелік і повноваження тих органів, які будуть займатися конкретно впровадженням. Якщо це фінансові санкції – це Національний банк України, також в яких випадках приймаються судові рішення, має все це бути чітко передбачено в цьому законі. Отже, ми пропонуємо цей закон суттєво доопрацювати перед тим, як …</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Головко, "Батьківщина".&nbsp;&nbsp;&nbsp; Соболєву передає слово.</p>
<p>&nbsp;</p>
<p>13:20:24</p>
<p>СОБОЛЄВ С.В.</p>
<p>Це те питання на якому наша фракція і партія наполягає вже не перший місяць. Взагалі, дивна виходить ситуація. Ми зараз рахуємо гривні, навіть нехай мільйони гривень, які ми раптом втратимо від введення &nbsp;санкцій. Але ніхто не хоче рахувати життя тих людей, які зараз гинуть завдяки тому, що до останнього поставлялися комплектуючі для "Градів", комплектуючі для "Буків", поставлялися комплектуючі для інших видів зброї. Хто відповість перед матерями тих, хто загинув сьогодні чи загине сьогодні, від того, що хтось хоче заробляти на смертях інших!? Хто повинен це вводити? На мій погляд, як раз Рада національної безпеки і оборони – це є той орган, який концентрує в собі ключові посади держави: Президент, Прем'єр-міністр, міністр оборони, ключові міністри, які дають можливість дуже швидко і оперативно оцінити все, що відбувається.</p>
<p>Ті необхідні майже 30 видів санкцій дозволять дуже оперативно розглядати ці питання, а не тягнути з їх введенням. Бо якщо ми зараз втягнемося&nbsp; в процедуру другого-третього читання,&nbsp; такі закони – зверніть увагу! – в усіх парламентах світу, які нас підтримали, а це: Австралія, Японія, Канада, Сполучені Штати, 28 країн Європейського Союзу. Ці закони приймалися негайно і безповоротно, тому що це єдиний спосіб зупинити агресора.</p>
<p>Якщо це розуміють країни, які нам зараз протягнули руку допомоги, які зараз самі втрачають в результаті цього. Невже ми не розуміємо, що ми стоїмо на порозі, коли Путін або піде далі, або його зупинять, в тому числі і наші доблесні вояки, і зупинить наша армія, і зупинять наші санкції, як і санкції всього світу. Це і буде адекватна відповідь на так звані "гуманітарні" ешелони, які він хоче направляти в присутності військових. Це буде адекватна відповідь…</p>
<p>&nbsp;</p>
<p>ГОЛОВУЮЧИЙ. Дайте завершити. Півхвилини.</p>
<p>&nbsp;</p>
<p>СОБОЛЄВ С.В. …агресії, і я думаю, що кожен, хто зараз голосує, повинен бути свідомий: ти за продовження війни – тоді ти проти санкцій, тоді агресор буде панувати у твоїй країні; якщо ти за зупинення війни, зупинення агресора – тоді ти за санкції. І я думаю,&nbsp; це буде дуже тестове голосування.</p>
<p>Наша фракція буде голосувати "за". Дякую.</p>
<p>&nbsp;</p>
<p>ГОЛОВУЮЧИЙ. Будь ласка. Народний депутат Герман партія Регіонів.</p>
<p>&nbsp;</p>
<p>13:23:07</p>
<p>ГЕРМАН Г.М.</p>
<p>Шановний пане Голово, я прошу вас передати слово Матвієнкову народному депутату України.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон.</p>
<p>&nbsp;</p>
<p>13:23:16</p>
<p>МАТВІЄНКОВ С.А.</p>
<p>Матвиенков, 57 округ, Мариуполь. Уважаемые коллеги! Ну, прежде всего, хотелось бы вернуться действительно к сути закона и напомнить о том, что сегодня мы не политику рассматриваем. А мы рассматриваем конкретный базовый закон, который создает механизмы использования санкций против каких-то государств.</p>
<p>Да, мы понимаем, сегодня идет война и война непростая. Война требует колоссальных экономических затрат. Но мы должны понимать еще следующую вещь. Война, это не только военные действия или идеологическое противостояние. Война – это война экономик. И у кого будет сильнее экономика, у кого сможет работать экономика в этих условиях, тот будет иметь определенные приоритеты.</p>
<p>Что мы&nbsp; делаем в этой ситуации. Мы отдаем РНБО механизм, который должен быть застосован для применения тех или иных санкций без расчетов, без понимания последствий, без понимания того, как это отразится на базовых отраслях экономики.</p>
<p>Где Кабмин? Почему Кабмин не должен провести расчеты? Почему Кабмин не должен взять на себя эту ответственность? По Конституции этот механизм налэжыть Раде. И Раде нужно отдать право применения подобных санкций с учетом мнения Кабинета Министров. Вот тогда они будут действенны. Вот тогда этот механизм будет работать.</p>
<p>А если мы говорим в отношении конкретной ситуации сегодняшней, Арсений Петрович, давайте подготовим конкретный закон с конкретными санкциями. И ничего не мешает правительству дать сейчас, и мы его рассмотрим в этой ситуации.</p>
<p>А что касается этого базового закона, еще раз подчеркиваю, конкретная доработка под конкретную ситуацию. Чтобы мы не создавали тут Северную и Южную Корею, потом не расхлебывали ситуацию с экономикой. Чтобы мы потом не выгребали наши базовые отрасли, которые будут просто разрушены теми или иными санкциями. Спасибо.</p>
<p>&nbsp;</p>
<p>ГОЛОВУЮЧИЙ. Шановні колеги, будь ласка, останній виступаючий. І ще одній хвилині можу дати. Леонов, "Свобода".</p>
<p>&nbsp;</p>
<p>13:25:08</p>
<p>ЛЕОНОВ Е.В.</p>
<p>Прошу передати слово Олегу Тягнибоку.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Олега Тягнибока.</p>
<p>&nbsp;</p>
<p>13:25:13</p>
<p>ТЯГНИБОК О.Я.</p>
<p>Олег Тягнибок, фракція Всеукраїнського об'єднання "Свобода". Ну, товариство, замість того, щоб Партія регіонів зараз попелом голову посипала за те, що вони наробили і за те, що вони постійно виступали лобістами Кремля тут, в парламенті, то вони, бачите, зараз знову проводять таку саму політику! Безсовісні!</p>
<p>"Свобода" однозначно буде підтримувати. Якщо голосуємо зараз в цілому, значить голосуємо в цілому.</p>
<p>Якщо будемо приухвалювати рішення, що ще будуть певні пропозиції для комітету доопрацювати, то "Свобода" має пропозиції, які треба внести в цей законопроект.</p>
<p>Отже, перше. Ми вважаємо, що в цьому законопроекті є відсутність чітко визначених санкцій з боку банків, а саме: повна або часткова заборона одкладення правочинів, що стосується цінних паперів, емітентами яких є фізичні та юридичні особи Російської Федерації або афілійовані до них особи.</p>
<p>Друге – це є заборона надавати кредити російським банкам на міжбанківському ринку.</p>
<p>І третє – це обмеження зупинення чи припинення здійснення російськими банками окремих видів банківських операцій. Так само ми вважаємо, що варто доповнити відсутні торгові санкції в цьому законопроекті і варто їх доповнити. Такі, як застосування повної або часткової заборони, повного чи часткового ембарго на торгівлю з Російською Федерацією.</p>
<p>І те, що я вже нагадував у своєму виступі попередньому, що не врахована попередньо наша пропозиція щодо необхідності запровадження жорсткого візового режиму. А так само дуже важливо, в тому законопроекті відсутні положення, якими б запроваджувалася відповідальність, в першу чергу фінансова відповідальність, за порушення режиму санкцій. Оскільки відсутність такої відповідальності якраз може перетворити вказані санкції на просту юридичну декларацію.</p>
<p>Товариство, як казали римляни, що Карфаген має бути зруйнований, так ми зараз своїми санкціями маємо Москву зруйнувати.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Зарубінський від депутатської групи. І я прошу, поки народний депутат виступає, працівників секретаріату зробити оголошення, щоб всі народні депутати зайшли до сесійної зали. Всі, я підкреслюю, які присутні в парламенті.</p>
<p>Будь ласка.</p>
<p>&nbsp;</p>
<p>13:27:36</p>
<p>ЗАРУБІНСЬКИЙ О.О.</p>
<p>Шановні колеги, Україна&nbsp; знаходиться у стані війни. Ми ж це всі прекрасно розуміємо. Як би не називалася ця війна – АТО чи іншими евфемізмами – але всі розуміють, що це є війна. І за великим рахунком, коли держава веде війну, то далеко не всім зрозуміло, чому інші країни мають застосувати санкції до тих, з ким ведуть війну, а ця країна не застосовує санкцій. А війна почалася не місяць і не два, війна почалася тоді, коли був анексований Крим.</p>
<p>От тоді можна вже і треба було вводити санкції. І так би зробила дійсно&nbsp; серйозна держава. Тому сьогодні&nbsp; гострі&nbsp; дискусії: вводити&nbsp; чи не вводити санкції, - це значить дискусія з приводу того, боротися з агресором чи не боротися з агресором. Тут&nbsp; питань немає –&nbsp; треба підтримувати. Але я ще раз наполягаю на своїй позиції, Арсенію Петровичу. Ми, дійсно,&nbsp; Україна, ви розумієте,&nbsp; стане не тільки суб'єктом введення санкцій, але і об'єктом дзеркальних дій. І тому я думаю, що ми наперед профілактично маємо&nbsp; подумати над тим, як…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>ЗАРУБІНСЬКИЙ О.О.&nbsp; … як в тих чи інших&nbsp; сферах, а ви&nbsp; знаєте ці&nbsp; сфери, очевидно, це буде атомна енергетика, де ми твели получаємо з Росії,&nbsp; і в&nbsp; інших сферах, де ми можемо постраждати.&nbsp; І тут ціна питання&nbsp; буде величезна для мільйонів людей. Ми маємо бути підготовлені, шановний пане міністре&nbsp; економіки,&nbsp; ми маємо бути підготовлені, шановний весь уряд, і рухатися паралельно. А не вводити санкції проти тих,&nbsp; з ким ми воюємо, ну,&nbsp; дурня дійсно. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги,&nbsp; виступили відповідно&nbsp; до прийнятого нами рішення щодо скороченої процедури представники депутатських груп і фракцій.</p>
<p>Я звертаюсь зараз до&nbsp; народних&nbsp; депутатів. Шановні колеги,&nbsp; прошу сісти на свої робочі місця. Зараз дуже відповідальне голосування. Були пропозиції від фракції "УДАРу", від деяких&nbsp; інших депутатів, які стосуються доопрацювання закону до другого читання. І я розумію, що ми можемо це зробити достатньо оперативно. У той же час, шановні колеги, зараз буде ключове голосування для парламенту. Я звертаюся до всіх депутатів, колеги, давайте продемонструємо позицію. Я не хочу нікого&nbsp; залякувати з тих депутатів, які не підтримують боротьбу України.&nbsp; Колеги, ніяких залякувань. Але ж повірте мені, ми почали&nbsp; люстраційний процес, я все зроблю, щоб він був доведений до завершення, досвід є. Тому, будь ласка, проявіть позицію – станьте поруч і захищайте власну&nbsp; країну.</p>
<p>Прошу, шановні колеги, підготуватися до голосування.&nbsp; <i>(Шум у залі) </i>&nbsp;Ми уже сигналили, колеги. Зараз будемо голосувати&nbsp; відповідально. Кожний буде тиснути відповідально.</p>
<p>В першому. Пропозиція, шановні колеги, за основу підтримати проект 4453а – проект Закону про санкції. Прошу всіх, колеги, підтримати в першому читанні, тобто за основу. Разом голосуємо.</p>
<p>&nbsp;</p>
<p>13:31:15</p>
<p>За-243</p>
<p>Дякую, рішення прийнято. <i>(Оплески)</i></p>
<p>По фракціям, будь ласка. "Батьківщина" – 76, Партія регіонів – 0 (пішов процес), так, "УДАР" – 38, "Економічний розвиток" – 28, ЗМС – 0, "Суверенна європейська Україна" – 28, "Свобода" – 35, позафракційні, -дякую, – 38.</p>
<p>Шановні колеги,&nbsp; я б хотів би порадитись із Прем'єр-міністром. Як тоді щодо підготовки до другого читання з урахуванням пропозицій, які були?</p>
<p>&nbsp;</p>
<p>ЯЦЕНЮК А.П. Пане Голово!</p>
<p>&nbsp;</p>
<p>ГОЛОВУЮЧИЙ. Може прямо їх зараз приймемо? На Кабмін перенесемо прийняття рішення? Ну, є можливість така, шановні колеги?</p>
<p>&nbsp;</p>
<p>ЯЦЕНЮК А.П. Пане Голово, у нас є пропозиція. Ми готові уже зараз всім складом Кабінету Міністрів зустрітися з народними депутатами, профільним комітетом для того, щоб врахувати всі пропозиції і о 16-й годині проголосувати законопроект в цілому.</p>
<p>&nbsp;</p>
<p>ГОЛОВУЮЧИЙ. По готовності. Так, шановні колеги, я прошу тоді керівників депутатських груп і фракцій ті пропозиції, які є до цього закону, будь ласка, зразу… Хто в кабінеті буде, Мін'юст?</p>
<p>&nbsp;</p>
<p>ЯЦЕНЮК А.П. Міністр юстиції…</p>
<p>&nbsp;</p>
<p>ГОЛОВУЮЧИЙ. Міністр юстиції Павло Дмитрович Петренко, він чекає. Терміново, по завершенні нашого засідання, всі пропозиції з цього приводу.</p>
<p>Шановні колеги, у нас була технічна проблема, тому що ми як би альтернативні закони не розглядали. 4457а – був закон також про санкції. Я прошу парламент щоб визначився щодо розгляду цього питання.</p>
<p>Хоча, я би пропонував… Олег, я би пропонував: зараз ті пропозиції, які є, давайте ви внесете Мін'юсту, і він врахує під час підготовки до другого читання. Це буде правильно, щоб ми зараз не розривали позицію, тому що завалимо закон&nbsp; і не отримаємо результат. Тому прошу, принципові позиції –до Мін'юсту. Ми їх включаємо до закону, який зараз прийняли,&nbsp; дуже важливе рішення – шановні колеги, дякую всіх патріотів, які голосували – в першому читанні і готуємо його, по готовності зразу виносимо до зали і приймаємо. Немає заперечень? Немає, шановні колеги, заперечень.</p>
<p>Шановні народні депутати!&nbsp; Зараз у нас дуже важливі питання, пов'язані з боротьбою проти тероризму, зокрема, я прошу в тому ж складі, який зараз голосував дуже відповідальне рішення по санкціям, саме в цьому складі, не розходячись, прийняти три важливих питання.</p>
<p>Перше. 4312а – це проект закону про внесення змін до Закону "Про боротьбу з тероризмом" щодо превентивного затримання у районі проведення антитерористичної операції осіб, причетних до терористичної діяльності, на строк понад 72 години.</p>
<p>Шановні колеги! Пропозиція за скороченою процедурою, або може прямо приймемо рішення? Можемо прийняти рішення, шановні колеги? Можемо? <i>(Шум у залі)</i> Можемо.</p>
<p>Прошу, колеги, зараз йдеться про боротьбу з тероризмом, йдеться про те, що затримують терористів, а потім суди їх відпускають і вони знову продовжують вбивати наших військових і наших офіцерів, тому що суди там не працюють. Шановні колеги,&nbsp; захистимо наших громадян! Я дуже прошу, зараз в тому ж складі, який ми приймали закон про санкції, давайте зараз приймемо (4312а), відпрацьований. Наполягає на негайному розгляді цього закону Президент.</p>
<p>Прошу, колеги, підтримайте, разом, давайте поборемося з тероризмом! (4312а) за основу і в цілому, прошу голосувати, шановні колеги, давайте разом!</p>
<p>&nbsp;</p>
<p>13:34:57</p>
<p>За-232</p>
<p>Рішення прийнято.</p>
<p>Дякую, по фракціям, будь ласка. 76 - "Батьківщина", дякую. Партія регіонів – 0, 39 - "УДАР", 25 - "Економічний розвиток", ЗМС – 0, на люстрацію готуйте список. "Суверенна європейська Україна" – 24,&nbsp; "Свобода" – 35, позафракційні – 33.</p>
<p>Люстрація буде дуже серйозна, шановні колеги.</p>
<p>Наступне питання, (4311а) – це проект Закону про внесення змін до Кримінально-процесуального кодексу України щодо особливого режиму досудового розслідування в умовах воєнного, надзвичайного стану та у районі проведення антитерористичної операції. Треба обговорити за скороченою процедурою? Голосуємо?</p>
<p>Шановні колеги, 4311а, натхненно, відповідально. За основу і в цілому. Прошу підтримати проект. <i>(Шум у залі)</i> Я не почув, хто кричить "не голосуємо"? Я прошу, локалізуйте зрадників!</p>
<p>Колеги, 4311а, за основу і в цілому, разом, відповідально. Голосуємо.</p>
<p>&nbsp;</p>
<p>13:36:25</p>
<p>За-206</p>
<p>Рішення не прийнято. По фракціям, будь ласка. 74 –&nbsp; "Батьківщина", 0 – регіони, 37 – "УДАР", 5 – "Економічний розвиток". Шановні колеги, "Економічний розвиток"… "Суверенна європейська Україна" – 25, "Свобода" – 34,… 31.</p>
<p>Прошу, від "Економічного розвитку", може, якісь зауваження? Пилипенко, народний депутат. Давайте!</p>
<p>&nbsp;</p>
<p>13:36:43</p>
<p>ПИЛИПЕНКО В.П.</p>
<p>Дякую, пане Голово! Шановні колеги, група "Економічний розвиток", Пилипенко, Полтавщина.</p>
<p>Справа&nbsp; в тому, що цим законом ми, фактично, надаємо прокурорам право підміняти суд. І я хочу звернути увагу, що наша група підтримала законопроект, який внесений представником Президента, за номером 4447а, де передбачено цивілізоване врегулювання цієї ситуації за Конституцію, де всі справи, всі кримінальні провадження з цих судів, які не можуть здійснювати&nbsp; правосуддя, тому що в них сидять терористи, передаються до відповідних інших судів, і суд&nbsp; буде вирішувати. І ми в даному випадку просимо вас поставити ще раз цей закон на голосування, тому що він більш комплексно вирішує цю проблему. І, зокрема, щодо кримінальних проваджень. А передавати прокуророві право вирішувати замість суду… Я думаю, що це – не вихід для нас. Давайте будемо діяти по Конституції, по здоровому глузду, як професіонали. І для цього Президент вніс цей закон – 4447а, який чомусь не був підтриманий.</p>
<p>Тому наша позиція, ми просимо поставити цей закон на голосування, оскільки він більш комплексно регулює дану проблему. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, я прошу доповідача Москаля. Геннадій Геннадійович, одну хвилину.</p>
<p>&nbsp;</p>
<p>13:37:57</p>
<p>МОСКАЛЬ Г.Г.</p>
<p>Шановні народні депутати, ви уже проголосували і прекрасно розумієте, передавати нема куди. Суди не працюють. І як вести &nbsp;затриманого. Чому сьогодні затримують ці добровольчі загони?&nbsp; Тому що не має право міліція більше 72 годин. І ми перший закон уже проголосували, це другий, технічний – зробити доповнення&nbsp; до Кримінально-процесуального&nbsp; кодексу.</p>
<p>І так же третій закон. Одночасно я хочу пояснити. Не може під час проведення&nbsp; антитерористичної операції бути правила примінення зброї: "Стой! Кто идет?", предупредительный выстрел вверх. До того часу його розстріляють, і нічого від нього не лишиться. Мають всі діяти по одним і тим же правилам!</p>
<p>Шановні, давайте повернемося, це технічне питання. Коль ми перші прийняли, ми можемо… ми мусимо прийняти&nbsp; друге – зміни, внести доповнення до Кримінально-процесуального кодексу, який, до речі, треба переробляти, пане Пилипенко, а не критикувати.&nbsp; Ви – автор один з його. Самий негідний закон, який був за всю історію України!</p>
<p>&nbsp;</p>
<p>ГОЛОВУЮЧИЙ. Колеги, я просив би, щоб ми не з'ясовували зараз стосунки, а нам треба вийти на конструктивне рішення.</p>
<p>Будь ласка,&nbsp; народний депутат Мирний. Колеги, не розходимося! Прошу оголошення секретаріат зробити, щоб всі зайшли до зали.</p>
<p>&nbsp;</p>
<p>13:39:26</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Олександр Валентинович! От дивіться, все-таки знову повертаємося, на жаль, в залі до цієї ситуації, про яку попереджала "Свобода".&nbsp; От всі ці питання, навколо яких зараз ми ламаємо списи і не можемо знайти відповідь, вирішується дуже просто – введенням воєнного&nbsp; стану. От тоді починає&nbsp; працювати все те, що має працювати. Ми тоді зупиняємо повернення сепаратистських чиновників, які на сьогоднішній день за рішенням суду або без рішень суду повертаються на свої місця. Ми тоді не даємо&nbsp; можливість місцевим судам, які підтримували сепаратистів, приймати рішення на користь тих самих сепаратистів. Ми тоді захищаємо наших військових, проти яких уже починають позови подавати. І давайте не будемо заплющувати очі оце! І ми тоді вирішуємо ті питання, які зараз нагальні. Звертаємося до Президента про &nbsp;&nbsp;&nbsp;&nbsp; введення воєнного…</p>
<p>&nbsp;</p>
<p>ГОЛОВУЮЧИЙ. Шановні колеги! Зрозуміла пропозиція і звернення до Президента, але я хотів би порадитись з вами, що робити з цим законом. Є у нас можливість все-таки його підтримати, колеги? Я би звертався до депутатської групи "Економічний розвиток" і шановного народного депутата Пилипенка.</p>
<p>Шановні колеги! Йдеться про те, що в умовах надзвичайної ситуації, військової ситуації, йде колосальний ризик кожний день щодо життя наших військових. Треба приймати рішення щодо затримання, не маючи можливість розглядати це в судах. Іноді, шановні колеги, просто доставити затриманого до суду навіть Києва, Харкова, інших регіонів, це час. І протягом цього часу наші процесуальні норми вимагають випускати цього злочинця, терориста. Тому я дуже прошу вас, враховуючи ситуацію, це йдеться виключно про зону антитерористичної операції. І, саме, я просив би, шановні колеги, щоб ми підтримали. Це надзвичайна ситуація, коли треба приймати рішення негайно. Йдеться, вибачте, краще підозрюваний 30 днів побуде затриманим, ніж ми випустимо терориста, який буде вбивати наших солдатів. Різна вага відповідальності, шановні колеги. Прошу підтримати. Давайте разом.</p>
<p>Колеги, прошу повернутись до цього питання (4311а). Прошу повернутись, шановні колеги. Сядьте, будь ласка, на свої робочі місця, давайте. Йдеться про життя наших хлопців, колеги. Кожного терориста, якого ми не дали випустити на волю, ми врятували життя нашому військовому, солдату Збройних Сил або Нацгвардії. Колеги, під цим кутом подивіться на ці питання. Прошу повернутись до розгляду цього питання (4311а). Прошу, шановні колеги, підтримати повернення до розгляду.</p>
<p>&nbsp;</p>
<p>13:42:45</p>
<p>За-225</p>
<p>Колеги, я прошу, Андрій…&nbsp; Колеги, ну сядьте, будь ласка. І до Пилипишина, народного депутата я звертаюсь. Ну життя людей, йдеться про життя людей. Я не перебільшую, шановні колеги. Давайте відповідально, до народного депутата Деркача я звертаюсь, давайте зараз проголосуємо. Будь ласка, кожний за себе голосує. Будь ласка, прошу шановні колеги, повернутись до розгляду цього питання, захистимо життя наших військових. Прошу підтримати повернення.</p>
<p>&nbsp;</p>
<p>13:43:36</p>
<p>За-230</p>
<p>Рішення прийнято.</p>
<p>Дякую. Прошу шановні колеги, за основну і в цілому підтримати цей проект. Прошу голосувати зразу.</p>
<p>&nbsp;</p>
<p>13:43:56</p>
<p>За-233</p>
<p>Рішення прийнято. Дякую.</p>
<p>По фракціям, будь ласка. 77 – "Батьківщина", Партія регіонів -&nbsp; 0, "УДАР" – 37, "Економічний розвиток" – 26, ЗМС – 0, "Суверенна європейська Україна" – 26, 35 – "Свобода", 32 – позафракційні. Дякую.</p>
<p>Шановні колеги! Останнє питання з цього блоку. Йдеться про проект Закону 4310а, проект Закону про внесення змін до Закону України "Про міліцію" щодо умов застосування сили, спеціальних засобів і вогнепальної зброї у районі проведення антитерористичної операції. Шановні колеги, щоби автор пояснив цей закон, давайте скороченою процедурою, підтримаємо. Прошу підтримати скорочену процедуру.</p>
<p>&nbsp;</p>
<p>13:44:53</p>
<p>За-209</p>
<p>Рішення підтримано. За-209 голосів.</p>
<p>Будь ласка, прошу, Генадій Геннадійович. Дуже коротко проінформуйте щодо змісту цього закону.</p>
<p>&nbsp;</p>
<p>13:45:05</p>
<p>МОСКАЛЬ Г.Г.</p>
<p>Шановні народні депутати! Я хочу, щоб всі там почули, а то ви не голосуєте. (Не ори). Друге, питання в тому, що не всі в рівних умовах, да є зрадники серед міліції, але є ті, хто сьогодні боряться і ті, які пішли працювати вахтовим методом туда, вони&nbsp; поставлені не в рівні умови. Ні армія має право приміняти зброю, Національна гвардія має право і парламент дав це право, доповнив закон по боротьбі з тероризмом, на жаль, у міліції лишилося те право, яке записано в Законі "Про міліцію". Має бути спочатку: встановити особу – хто – що – попереджувальний вистріл у верх, - і під час війни ці правила не діють. Інакше тоді міліція просто буде вся знищена фізично. Потрібно поставити всіх у рівні умови. Тому що терористи не будуть питати фамілію, посаду і попереджувальні вистріли ніхто не робить.</p>
<p>Шановні! Це правильно сказав спікер, це йде про життя людей, значить, які сьогодні на передовій. Я прошу підтримати це технічне питання, яке вже всі учасники антитерористичних операцій мають, крім міліції. Дякую.</p>
<p>&nbsp;</p>
<p>ГОЛОВУЮЧИЙ. Дякую, Геннадій Геннадійович.</p>
<p>Будь ласка, голова профільного комітету Андрій Анатолійович Кожем'якін.</p>
<p>&nbsp;</p>
<p>13:46:48</p>
<p>КОЖЕМ’ЯКІН А.А.</p>
<p>Шановні колеги! Комітет Верховної Ради України з питань законодавчого забезпечення правоохоронної діяльності розглянув на своєму засіданні поданий народним депутатом України Москалем проект закону, номер 4310а.</p>
<p>Я хочу сказати коротко. Мета законопроекту: є підвищення рівня безпеки працівників міліції під час проведення антитерористичної операції.</p>
<p>Зокрема, пропонується внести в статтю 12 Закону України "Про міліцію", який діє, положення стосовно надання права працівникам міліції у районі проведення АТО, застосовувати без попередження, про що вже сказав Геннадій Геннадійович. "Стой! Кто идет?" – це все знімається. Фізичну силу, спеціальні засоби і зброю.</p>
<p>Надання такого права працівникам міліції повною мірою узгоджується з нормами міжнародного права. Тому комітет прийняв рішення підтримав цей законопроект і я звертаюсь до Верховної Ради підтримати його, прийняти за основу і в цілому. &nbsp;Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, є необхідність обговорити?</p>
<p>&nbsp;</p>
<p>ГОЛОС ІЗ ЗАЛУ. Нема.</p>
<p>&nbsp;</p>
<p>ГОЛОВУЮЧИЙ. Нема необхідності. Прошу, шановні колеги, захистимо життя тих, хто сьогодні відновлює правопорядок в наших регіонах: Донецькому, Луганському. Давайте їх підтримаємо. Прошу, шановні колеги, підтримати проект 4310а. Прошу підтримати за основу і в цілому. Прошу, шановні колеги, разом, відповідально.</p>
<p>&nbsp;</p>
<p>13:48:37</p>
<p>За-228</p>
<p>Рішення прийнято. Дякую.</p>
<p>По фракціям. "Батьківщина" – 72, Партія регіонів – одна порядна людина, "УДАР Віталія Кличка" – 38, "Економічний розвиток" – 25, "За мир та стабільність" – 0, "Суверенна європейська Україна" – 28, "Свобода" – 35, позафракційні – 29.</p>
<p>Шановні колеги, Ковальчуку Віталію Анатолійовичу включіть мікрофон.</p>
<p>&nbsp;</p>
<p>13:49:09</p>
<p>КОВАЛЬЧУК В.А.</p>
<p>Шановний Олександре Валентиновичу, шановні колеги! Ми вчора на Погоджувальній раді розглядали питання щодо включення ще одного законопроекту для розгляду ......а щодо внесення змін до деяких законів щодо боротьби з тероризмом.</p>
<p>Цей законопроект передбачає створення, надання права Службі безпеки України створення спеціального підрозділу по боротьбі з тероризмом. Ми просимо підтримати включення до порядку денного і теж його проголосувати.</p>
<p>Комітет прийняв позитивне рішення щодо цього законопроекту. Дякую.</p>
<p>&nbsp;</p>
<p>ГОЛОС ІЗ ЗАЛУ. Номер назовите, номер?</p>
<p>&nbsp;</p>
<p>13:49:19</p>
<p>КОВАЛЬЧУК В.А. 4226а. 4226а.</p>
<p>&nbsp;</p>
<p>ГОЛОВУЮЧИЙ. Шановні колеги, є пропозиція посилити не тільки міліцію, але і Службу безпеки, і включити до порядку денного проект 4226а, так? 4226а.</p>
<p>Прошу, шановні колеги, підтримати пропозицію Віталія Ковальчука і фракції "УДАР" щодо включення цього проекту до порядку денного.</p>
<p>Прошу, шановні колеги, голосувати.</p>
<p>&nbsp;</p>
<p>13:50:29</p>
<p>За-205</p>
<p>На жаль, рішення не прийнято.</p>
<p>Шановні колеги, у нас ще декілька дуже важливих питань. Я би хотів порадитися з вами для того, щоб ми могли результативно їх опрацювати, є пропозиція, щоб ми продовжили після перерви. Або все ж таки важливе питання про військовий обов'язок і військову службу. Можемо встигнути, тут замміністра оборона присутні? Можемо встигнути?</p>
<p>Шановні колеги давайте спробуємо… Тільки не розходимося, колеги. Я дивлюся на монітор: зменшується кількість народних депутатів. Колеги, встигнемо перекусити.</p>
<p>Прошу. Проект Закону про внесення змін до законів "Про військовий обов'язок і військову службу" та "Про заходи запобігання та протидії корупції". Колеги, протидія корупції в Збройних Силах –&nbsp; що може бути важливіше. За скороченою процедурою, прошу підтримати. Прошу підтримати. Я дам одну хвилину виступити представнику Міноборони, і будемо голосувати.</p>
<p>За скорочену процедуру, прошу.</p>
<p>&nbsp;</p>
<p>13:51:49</p>
<p>За-201</p>
<p>Рішення підтримано, "За" – 201 голос.</p>
<p>Будь ласка, Петро Миколайович, замміністра оборони, Мехед. Можна з місця, щоб зекономити час. Давайте, будь ласка.</p>
<p>&nbsp;</p>
<p>МЕХЕД П.М.</p>
<p>Шановний Олександре Васильовичу, шановні народні депутати! Проект закону розроблено Міністерством оборони на виконання Указу Президента&nbsp; України.</p>
<p>Метою проекту акту є унормування питання проходження військової служби в особливий період та мирний час, зокрема комплектування первинних посад&nbsp; офіцерського складу сержантами і старшинами з вищою освітою.</p>
<p>На сьогоднішній день у Збройних Силах проходять військову службу 2324 сержанти з вищою освітою. Запровадження в кризовій ситуації та особливому періоді короткострокового контракту строком до оголошення рішення про демобілізацію, провадження гнучкої системи укладення контрактів для сержантів та старшин від 3 до 5 років, для офіцерів, які закінчили військову кафедру від&nbsp; 2 до 5&nbsp; років. Спрощення процедури проведення спецперевірки у&nbsp; кризовій ситуації&nbsp; та відмова&nbsp; від неї в особливий період під час прийому&nbsp; громадян на військову службу за контрактом. Приведення у відповідності&nbsp; з Сімейним кодексом України&nbsp; питання призовники, які є сиротами. Спрощення механізму перевірки&nbsp; для військових на військовий облік військовозобов'язаних призовників, які досягли&nbsp; 25-річного віку.</p>
<p>Комітет&nbsp; Верховної Ради України з питань національної безпеки і оборони проект закону підтримав та прийняв рішення&nbsp; рекомендувати&nbsp;&nbsp; Верховній Раді України&nbsp; прийняти&nbsp; його в першому читанні та за основу.</p>
<p>Реалізація акту&nbsp; не потребує додаткових&nbsp; витрат з державного бюджету. Прошу&nbsp; підтримати.</p>
<p>&nbsp;</p>
<p>ГОЛОВУЮЧИЙ. Шановні народні депутати, є необхідність обговорювати закон? Немає&nbsp; необхідності. Але є необхідність підтримати, так я розумію?&nbsp; Шановні колеги,&nbsp; прошу сісти на свої робочі місця. Я би просив і народного депутата&nbsp; Гєллєра&nbsp; також на своє робоче місце. Зараз будемо голосувати. Там повестка уже лежить, будь ласка,&nbsp; сідайте.</p>
<p>Я прошу, шановні&nbsp; колеги, підтримати за основу і в цілому&nbsp; за пропозицією профільного комітету проект&nbsp; 4325а:&nbsp; це зміни до законів України "Про військовий обов'язок і військову службу" та "Про засади запобігання і протидії корупції" (щодо призову громадян на військову службу). Шановні колеги,&nbsp; прошу підтримати проект за основу і в цілому. Прошу голосувати всіх. Шановні колеги,&nbsp; голосуємо.</p>
<p>&nbsp;</p>
<p>13:54:56</p>
<p>За-219</p>
<p>Рішення не&nbsp; прийнято.</p>
<p>По фракціям, будь ласка. Зараз, спокійно, не розходимось.&nbsp; "Батьківщина" – 74, "Регіони" –&nbsp; 0,&nbsp; 37 – "УДАР",&nbsp; "Економічний розвиток" – 23, 0 – "ЗМС", "Суверенна європейська Україна" – 23, 34 – "Свобода", позафракційні – 28.</p>
<p>Голову профільного комітету Володимира Михайловича Литвина я прошу прокоментувати&nbsp; це питання.</p>
<p>&nbsp;</p>
<p>13:55:20</p>
<p>ЛИТВИН В.М.</p>
<p>Шановний Голово, шановні колеги, я звертаюся&nbsp; до тих, хто не голосував, і дуже прошу, підтримайте цей законопроект, він носить &nbsp;абсолютно мирний характер. Про що йдеться? Це організаційний підхід до того, як оформляти на службу контрактників. В умовах особливих ідеться про те, щоб вони не проходили спецперевірку, щоб це був спрощений підхід. Немає нічого там такого, щоб суперечило здоровому глузду і я прошу вас підтримати. Це дозволить зменшити кількість людей, яких мобілізують, а підуть служити ті, хто хоче служити добровольцем. І немає там жодних підстав не голосувати за це законодавче рішення.</p>
<p>І ще один момент. Я просив би одночасно, після прийняття позитивного, сподіваюсь, рішення з приводу цього законопроекту, проголосувати проект Постанови про рекомендації парламентських слухань, вони конче є необхідними. Я прошу, шановні колеги, підтримайте. Підтримайте, щоб дома залишились ті, хто повинні бути в господарствах, щоб їх не мобілізовували, а пішли ті, хто хоче служити. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу підтримати голову профільного комітету і дійсно підтримати закон, який створює гнучку систему контрактування бажаючих служити.</p>
<p>Кузьмук Олександр Іванович також просить підтримати активно цей закон, включіть йому мікрофон.</p>
<p>&nbsp;</p>
<p>13:56:45</p>
<p>КУЗЬМУК О.І.</p>
<p>Шановні колеги, останні місяці прямо в зоні виконання завдань наші бійці пишуть рапорти зарахувати, прийняти їх на контракт. Існуюча система передбачає довгу процедуру – часу на це нема. Сьогодні виведені 3 бригади для оновлення, де люди вже просять скоріше цей закон прийняти і підписати контрактну службу, плюс збільшити до 5 років контракт для офіцерів.</p>
<p>Я дуже прошу вас підтримати цей законопроект.</p>
<p>&nbsp;</p>
<p>ГОЛОВУЮЧИЙ. Шановні колеги, я ще акцентую на тому, що ті, хто підписав контракт, вони значно більше отримують фінансове утримання, тому що саме вони працюють уже за контрактом. Давайте наших і офіцерів і сержантів підтримаємо, шановні колеги, тих, хто хоче добровільно захищати нашу країну. Я нагадаю, що контракт – це тільки добровільна позиція, нема механізму, щоби силою примусили когось підписувати контракт. Прошу, шановні колеги, підтримайте, давайте повернемось до цього питання. Прошу, давайте разом підтримаємо повернення до цього питання (4325а). Прошу голосувати щодо повернення до цього питання.</p>
<p>&nbsp;</p>
<p>13:58:15</p>
<p>За-233</p>
<p>Дякую. Рішення прийнято.</p>
<p>Давайте за основу і в цілому, прошу голосувати, зразу за основу і в цілому.</p>
<p>&nbsp;</p>
<p>13:58:32</p>
<p>За-229</p>
<p>Рішення прийнято.</p>
<p>Дякую. Шановні колеги! Була пропозиція Володимира Михайловича не розходитись, а зразу підтримати пропозицію щодо схвалення рекомендацій наших парламентських слухань на тему: "Обороноздатність України в ХХІ столітті: виклики, загрози та шляхи їх подолання". Шановні колеги! Всі приймали участь фахівці, експерти, аналітики в цих слуханнях, наші народні депутати і напрацювали дуже важливі пропозиції, які будуть корисні і Збройним Силам і Національній гвардії, іншим силовим структурам. Прохання, шановні колеги, проект Постанови про рекомендації парламентських слухань, давайте разом проголосуємо, прошу за основу і&nbsp; в цілому. Реєстраційний номер 4393а, прошу голосувати.</p>
<p>&nbsp;</p>
<p>13:59:37</p>
<p>За-232</p>
<p>Рішення прийнято.</p>
<p>Дякую. Шановні колеги, я бачу вже пішли народні депутати, після перерви о 16-й&nbsp; годині Верховна Рада продовжить свою роботу. Дякую.</p>
<p>&nbsp;</p>
<p>&nbsp;</p>

