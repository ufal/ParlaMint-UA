Стенограма пленарного засідання
22 листопада 2018
&nbsp;
<p align=center>ЗАСІДАННЯ ТРИДЦЯТЬ П'ЯТЕ</p>
<p align=center>Сесійний зал Верховної Ради України</p>
<p align=center>22 листопада 2018 року, 16 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>16:02:16</p>
<p>ГОЛОВУЮЧИЙ. Шановні колеги, прошу всіх заходити в зал і приготуватись до реєстрації. Колеги, прошу всіх заходити в зал. Час для перерви вичерпаний.</p>
<p>Отже, колеги, я прошу зареєструватись і взяти участь у реєстрації.</p>
<p>&nbsp;</p>
<p>16:04:14</p>
<p>Зареєстровано 361 народний депутат. Вечірнє пленарне засідання Верховної Ради України оголошую відкритим.</p>
<p>Колеги, хочу вас повідомити, як я вже повідомляв до перерви, що Конституційний Суд прийняв рішення, і ми маємо змогу сьогодні розглянути проект Закону про внесення змін до Конституції України (щодо стратегічного курсу держави на набуття повноправного членства України в Європейському Союзі та в Організації Північноатлантичного договору).</p>
<p>За дорученням на обідній перерві Комітет правової політики прийняв рішення підтримати даний законопроект. Це означає, що в нас є всі передумови законні, щоб ми сьогодні змогли його розглянути в залі Верховної Ради України. Наголошую, я впевнений, це буде гарний і важливий знак: до п'ятої річниці Євромайдану, що ми визначаємо європейський курс як стратегічний курс для української держави. І тому, після розгляду проекту Закону про внесення змін до Бюджетного кодексу України, я буду пропонувати вам, шановні колеги, щоб ми перейшли до розгляду проекту змін до Конституції. Я сподіваюсь, всі підтримають дану пропозицію. Я впевнений, що всі прихильники ЄС і НАТО підтримають цю пропозицію. Після Бюджетного кодексу я запропоную перейти до проекту Закону 9037, змін до Конституції (ЄС і НАТО). Ви визначайтесь по фракціям, але я впевнений, що всі підтримають дану пропозицію.</p>
<p>А зараз я нагадую короткий перебіг подій до обіду. Ми розглядали Бюджетний кодекс України і продовжуємо його розгляд. В нас виникли, по цілому ряду правок, ситуації суперечливі і дискусійні. Ми кілька разів поверталися до правок, деякі з них були підтримані, як 151-а, деякі були не підтримані. Я дав доручення комітету бюджетному, щоб вони провели цю роботу на комітеті, а не в залі, щоб вони переглянули ще раз усі правки, які були запропоновані і навколо яких була дискусія, і дали збалансоване рішення для залу Верховної Ради України.</p>
<p>Зараз представник комітету зачитає дане рішення комітету, якщо воно буде підтримане залом, ми зможемо владнати всі дискусії по правкам і перейти до голосування за сам закон. Тому я прошу, колеги, дуже уважно зараз заслуховувати рішення, яке прийняв комітет – компромісне, збалансоване рішення. І я для доповіді запрошую голову підкомітету Комітету з питань бюджету&nbsp; Іщейкіна Костянтина Євгеновича.&nbsp; І прошу всіх ще раз уваги.</p>
<p>&nbsp;</p>
<p>16:07:09</p>
<p>ІЩЕЙКІН К.Є.</p>
<p>Шановний Андрій Володимировичу, шановні колеги і запрошені! Комітет з питань бюджету додатково розглянув окремі пропозиції народних депутатів, що узагальнені у порівняльній таблиці до законопроекту 9084, і ухвалив наступне рішення.&nbsp;</p>
<p>Рекомендувати Верховній Раді законопроект 9084 прийняти в другому читанні та в цілому як закон з урахуванням підтриманих пропозицій у остаточній редакції, викладеній у підготовленій комітетом порівняльній таблиці до законопроекту&nbsp; з наступними уточненнями.&nbsp;</p>
<p>Врахувати поправки: 39 з уточненням в редакції народного депутата Солов'я, 151 народного депутата Сисоєнко, 161-а у редакції народного депутата Кулініча. Та рекомендувати відхилити поправки 165-у та 180-у, як зазначалося у попередньому рішенні комітету.</p>
<p>Прошу підтримати рішення комітету. Дякую.</p>
<p>&nbsp;</p>
<p>ГОЛОВУЮЧИЙ. Отже, колеги, чи всі почули? Чи всім є зрозуміла ситуація? Зрозуміла.</p>
<p>Колеги, для того… я дам фракціям по хвилині. Для того, щоб ми змогли владнати всі дискусійні моменти, я хочу зараз запросити голів фракцій, і я всім дам по хвилині.</p>
<p>Отже, увага, колеги! Ви почули пропозицію комітету. Я зараз всім головам фракцій дам по хвилині, після чого ми перейдемо до голосування. Тому я прошу всіх, колеги, фракції будуть виступати близько 5-7 хвилин, десь через 5-7 хвилин ми перейдемо до голосування, тому я прошу, усім заходити в зал, приготуватись до голосування. І я буду давати по тій традиційній&nbsp; послідовності –&nbsp; від&nbsp; найбільшої фракції до найменшої.</p>
<p>Отже, тому перше слово, одна хвилина – Артур Герасимов. Будь ласка.</p>
<p>&nbsp;</p>
<p>16:09:21</p>
<p>ГЕРАСИМОВ А.В.</p>
<p>Шановний Андрій Володимирович, шановні колеги, шановні українці!</p>
<p>Сьогодні, дійсно, є надважливий день в українському парламенті, один з тих, які, дійсно, визначають навіть не місяць чи рік, а десятиліття. Сьогодні перш за все ми продовжимо голосування за закріплення в Конституції нашого прагнення до євроатлантичної та європейської інтеграції. А перед тим я б хотів сказати, що ми закликаємо весь парламент об'єднатися і проголосувати за Бюджетний кодекс в редакції, яку ми тільки що отримали від Комітету з питань бюджету.</p>
<p>Поясню свою думку. Ви знаєте, було декілька моментів, які роз'єднували зал. На даний момент за дорученням Голови Верховної Ради комітет знайшов компроміс. Ці поправки, які розділяли зал наразі, за моєю інформацією, вилучені з тіла закону. Таким чином, ми закликаємо всіх об'єднатися і проголосувати в цілому...</p>
<p>&nbsp;</p>
<p>ГОЛОВУЮЧИЙ. Дякую.</p>
<p>30 секунд, будь ласка.</p>
<p>&nbsp;</p>
<p>ГЕРАСИМОВ А.В. Об'єднатися зал і проголосувати в цілому в редакції комітету Бюджетний кодекс.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Тільки, пане Артур, я хочу наголосити, у нас буде першою пропозиція –&nbsp; хто підтримує пропозицію комітету, а вже потім буде за сам закон.</p>
<p>Отже, колеги, зараз від "Народного фронту" Максим Бурбак, одна хвилина.</p>
<p>&nbsp;</p>
<p>16:10:58</p>
<p>БУРБАК М.Ю.</p>
<p>Шановні колеги, просив би всіх швидше приходити до залу, не зволікати з часом, адже нам ще треба сьогодні приймати бюджет в цілому. Тому закликаю всіх бути налаштованими на позитив і нарешті-решт сідати до роботи, і приймати бюджет.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Опозиційного блоку" нема бажаючих. Від Радикальної партії піднімає Олег Ляшко. Будь ласка, одна хвилина –&nbsp; Олег Ляшко.</p>
<p>&nbsp;</p>
<p>16:11:31</p>
<p>ЛЯШКО О.В.</p>
<p>Олег Ляшко, Радикальна партія. Пане Голово парламенту, я звертаюся до вас і до всіх депутатів. До обіду парламент проголосував нашу 165 поправку, де передбачено кошти на Академію наук, на розвиток, на модернізацію, на технології. Зараз ви намагаєтеся в абсолютно шахрайський спосіб скасувати цю поправку і забрати гроші в Академії наук.</p>
<p>Я звертаюсь до всіх депутатів!</p>
<p>Якщо ви хочете, щоб Україна була бідна і сировинною колонією, яка торгує тільки дешевою робочою силою і сировиною, тоді забирайте гроші з Академії наук.</p>
<p>Якщо ви хочете, щоб наша країна була успішна, щоб ви торгували не сировиною, а готовою продукцією, технологіями, науковим розвитком. Щоб науковці мали можливість реалізовувати себе в Україні, а не їхати по закордонах. Тоді я вас прошу не скасовувати цю нашу поправку і залишити кошти на фінансування, на розвиток Академії наук України. Маємо свою науку піднімати, свої технології, свою економіку, а не працювати на чужого дядю.</p>
<p>Тому за науку, підтримати і не скасовувати…</p>
<p>&nbsp;</p>
<p>ГОЛОВУЮЧИЙ. &nbsp;Дякую вам.</p>
<p>Від фракції "Самопоміч", Семенуха, будь ласка,&nbsp; Роман Семенуха.</p>
<p>&nbsp;</p>
<p>16:12:46</p>
<p>СЕМЕНУХА Р.С.</p>
<p>Шановні колеги! Фракція "Об'єднання "Самопоміч" не буде підтримувати зміни до Бюджетного кодексу, оскільки більшість наших правок, зокрема, які посилювали би місцеві бюджети, спрямовані на посилення органів місцевого самоврядування, на жаль, не були враховані.</p>
<p>Попри те, що ми чуємо палкі промови про децентралізацію, збільшення повноважень, так, повноваження і обов'язки органів місцевого самоврядування збільшуються, але жодним чином Верховна Рада не посилює спроможність. Тобто пропозиція була дуже проста, дати можливість громадам більше збирати і залишати податків на місцях. А інакше це просто профанація, і більше того органи місцевого самоврядування тільки страждають від такої децентралізації.</p>
<p>Тому фракція "Об'єднання "Самопоміч" голосувати не буде.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. Але на скільки я розумію, комітет вашу правку підтримав 151-у, так? Парламент? Підтримав її?</p>
<p>Колеги, зараз я надам, я&nbsp; всім надам слово колеги, просто, щоб у нас не було повернень до голосувань. Я&nbsp; наголошую, через три хвилини відбудеться голосування і я прошу, колеги, всіх заходити в зал. Я не буду закликати і чекати поки всі позбираються в залі.</p>
<p>Я прошу голів фракцій максимально змобілізувати депутатів в залі. І прошу всіх запросити в зал.</p>
<p>Отже, від фракції "Батьківщина" до слова запрошується Іван Кириленко. Будь ласка,&nbsp; пане Іване.</p>
<p>&nbsp;</p>
<p>16:14:07</p>
<p>КИРИЛЕНКО І.Г.</p>
<p>Шановний&nbsp; пане головуючий! Шановні колеги! І ще раз повертаю вас до надзвичайно важливої теми. Американський президент нещодавно заявив: "Ми фінансуємо науку не тому, що ми багаті, а ми багаті, тому що ми фінансуємо <a name=_GoBack></a>науку".</p>
<p>Тому поправка 165, яка&nbsp; визначає підтримку національної науки, визначає наш науково-технічний прогрес, визначає нас як державу, яка буде&nbsp; йти в руслі світових процесів, а не бути на обочині, сировинним придатком інших країн, повинна бути однозначно збережена.</p>
<p>І ще один приклад. Будемо голосувати бюджет, 200 мільйонів, як… чи помилка, чи насмішка, знято з науки і передано на плаватєльні басейни. Слухайте, ну, світ&nbsp; буде сміятися з цього. Ну, що це таке? Ми не будемо голосувати&nbsp; ні за яких&nbsp; умов, якщо таке буде відношення до&nbsp; національної науки, до нашого майбутнього.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Пане Іване, у нас була дискусія в залі…</p>
<p>&nbsp;</p>
<p>ГОЛОС ІЗ ЗАЛУ. На підтвердження.</p>
<p>&nbsp;</p>
<p>ГОЛОВУЮЧИЙ. Отже, колеги, наголошую ще раз, я прихильник того, як, напевно, кожний з вас, щоб дискусій по таких спеціалізованих речах, як формування бюджету, відбувались на комітеті. Комітет прийняв рішення. Комітет зібрався, і комітет прийняв рішення. Голосування буде за 2 хвилини. Я вертатися не буду, я просто оголошую про зупинення бюджетного процесу.&nbsp;&nbsp;&nbsp;&nbsp;</p>
<p>Отже, колеги, від "Відродження" Писаренко.</p>
<p>&nbsp;</p>
<p>16:15:44</p>
<p>ПИСАРЕНКО В.В.</p>
<p>Шановний Андрій Володимирович,&nbsp; шановні колеги! Хочу сказати, що наша група також закликає проголосувати 165 поправку. Вона є принциповою для нас. Адже підтримка Національної академії наук, особливо напередодні 100-річчя академії, - це є важливим. Там йдеться не про дуже великі кошти на фоні&nbsp; тих збільшень, які ми сьогодні закладаємо і сьогодні є в бюджеті на міліцію, прокурорів і таке інше. Сьогодні нам потрібно подумати про майбутнє, а не про те, яким чином сьогодні прокормити і збільшити&nbsp; витрати на міліцію.</p>
<p>Тому ми пропонуємо 165 поправку обов'язково підтримати. І після цього наша&nbsp; фракція також буде голосувати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Опозиційного блоку" Ігор Шурма.</p>
<p>&nbsp;</p>
<p>16:16:45</p>
<p>ШУРМА І.М.</p>
<p>Ігор Шурма, "Опозицій блок". Шановні колеги, позиція фракції "Опозиційний блок".&nbsp; Ми не будемо підтримувати даний законопроект.</p>
<p>Які наші підстави? Дивіться, сьогодні ми говоримо за децентралізацію. Це означає, що наші регіони повинні стати сильнішими на місцях. Що ми зробили – позабирали в них кошти. Тобто наповнення бюджету йде за рахунок перерозподілу коштів. Це так? Так.</p>
<p>Скажіть, будь ласка, а ви ніколи не задумувалися, взагалі, над процедурами, які у нас тут проходять в залі з голосуванням? Ви не завважили, що в нас іде дим черговий раз від кнопкодавства? Чому ви цього не бачите? Це ж ганьба є.</p>
<p>І наступне. Ви знаєте, чому пропали наперстники з ринків, з базарів? Вони перебралися у владні кабінети. Це ж ким треба бути, щоб, голосуючи за медреформу, вкласти у "Прикінцеві положення" 5 відсотків внутрішнього валового продукту, а тепер сам уряд робить усе, щоб це зліквідувати і в ручному режимі розприділяти! І депутати мусять це…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.</p>
<p>&nbsp;</p>
<p>ШУРМА І.М. Тому за таких обставин, коли йдуть оці кулуарні домовленості і вирішується все не тут у залі, ми голосувати не будемо.</p>
<p>І, Андрій Володимирович, дивіться за кнопкодавством. Це жахіття, що робиться! Дим іде!</p>
<p>&nbsp;</p>
<p>ГОЛОВУЮЧИЙ.&nbsp; Колеги, зараз буде виступ Першого заступника Голови Верховної Ради Ірини Геращенко, після чого ми перейдемо до голосування. Я прошу всіх бути на робочих місцях під час голосування. Колеги, я прошу всіх зайти в зал, зайняти робочі місця. Через хвилину ми переходимо до прийняття рішення. Я прошу голів фракцій зараз забезпечити участь усіх депутатів. Нам бракувало інколи одного-двох голосів.</p>
<p>Зараз я надаю слово для виступу Ірині Геращенко. Будь ласка.</p>
<p>&nbsp;</p>
<p>16:18:28</p>
<p>ГЕРАЩЕНКО І.В.</p>
<p>Шановні колеги, в цій сесійній залі немає людини, яка не усвідомлює необхідність підтримки української науки. Але ця сесійна зала трьомастами&nbsp; голосами підтримала в першому читанні надання до Конституційного Суду&nbsp; рішення про підтримку євроатлантичної, європейської інтеграції.</p>
<p>Скажіть мені, будь ласка, чи є&nbsp; хоч в одній країні світу, члена ЄС чи НАТО, фінансування з бюджету Академії наук? Ні! Тому що насправді дуже важливо сказати про наступне. Фінансується наука всюди в першу чергу в університетах, в університетах. І тому наша пропозиція, щоби питання фінансування науки йшло так, як це іде в країнах ЄС і НАТО – через університети підтримка і плюс через вітчизняний бізнес, який має підтримувати конкретні наукові розробки, а не просто інституцію, яка має пропагувати, дійсно, наукові розробки. Ось про що ідеться. І такі лобістські речі...</p>
<p>&nbsp;</p>
<p>ГОЛОВУЮЧИЙ. Отже, колеги, переходимо до прийняття рішення.</p>
<p>Я нагадую, я дав доручення комітету, щоб вони сформулювали компромісну пропозицію. Я зараз поставлю на голосування пропозицію комітету, яка була озвучена Іщейкіним під стенограму.</p>
<p>Я прошу всіх зайняти робочі місця і прошу всіх приготуватися до голосування. Я прошу, колеги, усіх зайняти робочі місця і приготуватися до голосування.</p>
<p>І я ставлю на голосування пропозицію комітету, яка була озвучена головою підкомітету Іщейкіним Костянтином Євгеновичем під стенограму на початку вечірнього засідання. Хто підтримує дану пропозицію комітету, прошу голосувати і прошу підтримати. Кожен голос, колеги, прошу голосувати, прошу підтримати, голосуємо. Прошу підтримати комітет, голосуємо. Прошу підтримати комітет, голосуємо.</p>
<p>&nbsp;</p>
<p>16:21:02</p>
<p>За-207</p>
<p>Колеги, пропозиція комітету не підтримана.</p>
<p>В мене, колеги, є зараз єдина опція. Увага! Поставити на голосування Бюджетний кодекс. Колеги, в мене є одна опція – поставити Бюджетний кодекс в тому стані...</p>
<p>Колеги, давайте, я ще раз поставлю, давайте обміняємося думками.</p>
<p>Прошу, Голуб, одна хвилина.</p>
<p>&nbsp;</p>
<p>16:21:49</p>
<p>ГОЛУБ В.В.</p>
<p>Дякую, Андрій Володимировичу.</p>
<p>Владислав Голуб, 197 виборчий округ, Черкащина. Андрій Володимировичу, я звертаюся до вас як до гаранта дотримання нашого основного закону в цій&nbsp; сесійній залі – Закону України "Про&nbsp; Регламент Верховної Ради України". Я не буду говорити про ті правки, суть їх правок, але поясню: за 165 правку було позитивне голосування в сесійній залі,&nbsp; її треба окремо відповідним голосуванням&nbsp; відміняти, а не включати в інші правки. Комітет не може змінювати рішення сесійної зали.</p>
<p>А що стосується 180-ї, то&nbsp; хочу нагадати положення статті 4 Закону України "Про судоустрій та статус суддів", який забороняє внесення змін до&nbsp;&nbsp; відповідного закону, окрім як не через Закон про внесення&nbsp; змін до Закону України про статус суддів, а не через Бюджетний кодекс.&nbsp; Тому, шановний Андрій Володимировичу, якщо&nbsp; не знаємо як діяти, давайте діяти по закону, і тоді будуть голосування. Будь ласка,&nbsp; проголосуйте кожну окрему правку – те, що прийняв бюджетний комітет, і тоді зразу з'являться голоси за Бюджетний кодекс.</p>
<p>Дякую щиро.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, я хочу нагадати… Колеги, увага, у нас не обговорення. Я хочу вам нагадати одну важливу річ, я не знаю усіх правок, які&nbsp; були внесені до Бюджетного&nbsp; кодексу. Я кожну правку ставив окремо, кожну ставив окремо до&nbsp; обіду. Але їх було настільки&nbsp; багато, що я звернувся до&nbsp; бюджетного комітету, нашого&nbsp; комітету, колеги, нашого комітету, щоб комітет сів і прийняв єдине рішення. Комітет під час обіду провів довгий півторагодинний розгляд, і зараз ми вже розглядаємо не правки, ми зараз розглядаємо рішення комітету.</p>
<p>Я хочу наголосити, я ставлю на голосування… Я ставлю на голосування рішення комітету після того, як були проведені консультації, і тільки&nbsp; Верховна Рада може зробити ці рішення. Тому я&nbsp; кажу зараз ще раз, я поставлю&nbsp; зараз ще раз. Якщо не пройде, тоді я поставлю на той стан, в якому ми були до обіду.</p>
<p>Колеги, отже, я говорю логіку ще раз. Комітет не підміняє, комітет пропонує залу визначитись. Комітет не підміняє, він пропонує залу визначитись.</p>
<p>Тому, колеги, я ще раз поставлю. Але, колеги, я хочу попередити, якщо і нема голосів, я попереджаю, колеги учасники коаліції, ми тоді переходимо до Бюджетного кодексу в такому стані, як це було до обіду. Я до кожного звертаюсь, в мене іншої опції не буде. Якщо зараз не буде підтримано рішення комітету, я тоді ставлю Бюджетний кодекс у такому стані, в якому ми завершили до обіду. Це зрозуміло достатньо, так? Зрозуміло, щоб все було по-чесному, колеги.</p>
<p>Перше голосування: чи є підтримка пропозицій комітету. Якщо нема пропозицій комітету, тоді я ставлю закон у такому стані, як він був до обіду, на чому завершилась наша дискусія.</p>
<p>Отже, колеги, я ставлю на голосування пропозицію комітету, яка була озвучена Іщейкіним Костянтином Євгеновичем, головою підкомітету з питань бюджету, до… яку він озвучив під стенограму Верховної Ради України як рішення бюджетного комітету. Хто цю пропозицію підтримує, прошу проголосувати, прошу підтримати. Голосуємо, голосуємо.</p>
<p>&nbsp;</p>
<p>16:25:51</p>
<p>За-214</p>
<p>Колеги, це 12 голосів.</p>
<p>Отже, колеги, таким чином, я ставлю на голосування Бюджетний кодекс України, наголошую, в такому стані, як він у нас був до обіду. Тобто я наголошую, я озвучував… або пропонуйте інший шлях. Добре, давайте по хвилині.</p>
<p>Колеги, давайте обміняємося думками, обміняємося думками. Будь ласка, Артур Герасимов.</p>
<p>&nbsp;</p>
<p>16:26:31</p>
<p>ГЕРАСИМОВ А.В.</p>
<p>Шановні колеги, коли ми говоримо про законотворчість, то ви знаєте, в цьому залі дуже багато разів приймалися рішення, які враховували думки фракцій навіть тих, які зараз не входять в коаліцію, коли ми разом починали. І я б хотів зосередити ще раз увагу всіх присутніх народних депутатів, в нас були зауваження до правок 180, 165. Комітет зняв це.</p>
<p>Друге питання. Були зауваження наших колег з "Самопомочі", що має бути присутня в Бюджетному кодексі правка номер 39, яка стосується системи охорони здоров'я. Вона зараз додана.</p>
<p>Тому, шановні колеги, просимо вас підтримати в тому вигляді, в компромісному вигляді, який був підтриманий комітетом і рекомендований комітетом на своєму засіданні, Бюджетний кодекс (9084).</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Бурбак.</p>
<p>&nbsp;</p>
<p>16:27:25</p>
<p>БУРБАК М.Ю.</p>
<p>Шановні колеги, хотів би, щоб градус понизився, градус напруги понизився в залі, і ми врешті-решт прийняли державницьке виважене рішення і проголосували за компромісний варіант. Адже нам треба рухатися далі і сьогодні приймати бюджет в цілому. Країна повинна отримати бюджет.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Ляшко.</p>
<p>&nbsp;</p>
<p>16:27:48</p>
<p>ЛЯШКО О.В.</p>
<p>Звертаюся до всіх українців і до науковців, до українських науковців, які всупереч політиці влади ще залишились в Україні, вірять в Україну і намагаються зробити Україну сильнішою. За що тривають такі палкі дискусії? Питання – 200 мільйонів гривень. Парламентська більшість не хоче ці 200 мільйонів дати на оновлення науки, основних фондів, модернізацію, на те, щоб українські вчені працювали в Україні. Вони мільярд гривень найшли на президентський фонд і в бюджеті передбачили ці гроші, а 200 мільйонів гривень, кажуть, на науку в них немає, тому що в бюджеті немає грошей.</p>
<p>Тому, шановні науковці, отут ми боремося за те, щоб у вас були гроші на розвиток. Це не бюджетні гроші, це ті гроші, які науковці самі заробляють, ми пропонуємо, щоб вони спрямовувались на оновлення основних фондів, на модернізацію, на придбання обладнання. Хто в цьому залі може не підтримувати науку? Як ви можете, БПП і "Народний фронт", голосувати, щоб науковці виїжджали за кордон, щоб не було державної підтримки для науки…</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>16:27:58</p>
<p>ЛЯШКО О.В.</p>
<p>Коли сидить у президії людина і розказує, покажіть мені країну, яка фінансує з бюджету науку. Усі розвинуті країни фінансують науку. А коли у владі сидять люди, які не хочуть підтримувати науки, потім питають, чому ми так бідно живемо. Тому що наука – це розвиток, це технології, це високі заробітки і достойне життя для українців.</p>
<p>Тому я звертаюсь до всіх: не голосуйте за те, щоб забрати гроші у науковців, давайте залишимо їх.</p>
<p>&nbsp;</p>
<p>ГОЛОВУЮЧИЙ.&nbsp; Сидорович, "Самопоміч".</p>
<p>&nbsp;</p>
<p>16:29:48</p>
<p>СИДОРОВИЧ Р.М.</p>
<p>Руслан Сидорович, "Об'єднання "Самопоміч". Шановні колеги, коли говорять, що 39 поправка – це та поправка, на якій наполягала "Самопоміч", то це абсолютно не відповідає дійсності. Поправка номер 39 – це є поправка народного депутата Шкварилюка, яка стосується рентної плати за спеціальне використання лісових ресурсів. "Самопоміч" абсолютно жодним чином не наполягає на зменшенні рентної плати по використанню лісових ресурсів. Наша поправка, яка стосувалася медицини, це є поправка номер 151 народного депутата Сисоєнко. І говорити, що 39 поправка, яка стосується рентної плати, це є поправка, на якій наполягала наша фракція, це абсолютно не відповідає дійсності, це є повна маніпуляція.</p>
<p>Щодо 180-ї внесення змін до Закону про судоустрій. Спеціально було передбачено статтею 4 закону, щоб не тулили в "Прикінцеві положення" бюджету і ще чогось, і ще чогось про бджільництво, щоби вони враховувалися поза межами розгляду питань Закону про судоустрій. Тому…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд.</p>
<p>&nbsp;</p>
<p>СИДОРОВИЧ Р.М. Тому фракція "Самопоміч" наполягає, що абсолютно є неприпустимим включення питань, які стосуються регулювання питань судоустрою, в "Прикінцеві положення" Бюджетного кодексу.</p>
<p>&nbsp;</p>
<p>ГОЛОВУЮЧИЙ.&nbsp; Руслан, я вам повідомляю, нема 180 правки, нема її в рішенні комітету. Розумієте? Я просто вам повідомляю.</p>
<p>Сергій Власенко від "Батьківщини".</p>
<p>&nbsp;</p>
<p>16:31:30</p>
<p>ВЛАСЕНКО С.В.</p>
<p>Колеги, про що тривають дискусії? Дискусії зараз тривають, насправді, про одну правку. Нам кажуть, що немає країн в світі, які напряму фінансують Академію наук. Тим, хто не знає кажу: Франція напряму фінансує державну Академію наук.</p>
<p>Це перше. Нам кажуть: немає грошей, немає 200 мільйонів, щоб підтримати науку. Заберіть із мільярда Порошенківського, який він собі на фонд перерахував, щоб підкуповувати людей під час виборів. Звідти заберіть 200 мільйонів, заберіть решту 800 - роздайте на зменшення тарифів,&nbsp; і все буде добре, і не буде жодних дискусій. Не треба формувати бюджети під "хотєлки" діючого Президента України. Не треба шантажувати Верховну Раду тим, що ви не будете голосувати, якщо ваші "хотєлки" не включать, а науку треба фінансувати так, як це робить більшість європейських країн. Тому, що наука – це майбутнє нашої країни. Наука – це те, що дасть розвиток нашій країні. Це те, що треба реформувати в першу чергу</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Від "Опозиційного блоку" Шурма, а потім Антон Яценко, після Шурми. Будь ласка, Шурма.</p>
<p>&nbsp;</p>
<p>16:32:32</p>
<p>ШУРМА І.М.</p>
<p>Ігор Шурма, "Опозиційний блок". А я звертаюся, от я зараз встану, до пана Саєнка. Пан Саєнко, ви не бачите? Так от я вас прошу, щоб ви сіли так як я. Чи ви хочете уподобатись, так як був один з покійних наших членів депутатів? Ви чого диригуєте залом як голосувати? Ви в себе на Кабміні там наведіть порядок, щоб у вас т.в.о. міністри там не сиділи. Супрун сюди внесіть в зал, Макарову внесіть в зал, а ми вами подиригуємо тоді. Це -&nbsp; перше.</p>
<p>По-друге. Ви хочете Україну будувати, ви на Національну академію наук чого гроші стирили? 200 мільйонів. Як це інакше назвати? Поверніть не 200 мільйонів, а 600 мільйонів, тому що у них не вистачає і тих грошей. Ви медицину чого обчухрали? Обчухрали тому, що маєте дати 190 мільярдів, а даєте 90. І ви зараз намагаєтесь оце тут керувати процесом. Бюджетний кодекс – це є релігія фінансова. Ви за фінансову біблію&nbsp; махінаціями тут не займайтеся.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Від фракції "Відродження" Антон Яценко.</p>
<p>&nbsp;</p>
<p>16:33:42</p>
<p>ЯЦЕНКО А.В.</p>
<p>Шановні колеги, ми вже виступали по цьому питанню. Ну, дійсно, дуже прикро, що тут по 165-й поправці ціна питання взагалі не 200 мільйонів, а навіть 40 мільйонів - це для держави відносно невеликі кошти. І отут вона просто виступає такою розмінною монетою в якихось розборках чиїхось. Тому, ми закликаємо прийняти все ж таки зараз цей кодекс, змобілізуватися, але з урахуванням цієї правки 165-ї.</p>
<p>Ні в якому разі не можна вчених, які й так сьогодні загнані, за межею,&nbsp; що називається, вони не можуть працювати нормально.</p>
<p>І хочу, що в цьому залі дуже багато є кандидатів наук, докторів наук, академіків навіть. Ну, давайте підтримаємо Національну академію наук.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Колеги, прошу уваги. У нас, направду, є ключове питання – це прийняття бюджету сьогодні. Я наголошую вам,&nbsp; що це ключове питання сьогоднішнього дня. Я поважаю всі дискусії і всі думки, які є в залі.</p>
<p>Але ми повинні найти той компроміс, навколо якого ми зможемо об'єднати зал. Бюджетний комітет мені гарантував, що рішення комітету об'єднає зал. Пане Іщейкін, я прошу вас ще раз до трибуни, поясніть, що ми маємо зараз робити. Будь ласка, пане Костянтин.</p>
<p>І прошу, зараз ми вже голосуємо, прошу приготуватись до голосування.</p>
<p>&nbsp;</p>
<p>16:35:07</p>
<p>ІЩЕЙКІН К.Є.</p>
<p>Шановні колеги! Стосовно рішення комітету, яке я оголошував. Я хочу ще раз звернути вашу увагу на тому, що комітет рекомендує Верховній Раді законопроект 9084 прийняти у другому читанні та в цілому як закон з урахуванням підтриманих пропозицій в остаточній редакції, викладеній і підготовленій комітетом в порівняльній таблиці.</p>
<p>Отже, з наступними уточненнями. Врахувати поправки: 39-а з уточненнями редакції народного депутата Солов'я, 151-а народного депутата Сисоєнко, 161-а у редакції народного депутата Кулініча. І рекомендує відхилити поправки, які попередньо були відхилені комітетом: 165-у та 180-у, як зазначалось в попередньому рішенні комітету.</p>
<p>Хотів би окремо наголосити, що… Значить, відповідаю. 165 правка стосовно підтримки вітчизняної науки була обговорена в підкомітеті і була підтримана. Якщо був процес, коли відповідні інститути були винесені на розгляд, які заслуговують і потребують підтримки, бо в системі є інститут… <i>(Шум у залі)</i></p>
<p>&nbsp;Колеги, я пояснюю суть правки. Підтримуючи науку, треба розуміти, що вона так само, як і 180-а, має унормовуватись кодексом, вона має бути через відповідний профільний комітет пройти… <i>(Шум у залі)</i></p>
<p>&nbsp;Я оголосив рішення комітету і прошу вас підтримати. Голова може поставити рішення на голосування і може… <i>(Шум у залі)</i></p>
<p>&nbsp;Звісно, але це поставить на голосування Голова Верховної Ради.</p>
<p>&nbsp;</p>
<p>ГОЛОВУЮЧИЙ. Отже, колеги, я розумію, я розумію, що ключова ситуація в тому, що пропонують повернутись до 165-ї. <i>(Шум у залі)</i></p>
<p>&nbsp;Отже, колеги, увага! Я ще раз поставлю рішення комітету. І якщо не буде – ми перейдемо до голосування, яке було до обіду. Отже, колеги, я ще раз ставлю на голосування пропозицію, яку озвучив Костянтин Іщейкін, голова підкомітету. Хто підтримує рішення комітету, прошу голосувати. Хто підтримує рішення комітету, прошу проголосувати. Хто підтримує, прошу голосувати. Голосуємо!</p>
<p>&nbsp;</p>
<p>16:38:41</p>
<p>За-204</p>
<p>Я вам говорю: немає голосів.</p>
<p>Отже, колеги, я пропоную зараз. Колеги, увага! Я прошу вас зараз всіх уваги. Я пропоную повернутись до того стану, який був до обіду, тобто… Ні, так? БПП не голосує. <i>(Шум у залі) </i>Ну, тоді беріть із двох фракцій перерву.</p>
<p>Вибачте, хоч хто-небудь може дати пропозицію, яка би об'єднала зал?</p>
<p>Колеги, пропонує фракція "Блоку Петра Порошенка" оголосити перерву, так?</p>
<p><i>(Шум у залі)</i></p>
<p>Отже, колеги, я зараз… в мене є два способи. Тоді я зараз оголошую перерву, кажіть, так? Як Голова Верховної Ради України…&nbsp; Колеги, увага!</p>
<p><i>(Шум у залі)</i></p>
<p>&nbsp;Колеги, а може зробимо інакше, хай голови фракцій до мене підійдуть? От підійдіть зараз до мене голови фракцій. Я прошу голів фракцій підійти до мене для консультації прямо зараз.&nbsp;</p>
<p><i>&nbsp;(Шум у залі)</i></p>
<p>Голова бюджетного або Іщейкін, будь ласка.</p>
<p><i>(Шум у залі)</i></p>
<p>Отже, колеги, прошу&nbsp; займати робочі місця.</p>
<p>Прошу займати&nbsp; робочі місця, прошу&nbsp; припинити&nbsp; блокувати трибуну, це&nbsp; суперечить&nbsp; Регламенту Верховної Ради&nbsp; України.&nbsp;</p>
<p>Отже, колеги, ми знайшли компромісну&nbsp; пропозицію, зараз я її&nbsp; уважно озвучу колеги, озвучу. Прошу всіх уважно слухати і заходити в зал, і приготуватись до&nbsp; голосування.&nbsp;</p>
<p>Отже, вона полягає в тому… Я не ставлю на голосування рішення комітету, не ставлю. Я повідомляю, що ми будемо голосувати за закон, враховуючи 161-у в редакції, яку озвучив Кулініч під стенограму, 39-у в редакції, що озвучив Соловей (будьте уважні), Соловей, так, 151-у, враховуючи, і пропозицію, яку зараз зачитає Костянтин Іщейкін, видозмінена, та, по якій ми дискутували.</p>
<p>І я прошу Іщейкіна Костянтина зачитати компромісну пропозицію від всіх фракцій, яка була спільно сформована і яка зараз буде зачитана&nbsp; представником бюджетного комітету. І прошу&nbsp; всіх заходити в зал, за хвилину буде&nbsp; голосування.</p>
<p>Будь ласка.</p>
<p>&nbsp;</p>
<p>16:56:22</p>
<p>ІЩЕЙКІН К.Є.</p>
<p>Шановні колеги, вашій увазі пропонуємо узгоджену позицію всіх фракцій стосовно підтримки української науки.</p>
<p>Пункт 25 розділу І доповнити підпунктом 5 наступного змісту: "Встановити, що до 2023 року включно частина чистого прибутку, що відповідно до пункту 17 частини другої статті 29 цього кодексу та статті 11-1 Закону України "Про управліннями об'єктами державної власності" підлягає спрямуванню до Державного бюджету України державними унітарними підприємствами, що перебувають у віданні Національної академії наук України, залишаються у розпорядженні таких державних унітарних підприємств, що перебувають у віданні Національної академії наук України, та спрямовуються ними виключно на проведення своєї ініціативної наукової та науково-технічної діяльності, фінансування інновацій та розширення власної матеріально-технічної бази".&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Колеги, всі уважно чули?</p>
<p>Я прошу всіх зайти в зал і зайняти свої позиції. Я прошу всіх повернутися на робочі місця. Я прошу, колеги, ще раз усіх повернутися на робочі місця.&nbsp; Ми переходимо до прийняття рішення. Будь ласка, заходіть в зал.</p>
<p>Отже, колеги, наголошую: замість 165 правки буде ця, яка озвучена була тут. Там просто є тільки два слова, тільки два слова... Одне, виключно одне&nbsp; слово. І це я просто під стенограму скажу, коли будемо голосувати, що в такому формулюванні, яке Іщейкін озвучив, це ключове формулювання було.</p>
<p>І&nbsp; я прошу всіх бути уважними. Я буду називати всі правки. Вже, певно, вся Україна їх напам'ять знає, ці номера правок. І прошу вас бути уважними перед голосуванням, і особливо бюджетний комітет.</p>
<p>Отже увага, колеги! Я ставлю на голосування проект Закону про внесення змін до Бюджетного кодексу України з тим, що 39 правка в редакції, яку озвучив під стенограму Соловей, включаючи 151 правку, яка була підтримана залом, включаючи 161 правку в редакції, яку озвучив Кулініч, а замість 165 правки – той текст, який був озвучений Іщейкіним, представником комітету, під стенограму для всього сесійного залу. Все зрозуміло?</p>
<p>Отже, в другому читанні та в цілому з техніко-юридичними правками прошу голосувати, прошу підтримати. Голосуємо, колеги, прошу підтримати. Кожен голос, колеги, голосуємо, прошу підтримати.</p>
<p>&nbsp;</p>
<p>16:59:46</p>
<p>За-243</p>
<p>Закон прийнятий.</p>
<p>Колеги, не розходимося, не розходимося. Я вітаю комітет!</p>
<p>Зараз я поставлю на голосування пропозицію, щоб ми перейшли до проекту Закону про внесення змін до Конституції України (щодо стратегічного курсу держави на набуття повноправного членства України в Європейському Союзі та в Організації Північноатлантичного договору).</p>
<p>Є рішення Конституційного Суду, є рішення комітету. Згідно закону, сама Верховна Рада визначає коли його розглядати. Я переконаний, сьогодні вдалий день – до п'ятої річниці Євромайдану, щоб ми змогли розглянути в першому читанні зміни до Конституції про вступ України і визначення українського напрямку на ЄС і НАТО.</p>
<p>Тому я всіх прошу підтримати, щоб ми зараз перейшли до розгляду проекту Закону 9037. Прошу голосувати і прошу підтримати. Колеги, всі європейські фракції, прошу підтримати, голосуємо. Прошу підтримати, щоб зараз перейшли до ЄС, НАТО, голосуємо.</p>
<p>&nbsp;</p>
<p>17:00:59</p>
<p>За-266</p>
<p>Рішення прийнято.</p>
<p>І ми, колеги, переходимо до розгляду проекту закону. На ваш розгляд вноситься питання про попереднє схвалення проекту Закону (№ 9037) про внесення змін до Конституції України (щодо стратегічного курсу держави на набуття повноправного членства України в ЄС і НАТО).</p>
<p>Шановні народні депутати, згідно зі статтею 159 Основного Закону України законопроект&nbsp; про внесення змін до Конституції розглядається Верховною Радою України за наявності висновку Конституційного Суду України щодо відповідності законопроекту вимогам статей 157 і 158 Конституції України.</p>
<p>Відповідно до висновку Конституційного Суду України від 22 листопада 2018 року, який вам роздано, законопроект реєстр. 9037 визнаний в цілому таким, що відповідає вимогам статей 157 і 158 Конституції України. І щодо його положень Конституційний Суд України не висловив застережень.</p>
<p>Згідно з статтею 149 Регламенту Верховної Ради України питання про попереднє схвалення законопроекту про внесення змін до Конституції України розглядається за процедурою повного обговорення, колеги. І тому я надаю слово для доповіді голові Комітету&nbsp; Верховної Ради України з питань правової політики та правосуддя Руслану Петровичу Князевичу.</p>
<p>Пане Руслан, запрошую на трибуну для доповіді. Будь ласка,&nbsp; пане Руслан.</p>
<p>&nbsp;</p>
<p>17:02:55</p>
<p>КНЯЗЕВИЧ Р.П.</p>
<p>Дуже дякую.</p>
<p>Шановний пане&nbsp; Голово, шановні колеги! Сьогодні на своєму засіданні&nbsp; Комітет з питань правової політики та правосуддя&nbsp; розглянув, крім самого законопроекту реєстраційний номер 9037, також Висновок Конституційного Суду України &nbsp;від 22 листопада 2018 року за реєстраційним номером 3-в/2018 і встановив наступне.</p>
<p>Шановні колеги, я нагадаю вам, що 20 вересня в цій сесійній&nbsp; залі була прийнята більшістю голосів від конституційного складу Верховної Ради Постанова за реєстраційним номером 2555 щодо включення до порядку денного&nbsp; дев'ятої сесії Верховної Ради&nbsp; восьмого скликання та направлення до Конституційного Суду України&nbsp; Закону України&nbsp; про внесення&nbsp; змін <a name=Temp></a>до Конституції України для одержання висновку Конституційного Суду України щодо його відповідності відповідно статтям 157 та 158 Конституції України.</p>
<p>У своєму висновку, який сьогодні був прийнятий на засіданні Великої палати Конституційного Суду України, Конституційний Суд України дійшов узагальненого висновку, що законопроект про внесення змін до Конституції України щодо стратегічного курсу держави на набуття повноправного членства України в Європейському Союзі та Організації Північноатлантичного договору відповідає вимогам статей 157 та 158 Конституції України.</p>
<p>Згідно з частиною п'ятою статті 149 Регламенту Верховної Ради України Верховна Рада України може розпочати попереднє схвалення, обговорення питання щодо попереднього схвалення і прийняття рішення про попереднє схвалення законопроекту про внесення змін до Конституції в тому випадку, якщо відповідний законопроект отримав висновок Конституційного Суду України, в якому вказано відповідність зазначеного законопроекту статтям 157 та 158 Конституції України, а також у випадку, якщо Конституційний Суд України не висловив жодних застережень до будь-якого іншого положення зазначеного законопроекту.</p>
<p>Зважаючи на те, що сьогодні в своєму висновку Конституційний Суд України, крім того, що встановив відповідність 157 і 158 статтям Конституції України, також не висловив жодних застережень до інших положень зазначеного законопроекту, враховуючи відповідно вимоги статті 149 Регламенту Верховної Ради України, Комітет з правової політики та правосуддя сьогодні на своєму засіданні ухвалив рішення рекомендувати Верховній Раді України попередньо схвалити поданий Президентом України законопроект про внесення змін до Конституції України щодо стратегічного курсу держави на набуття повноправного членства України в Європейському Союзі та в Організації Північноатлантичного договору за реєстраційним номером 9037 від 3 вересня 2018 року. Рішення прийнято одноголосно від присутніх членів комітету.</p>
<p>Дуже дякую. Готовий відповісти на ваші запитання.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>17:06:10</p>
<p>ГОЛОВУЮЧИЙ. Дякуємо.</p>
<p>Шановні колеги, прошу записатися на запитання до шановного доповідача.</p>
<p>Будь ласка, народний депутат Кривенко, ваше запитання.</p>
<p>&nbsp;</p>
<p>17:06:34</p>
<p>КРИВЕНКО В.М.</p>
<p>Прошу слово Ганні Гопко передати.</p>
<p>&nbsp;</p>
<p>ГОЛОВУЮЧИЙ. Будь ласка, пані Гопко мікрофон увімкніть.</p>
<p>&nbsp;</p>
<p>17:06:37</p>
<p>ГОПКО Г.М.</p>
<p>Шановний доповідачу, скажіть, будь ласка, в кінці, в "Прикінцевих положеннях", там, де ви виключаєте, чи є можливість розглядати розміщення військових баз тих держав, які є союзниками, які вже входять в НАТО, наприклад, Сполучені Штати Америки, інші, на території України?</p>
<p>Дякую.</p>
<p>&nbsp;</p>
<p>17:07:03</p>
<p>КНЯЗЕВИЧ Р.П.</p>
<p>Шановні колеги, я хочу ще раз звернутись, що Комітет з питань правової політики та правосуддя тільки в межах повноважень, віднесених до предмета відання нашого комітету, розглядає відповідність цього законопроекту тій конституційній процедурі, яка встановлена Конституцією, Законом України "Про Регламент Верховної Ради" та Законом "Про Конституційний Суд".</p>
<p>Зараз ми на етапі попереднього схвалення, після того як Конституційний Суд в своєму висновку не висловив жодних застережень до тексту законопроекту і встановив його відповідність 157, 158 статтям Конституції.</p>
<p>З точки зору предмету відання нашого комітету ми вважаємо, що є достатньо підстав, передбачених Конституцією і Законом про Регламент, для того, щоб сьогодні розглядати і приймати відповідно законопроект так, як це каже Закон про Регламент, схваливши його, попередньо схваливши його в сесійній залі. Тому дозвольте мені не відповідати щодо суті законопроекту, оскільки це не належить до моїх повноважень.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, запитання від Марії Іонової.</p>
<p>&nbsp;</p>
<p>17:07:57</p>
<p>ІОНОВА М.М.</p>
<p>По-перше, шановні колеги, я хотіла би привітати винесене переважною більшістю голосів рішення Конституційного Суду щодо визнання конституційним закріплення у Конституції курсу України на членство в ЄС і НАТО, тому що це дійсно дуже важливий етап проходження ініційованих Президентом змін, і ми дуже чекаємо офіційного опублікування тексту і найголовніше – результативного голосування під час наступної чергової сесії парламенту.</p>
<p>А моє наступне запитання: чи потребує референдуму внесення змін до Конституції, які ініціював Президент?</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка.</p>
<p>&nbsp;</p>
<p>17:08:37</p>
<p>КНЯЗЕВИЧ Р.П.</p>
<p>Можна відповідати?</p>
<p>&nbsp;</p>
<p>ГОЛОВУЮЧИЙ. Да, да, да, будь ласка.</p>
<p>&nbsp;</p>
<p>КНЯЗЕВИЧ Р.П. Ну, ще під час розгляду питання щодо включення до порядку денного дев'ятої сесії направлення до Конституційного Суду було вирішено це питання. І комітет в своєму висновку чітко встановив, і постанова, яка відповідно приймалась в сесійній залі, встановила, що законопроект, внесений суб'єктом права законодавчої ініціативи Президентом України щодо внесення змін до Конституції, не передбачає змін до І, ІІІ, ХІІІ розділів Конституції. В разі, якщо б такі зміни були б внесені, тоді б це мало наслідком затвердження відповідних змін на всеукраїнському референдумі. Таких змін не внесено, а, отже, відповідного затвердження Конституція не потребує.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>І запитання від Олени Сотник. Прошу.</p>
<p>&nbsp;</p>
<p>17:09:17</p>
<p>СОТНИК О.С.</p>
<p>Дякую.</p>
<p>Олена Сотник, фракція "Самопоміч". Я зараз до вас все ж таки звертаюсь як до голови профільного комітету, правового комітету. І ви не регламентний комітет. І тому ми від вас як від фахового юриста, від народного депутата України, від голови профільного комітету все ж таки просимо роз'яснити, яким чином на сьогоднішній день ви оцінюєте наслідки виключення з "Перехідних положень" пункту 14? І чи оцінювалося це вами під час комітету? Чи задавалося це питання&nbsp; Конституційному Суду України, який мав би презентувати свій висновок? І ви особисто як голова профільного комітету, і в тому числі у вас є підкомітет з конституційності, чи оцінювали ви наслідки даних конкретних змін?</p>
<p>Дякую.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, ваша відповідь.</p>
<p>&nbsp;</p>
<p>17:10:15</p>
<p>КНЯЗЕВИЧ Р.П.</p>
<p>Я дякую.</p>
<p>Якщо ви хочете мою позицію особисту чи позицію комітету? Комітет може діяти тільки в порядку і спосіб, передбачений Конституцією і Законом про комітети і, відповідно, Законом про Регламент. До предмета відання комітету належить виключно процедура внесення змін до Конституції. Читайте, будь ласка, чітко закон і не маніпулюйте, якщо дозволите мені свій висловити.&nbsp;</p>
<p>З приводу того, чи це питання було розглянуто в Конституційному Суді. Я звертаю вашу увагу, що всі висновки комітетів Верховної Ради України, які стосувались цього питання, в тому числі і комітету, який очолює пані Гопко, де ці питання теж були предметом висновку комітету, і в інших висновках комітету були передані до Конституційного Суду, який комплексно розглядав зазначений проект висновку з урахуванням висновків профільного з точки зору процедури і профільних з точки зору змісту комітетів Верховної Ради.</p>
<p>Тому цей висновок був якраз прийнятий з урахуванням комплексно направлених до Конституційного суду документів. Повірте мені, нічого ми в себе не залишали. Конституційний суд мав всі можливості оцінити зазначені висновки.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>На цьому запитання завершилися. Дякую.</p>
<p>Дякую. Будь ласка, прошу записатися на обговорення від депутатських фракцій.</p>
<p>Будь ласка,&nbsp; Олександр Данченко. Олександр Данченко, будь ласка. Олег Березюк.</p>
<p>&nbsp;</p>
<p>17:12:16</p>
<p>ДАНЧЕНКО О.І.</p>
<p>Прошу передати слово Олегу Березюку.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; пане Олеже до слова запрошується.</p>
<p>&nbsp;</p>
<p>17:12:26</p>
<p>БЕРЕЗЮК О.Р.</p>
<p>Чинна влада любить мишачу вовтузню і ширми. Як би не було це приємно, що в українській Конституції буде написано, що країна прямує до НАТО і ЄС, то реченням в українській Конституції вона туди не зайде. Країна зайде в НАТО, коли урядом, Президентом, парламентом буде створена чітка структура, вертикаль управління українським військом на основі поваги до українського солдата, українського воїна; поваги від командира, поваги від парламенту і уряду грошима. Побудова потужних українських військових баз на лінії зіткнення як запорука того, що українські воїни не будуть гинути, що українська територія буде захищена. Побудова потужного військово-політичного альянсу, можливо, двостороннього з державами Східної Європи: Польщі, Прибалтики, Угорщини. Побудова сильної економіки, яка буде працювати для військових потреб і потреб оборони.</p>
<p>Що сьогодні робить уряд і Президент? Сьогодні відбуваються тотальні крадіжки. І приклад сьогоднішнього голосування за Бюджетний кодекс, майбутнього голосування за бюджет країни показує – це йде пограбунок економіки. А це означає – пограбунок українського війська, зниження поваги до українського солдата і до української армії.</p>
<p>НАТО будується грошима, повагою і високим патріотизмом української влади, а не олігархією, яка цинічно обкрадає український бюджет. А це означає – обкрадає українську армію. Якісні українські військові бази на території. Якісна співпраця з військами НАТО – це є запорука безпеки.</p>
<p>&nbsp;</p>
<p>ГОЛОВУЮЧИЙ. Наступний виступ, будь ласка, від "Блоку Петра Порошенка" Ірина Луценко. Прошу вас, пані Ірина.</p>
<p>&nbsp;</p>
<p>17:15:03</p>
<p>ЛУЦЕНКО І.С.</p>
<p>Шановні колеги! Недаремно хтось мудрий сказав, що Конституція – це акт, направлений на збереження держави.</p>
<p>Запропоновані Президентом Порошенком зміни не просто передбачають в Основному Законі відповідний напрямок розвитку України, а і закріплюють основні досягнення Революції Гідності. Україна як незалежна держава уже кров'ю здобула суверенне право самостійно, без зовнішнього тиску визначити подальші кроки у внутрішній та зовнішній політиці.</p>
<p>Запропоновані ж Президентом Порошенком зміни передбачають закріплення на конституційному рівні в першу чергу відповідальності органів влади – Кабінету Міністрів, Верховної Ради, Президента України, Конституційного Суду та за обраний українським народом, його більшістю, курс. І це послідовна позиція сьогоднішня Президента Порошенка.</p>
<p>Лише в п'яти останніх законах було закріплено забезпечення інтеграції України до Європейського Союзу та НАТО. Це основи засад зовнішньої політики до Закону про внутрішню і зовнішню політику України; це схвалення Стратегії національної безпеки України; це Закон про реінтеграцію Донбасу, де передбачені основні критерії захисту такі, які визначаються країнами-членами НАТО; це Закон, який створив Конституційний Суд, який направлений на забезпечення та гарантію незмінності закладеного курсу сьогодні, за який ми будемо голосувати, погоджуючи в першому читанні; це і в червні ухвалений Закон України про національну безпеку, де Україна однозначно в односторонньому порядку взяла на себе відповідальність дотримуватися стандартів НАТО.</p>
<p>Закріплення ж на конституційному рівні правової визначеності курсу України на членство ЄС та НАТО мобілізуватиме українське суспільство і українську владу та сприятиме реформам, спрямованим на досягнення кінцевої мети – стати членом Європейського Союзу і членом Північноатлантичного альянсу.</p>
<p>І саме головне – цими змінами до Конституції ми підтверджуємо свою європейську ідентичність, бо поняття "європейська ідентичність" ширше, ніж поняття "європейські цінності", оскільки передбачає зв'язок цінностей і відповідальності. А отже, запропоноване в Конституції формулювання означає, що український народ у повній мірі поділяє цивілізаційні цінності, характерні для європейської спільноти, які нерозривно пов'язані з її ж відповідальністю. То ж будьте відповідальні&nbsp; і давайте підтримаємо вибраний Президентом Порошенком курс і зміни до Конституції.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, з "Опозиційного блоку" Німченко наполягає, що він записався і вимагає слова.</p>
<p>&nbsp;</p>
<p>17:18:11</p>
<p>НІМЧЕНКО В.І.</p>
<p>Я хочу підтвердити, що я, дійсно, народний депутат "Опозиційної платформи – За життя" "Опозиційного блоку". Я попросив слово. І хочу сказати стосовно законопроекту, який передбачає внесення змін до Конституції України.</p>
<p>Я хотів би, перш за все, сказати і напомнити про далекий уже 90-й рік, буремний рік на переломі історії нашої держави, про те, як йшла Україна до свого суверенітету. І в 90-му році, в липні 90-го року, Україна – законодавчий орган, представники народу України прийняли декларацію. Це приймали декларацію, коли Україна вийшла з Варшавського договору, коли ще не було все відстроєно після Великої Вітчизняної війни, коли ще не знаходили і не знайшли ще свого покою загиблі воїни, їх собирали по всьому світу. І тоді парламент приймав рішення, що ми є суверенна держава, і для цього ми йдемо в позаблоковий статус, ми на мирному шляху розбудови. Отак було в декларації.</p>
<p>Що скоїли? Ідеологія перемогла рішення представників народу 91-го року чи якась крайняя необходимость, чи бойові дії, чи війна, про яку ніхто не каже. Якщо є війна, повинно бути рішення.</p>
<p>Ми на сьогоднішній день відповідаємо за весь народ, і ми так легко впишемо норму, яка не міститься ніде в світі, повірте. Ми перше записали в Конституцію України про Римський статут, Кримінальний кодекс, будемо так його називати. Тепер ми запишемо НАТО. Ви знаєте, що Президент Франції заявив про створення воєнного союзу Європи. Ми будемо писати і це в наше… Чи є в нас державна українська суверенна Конституція?</p>
<p>Я вам скажу, що на сьогоднішній день ставити питання отак і дуже дивно, дуже дивно і неприємно сприймати, чи ініціюється это з Банковой, ініціюється это державним… ініціюється это главою держави,&nbsp; на якого покладено дотримання, дотримання гарантій прав і свобод людей. Якщо ми на сьогоднішній день повели мову про те, щоб вносити зміни в Конституцію, вирішити про декларацію, це наші попередники вирішували.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка, від фракції "Батьківщина" Сергій Соболєв запрошується до слова.</p>
<p>&nbsp;</p>
<p>17:21:30</p>
<p>СОБОЛЄВ С.В.</p>
<p>Фракція "Батьківщина" послідовно виступає за членство в Європейському Союзі і НАТО. Ця позиція є незмінною всі останні роки. І саме Прем'єр-міністр України Юлія Тимошенко залишається єдиним Прем'єр-міністром, яка підписала лист-звернення до саміту НАТО про можливість надання Україні статусу Плану дій щодо членство в НАТО. Саме&nbsp; під цим гаслом кандидат в Президенти України Юлія Тимошенко провела всю виборчу кампанію, коли всі інші нам розказували байки про неможливість навіть думки про членство в НАТО. Але я думаю, що, на жаль, політична еліта України відстала, і мій попередник тільки це підкреслює, повністю відстала від думки українського народу, який чітко під час Революції Гідності висловився за одну єдину позицію. Їх навіть не цікавили питання заробітних плат і пенсій, хоча вони були мізерні і жалюгідні. Нікого не цікавили інші питання. Спочатку тисячі, а потім і мільйони людей вийшли на Майдан лише з одним: це курс України і безпосередній шлях до&nbsp; Європейського Союзу.</p>
<p>Зараз ми стоїмо напередодні ухвалення політичного рішення. Але цього замало. Я переконаний, що парламент підтримає цю пропозицію. Далі стоїть&nbsp; ключове питання: як курс на членство в Європейському Союзі і НАТО буде реалізований і в законах, а, головне, безпосередньо в розумінні кожної особи, бо курс на НАТО – це не просто запис в Конституції, це зміна самого менталітету нації. І я думаю, що народ до цього готовий. Зараз політична еліта підтвердить, чи підтримує вона вибір українського народу. Ми голосуємо "за".</p>
<p>&nbsp;</p>
<p>ГОЛОВУЮЧИЙ. Дякуємо за висловлену позицію.</p>
<p>&nbsp;І від групи "Воля народу" запрошується… Від групи "Воля народу" запрошується народний депутат Фельдман? Колеги, хто від групи "Воля народу"?&nbsp; Будь ласка. З місця, народний депутат Фельдман.</p>
<p>&nbsp;</p>
<p>17:24:07</p>
<p>ФЕЛЬДМАН О.Б.</p>
<p>Слово передаю Писаренко Валерию.</p>
<p>&nbsp;</p>
<p>ГОЛОВУЮЧИЙ. Будь ласка, Валерій Писаренко.</p>
<p>&nbsp;</p>
<p>17:24:16</p>
<p>ПИСАРЕНКО В.В.</p>
<p>Шановні колеги, депутатська група "Відродження" підтримувала направлення до Конституційного Суду цього&nbsp; законопроекту. Ми дійсно послідовно вели себе в цьому питанні. Ми хотіли, щоби ми отримали експертну думку Конституційного Суду щодо питання конституційності цього питання. Сьогодні ми отримали відповідне рішення і це відкриває парламенту зараз вікно для того, щоби голосувати це питання в першому читанні.</p>
<p>Нагадаю шановним колегам, що це тільки середина шляху і на наступній сесії парламент повинен трьомастами голосами підтвердити це своє рішення, і лише після цього ці зміни стануть частиною національної Конституції. Але при цьому, хочу вам нагадати ще одну пропозицію, яку ми в цьому сесійному залі обговорювали і озвучували від нашої групи, це питання проведення всеукраїнського референдуму.</p>
<p>На жаль, сьогодні це питання заблоковано, і більшість парламентська не хоче проводити референдум і не хоче ухвалювати відповідний закон. А це означатиме, що по таким надчутливим питанням ми не будемо мати думку українського народу. І я завжди застерігаю своїх колег, коли вони виходять на трибуну і говорять, що український народ хоче того чи український народ хоче це, від того, щоб вони говорили від імені всього народу. Тому що, якщо подивитись соціологію,&nbsp; то сьогодні біля 50 відсотків громадян України, дійсно, підтримують євроінтеграцію, менше 40 відсотків підтримують вступ до НАТО. А, відповідно, що робити з тими 50 відсотками і 60 відсотками, які мають свою власну, іншу думку, хто буде провідником цих людей? Тому розумно було б, і це ми оголошували тут в сесійному залі,&nbsp; провести всеукраїнський референдум з цього питання. А так ми розглядаємо це надважливе і надчутливе питання в період фактично вже пікової&nbsp; президентської кампанії, коли вибори у нас вже на носі.</p>
<p>Тому на сьогоднішній день, я думаю, що кожен буде робити свій вибір. І, дійсно, ми повинні дивитись на&nbsp; те, що відбувається, мій колега дуже добре&nbsp; сказав, що нам треба слідкувати за часом і тим, що відбувається навколо нас. Сьогодні окремі країни приймають рішення на референдумах про вихід&nbsp; з Європейського Союзу, а деякі підтверджують те, що вони залишаються.</p>
<p>Тому нам потрібно більше слухати український народ. Він все розуміє і він дивиться, що ми тут з вами робимо.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Шановні колеги! Не встигло записатися кілька ще депутатських фракцій на виступи.</p>
<p>Будь ласка, зараз надається слово Максиму Бурбаку, який представить позицію "Народного фронту".</p>
<p>&nbsp;</p>
<p>17:27:22</p>
<p>БУРБАК М.Ю.</p>
<p>"Народний фронт" вітає схвалення конституційних змін щодо євроатлантичної інтеграції. Це виконання ініціативи Арсенія Яценюка. Лідер "Народного фронту" ще 28 червня цього року виголосив цю ідею. Ми готові остаточно проголосувати цей законопроект якнайшвидше.</p>
<p>За даними соціологічних опитувань, понад&nbsp; 60 відсотків українців підтримують вступ України до НАТО, це підтвердження сталої тенденції, яка виявилася ще з 2015 року. Після початку російської агресії українці чітко зрозуміли, що НАТО гарантує своїм членам мир і безпеку.</p>
<p>Євроатлантична інтеграція України – це безальтернативний, незворотній курс. Цей курс розпочав Прем'єр Яценюк ще&nbsp; в 2014 році. Пам'ятаєте, скільки було скептицизму, коли говорили, що Україна отримає безвіз з Євросоюзом? Тепер, нарешті, після того, як ми з вами виконали план дій, який був розроблений урядом Яценюка в 144 законах і підзаконних актах, Україна отримала омріяний безвіз, і всі наші громадяни вільно подорожують країнами Європи.</p>
<p>Шановні колеги, на конституційному закріпленні не можна зупинятися. Мету вступу до НАТО, ЄС треба виписати не лише в Конституції, а й до конкретних законів, у яких має бути план, графік і перелік відповідальних за отримання виконання Плану дій НАТО щодо членства, статусу країни-кандидата ЄС тощо. "Народний фронт" вимагає цього вже рік. Ми з вами виконали домашнє завдання щодо безвізу, ми повинні погодити з нашими партнерами, країнами-членами Альянсу План дій щодо членства України в НАТО, і ми його таки виконаємо. Ми отримали безвіз, ми отримаємо членство в НАТО і ЄС.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам, шановний пане Максиме.</p>
<p>І, будь ласка, зараз Євген Рибчинський. Євген Рибчинський, він просто перший підняв руку.</p>
<p>Шановний пане Олеже, в даному випадку я просто йду по тому, хто перший підняв руку, потім ви. Він представить позицію "Волі народу" і потім лідер Радикальної партії Олег Ляшко. Прошу, будь ласка.</p>
<p>Картку треба вставляти для того, щоб отримати слово.</p>
<p>&nbsp;</p>
<p>17:29:40</p>
<p>РИБЧИНСЬКИЙ Є.Ю.</p>
<p>Дякую, дякую.</p>
<p>У мене є одне зауваження, воно стосується розділу ХV "Перехідних положень", 14 стаття. Використання існуючих військових баз на території України для тимчасового перебування іноземних військових формувань можливе на умовах оренди в порядку, визначеному міжнародними договорами України, ратифікованими Верховною Радою України. Зауваження дуже просте. Тільки що мій колега казав, що 70 відсотків населення за вступ в НАТО. Ми тут не пояснюємо, яких саме військових формувань іноземних ми можемо допускати до наших баз, це можуть бути і російські. Але рано чи пізно завершиться ця війна і що, ми допустимо знову, як в Крим допустили російський флот, ми допустимо росіян? Ми маємо прямо тут в 14-му положенні зазначити, що тільки країн, які вступили в НАТО,</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Олег Ляшко, запрошуєтеся до слова.</p>
<p>&nbsp;</p>
<p>17:30:50</p>
<p>ЛЯШКО О.В.</p>
<p>Наша команда, безумовно, підтримує курс України на членство в НАТО і Євросоюзі. Але ми пропонуємо від декларацій до дій. Зміни до Конституції, запропоновані Президентом Порошенком, на нашу думку, навпаки обмежують можливості співпраці України з НАТО - із нашими стратегічними партнерами. Президент пропонує вилучити пункт 14 "Перехідних положень", який дає право на підставі міжнародних договорів розміщення в Україні іноземних баз, зокрема, членів країн Альянсу. Після вилучення цього положення залишається дія статті 17 Конституції України, яка передбачає, що на території України не допускається розташування іноземних військових баз. Тобто за деклараціями про членство до НАТО Президент Порошенко фактично обмежує можливості України співробітництва із НАТО, із нашими партнерами.</p>
<p>Що мав би робити Президент Україні? На кожній зустрічі із президентами США, з лідерами інших країн, наголошувати на укладенні прямої військової угоди між Україною і Сполученими Штатами поза членством в НАТО. Тому що перспектива в НАТО це далека, а боронити країну треба сьогодні. Два роки тому парламент за ініціативою Радикальної партії проголосував звернення до Конгресу Сполучених Штатів про укладення прямої військової угоди. Сполучені Штати мають такі військові угоди із 17 країнами світу, зокрема, Ізраїль, Японія і цілий ряд інших країн. Президент Порошенко про це мовчить.</p>
<p>Що мав би робити Президент України? На кожній зустрічі з нашими партнерами вимагати дотримання і виконання Будапештського меморандуму. Ми, унікальна країна, яка здала третій ядерний потенціал у світі, Президент України Петро Порошенко виступає з трибуни ООН і жодного слова не згадує про Будапештський меморандум. Президент України Петро Порошенко їде до Білого дому, до інших кабінетів і жодного слова не згадує про Будапештський меморандум. Хоча це приклад для всього світу, що невиконання&nbsp; зобов'язань перед Україною провокує розповсюдження ядерної зброї.</p>
<p>Що мав би робити Президент України? Зробити все для поглиблення співпраці з нашими стратегічними партнерами і наблизити наше членство в НАТО. На жаль, нинішня влада робить все, щоб ми там не були. За деклараціями, за бігбордами "Мова. Армія. Віра" маємо справи зовсім інші – коли обмежуються можливості&nbsp; співпраці України з НАТО. Я зроблю те, чого не робить Президент Порошенко. Я змушу наших партнерів виконувати Будапештський меморандум. Ми укладемо із Сполученими Штатами пряму військову оборонну угоду поза членством у НАТО. І ми внесемо зміни до&nbsp; Конституції, які дадуть можливість&nbsp; розміщувати в Україні військові бази членів-країн Альянсу, куди ми обов'язково вступимо.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>17:34:01</p>
<p>ГОЛОВУЮЧИЙ. Колеги,&nbsp; зараз виступи від депутатів. 9 хвилин –&nbsp; виступи від депутатів. Хто має намір взяти участь в обговоренні,&nbsp; прошу провести запис. 9 хвилин,&nbsp; будь ласка.&nbsp;&nbsp;</p>
<p>Веселова Наталія передає слово для виступу Ганні&nbsp; Гопко.</p>
<p>Будь ласка, пані Ганно.</p>
<p>&nbsp;</p>
<p>17:34:36</p>
<p>ГОПКО Г.М.</p>
<p>Доброго дня,&nbsp; шановні колеги! Я хочу сказати, що, дійсно,&nbsp; Комітет у закордонних справах на&nbsp; своєму засіданні розглядали це питання змін до&nbsp;&nbsp; Конституції. І, зокрема, за рішенням комітету ми ухвалили прийняти рішення про створення Тимчасової спеціальної комісії як головної для продовження&nbsp; роботи над законопроектом про внесення змін до Конституції України, частина дев'ята статті 146 Закону України "Про Регламент Верховної Ради".</p>
<p>Чому? Тому що&nbsp; у нас на комітеті були&nbsp; великі дебати, що робити із статтею… пунктом 14 розділу ХV "Перехідні положення", які пропонували виключити. Натомість ми пропонували, зокрема, поспілкувавшись з експертами, "Перехідні&nbsp; положення" сформулювати ось так: "До приєднання&nbsp; України до Північноатлантичного договору, підписаного у&nbsp; Вашингтоні 4 квітня 1949 року, співпраця між Україною і Організацією Північноатлантичного договору визначатиметься&nbsp; міжнародними угодами та домовленостями, відповідно до яких на території України можуть перебувати військові формування держав-членів Альянсу та&nbsp; розміщуватися об'єкти інфраструктури Альянсу на умовах, визначених&nbsp; договірними сторонами". Тобто до моменту вступу України в НАТО ми дозволяємо, і, зокрема, в змінах Конституції це прописуємо – розміщення баз.</p>
<p>Якщо ми подивимося зараз на Польщу, Польща домовляється із Сполученими Штатами Америки для того, щоб не на ротаційній, а на постійній основі були військові бази США, чітко розуміючи загрозу Російської Федерації. Саме це Комітет у закордонних справах, спілкуючись із міжнародниками, якраз і намагався донести через створення комісії, яка би доопрацювала і оцей 14 пункт "Перехідних положень" відшліфувала до національних інтересів, чітко розуміючи, що наше заякоріння в Конституції змін членства в ЄС і в НАТО. Розуміючи, що наші ухвалені закони… все одно перспективи членства – це не найближчий рік, це, можливо, 2-3-5 років, тому це й була би гарантія безпеки. На жаль, ми не змогли переконати Адміністрацію Президента для того, щоб цей пункт замінити саме такими пропозиціями, які були узгоджені з міжнародними експертами.</p>
<p>Я можу сказати, що, дійсно, Україна із жертви російської агресії перетворилася в контриб'ютора європейської безпеки. Ми, дійсно, за східному фланзі ми є партнером НАТО. Але цього мало. І ми повинні до наших партнерів ставити амбітні і достатньо вимогливі так само плани.</p>
<p>Що натомість ми отримуємо, поки ми не стали членами ЄС і НАТО? Зокрема, під час візиту Меркель ми мали вимагати більш жорсткішого розуміння&nbsp; блокування "Північного потоку-2". Вимагати чіткішої карти дорожньої, коли ми станемо членами ЄС і НАТО, зважаючи на те, що у 2020 році Німеччина головує в ЄС, у 2025-му – Польща, у 2027-му – Литва. Давайте бути більш вимогливими до партнерів, і тоді вони нас почують.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>До слова запрошується Мельничук Сергій Петрович. З трибуни, будь ласка.</p>
<p>&nbsp;</p>
<p>17:37:51</p>
<p>МЕЛЬНИЧУК С.П.</p>
<p>Доброго дня, шановні громадяни України, шановні колеги! Ми з вами&nbsp; всі давали присягу народу України в цьому залі, і я ще давав присягу народу України в Збройних Силах України. І ми маємо помнити і дбати про інтереси саме громадян України.</p>
<p>Конституція України говорить про те, що в умовах війни ми не можемо робити зміни до Конституції. Але у нас іде міжнародний конфлікт, саме міжнародний конфлікт, про це говорили тиждень назад в цьому залі міжнародні експерти, міжнародні законодавці з кримінального права. Коли я сказав їм, що в нас гібридна війна, вони сказали: ні, у вас повномасштабний міжнародний конфлікт.&nbsp; І&nbsp; ми маємо це помнити. І зміни в Конституцію ми не маємо ні в якому разі права робити. Ми не спитали в українського народу, чи хоче він це зробити.</p>
<p>А що стосується баз і НАТО. Я – за НАТО, за співробітництво з НАТО, але є багато перепон, і нас в тому НАТО поки не чекають, тому що в нас немає... ми в конфлікті. Потрібно розробляти нові умови співпраці НАТО, ЄС – Україна, робити новий формат і в цьому форматі працювати.</p>
<p>Чому до цих пір ми в ООН не заявили хоча би не те, що в нас військовий конфлікт і об'явити Росію агресором там, а хоча би скористувалися 51 статтею і прийняти відповідну резолюцію.</p>
<p>Так що дуже багато запитань. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Мороко Юрій передає слово для виступу Вілкулу.</p>
<p>&nbsp;</p>
<p>17:40:02</p>
<p>ВІЛКУЛ О.Ю.</p>
<p>Шановний народе України! Я звертаюсь зараз навіть не до сесійної зали, я звертаюсь саме до вас, до кожного, хто мене зараз чує. Скажіть мені, що змінилося в країні за останні 4,5 роки? Чи змінився зовнішньополітичний курс держави, який декларує нинішня влада? Ні. Чи змінився Президент? Ні. Чи змінилася Верховна Рада? Ні.</p>
<p>Що ж зараз ми бачимо? Бачимо, що почалися президентські вибори, залишилось 4 місяці, але у діючої влади, у діючого Президента підтримка у суспільстві – лише декілька відсотків.</p>
<p>Я не бачив цих декілька відсотків серед простих людей, ну окрім цієї зали, та чиновників, але соціологія показує, що вона є. І навіть прихильники діючої влади, це декілька відсотків, самі кажуть, що в соціальному плані хизуватися нічим: мізерні пенсії, мізерні заробітні плати, повне зубожіння, але вибратись хочеться і хочеться дуже.</p>
<p>Тому, на жаль, президентська виборча кампанія почалася не з питань, які&nbsp; об'єднують суспільство, а з питань, які&nbsp; його розколюють. Це питання мови, це питання втручання в справи віри і це питання стосовно&nbsp; зовнішньополітичного курсу. Нам декілька разів Генеральний секретар НАТО казав,&nbsp; що&nbsp; нас в це НАТО ніколи не візьмуть. Ті ж самі заяви лунали від&nbsp; представників європейської спільноти. Але хочуть… наша влада хоче змоделювати такі очікування, яких, насправді, ніколи не буде. Наша країна повинна бути сильною, позаблоковою. Після перемоги на виборах ми будемо будувати сильну Україну, ми будемо будувати сильну армію, яка буде запорукою нашої безпеки, а все інше – це не більше, ніж гасла, і не більше, ніж передвиборча кампанія&nbsp; діючого Президента. І участі в&nbsp; ній ми приймати,&nbsp; стовідсотково, не будемо. Ми будемо голосувати червоними кнопками. Тільки позаблоковий статус! Тільки європейські стандарти в нашої держави! Це нормальне майбутнє мирної України, в основі якої стає людина. Ні МВФ і ні НАТО, а людина, її&nbsp; родина, її&nbsp; безпека.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. І до заключного виступу від&nbsp; народних депутатів&nbsp; запрошується Кривенко Віктор Миколайович.</p>
<p>&nbsp;</p>
<p>17:43:03</p>
<p>КРИВЕНКО В.М.</p>
<p>Віктор Кривенко, Народний Рух України.&nbsp; Шановний український народе, ви маєте чітко розуміти, чому&nbsp; не починаються війни. Війни починаються тільки з двох причин.</p>
<p>Перша – це можливість нанесення симетричної відповіді, коли однакова кількість солдат, однакова якість війська, і не воюють армії, тому що лінія фронту буде рухатися на сто кілометрів, і всі будуть по пояс у крові. Коли ядерна зброя є. У НАТО був шестикратний запас знищення всього живого на планеті, у Радянського Союзу – дванадцятикратний запас знищення всього живого на планеті, і не воювали. Коли члени блоку, де напад на одну країну означає глобальну війну.</p>
<p>Все це Україна втратила. В 91-му році обрала незалежність 1 грудня, 92 відсотки, і обрали комуніста Президентом Кравчука, який потім з наступним комуністом здав ядерну зброю. У 92-му році зберегли Верховну Раду комуністичну, яка ще до 94-го року керувала державою. І абсолютно було втрачено можливість симетричної відповіді. Залишається альтернатива, асиметрична відповідь: ви нам чобіт на кордон ставите – ми вам знищимо атомну станцію, дамбу, якесь радіоактивне сміття над столицею розпорошимо.</p>
<p>Нічого не зроблено з 91-го року. Всі наші розробки, я – колишній заступник гендиректора "Южмаша"– нічого не зроблено. І тому Україна є абсолютно беззахисною. Безумовно, нам необхідно йти в НАТО, це рішення більше символічне, Народний Рух України його підтримає. І ми закликаємо колег по парламенту теж його підтримати. Підтримую пані Гопко і тих інших виступаючих, які говорять, що воно є неповноцінним і не дозволить нам розміщувати військові бази наших партнерів на своїй території.</p>
<p>Дуже чітко треба розуміти, що перш за все завдання Міністерства оборони – це оборона, а не напад. І саме відсутність нападу є його першим кроком до цієї оборони. Подивіться, будь ласка, сто років тому, коли Польща повстала на руїні двох імперій – Австро-угорської і Російської, і тоді Пілсудський переміг Тухачевського, відродив свою державу. Через двадцять років, два тижні – і Польщі не стало. Тому що все, коні не вирішують – танки вирішують. В сучасній війні танк живе 4 хвилини. Видимість ракети – 94 відсотки, вартість менше одного відсотка. Війна з Україною повномасштабна буде тривати два-три тижні. Так, потім ми їх переможемо через партизанські наші загони, через наш супротив, але фактично з тим станом захисту неба і інших військових компонентів нам потрібна зараз колективна допомога всього світу. Тому хто зараз не проголосує за цей законопроект, прикриваючись будь-якими гаслами, особистої антипатії до Президента, який у вівторок провалив своєю фракцією найменування моєї рідної області Січеславською, то той буде ворогом України.</p>
<p>Дякую вам. Прошу голосувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, виступи від народних депутатів завершені. Зараз я запрошую до заключного слова голову комітету Руслана Князевича. Князевича, колеги. Потім, колеги, увага, потім я запрошу до слова Президента України після виступу Князевича. І аж потім буде голосування. Зараз Князевич – до 3 хвилин, потім я запрошу до слова Президента України, а потім аж голосування.</p>
<p>Прошу, пане Руслан, до 3 хвилин.</p>
<p>&nbsp;</p>
<p>17:46:38</p>
<p>КНЯЗЕВИЧ Р.П.</p>
<p>Я буду намагатися швидше. Я, шановні колеги, хочу ще раз повторити позицію нашого комітету. Наш комітет як Комітет з питань правової політики та правосуддя є профільним з точки зору дотримання процедури внесення змін до Конституції України.</p>
<p>Після надходження висновку Конституційного Суду щодо відповідності законопроекту вимогам 157, 158 статей Конституції, а також у випадку, якщо він не висловив жодних застережень до інших положень Конституції України, це означає, що комітет зобов'язаний винести на розгляд Верховної Ради проект рішення щодо попереднього схвалення зазначеного проекту Закону про внесення змін до Конституції України.</p>
<p>Оскільки комітет одноголосно визначився на користь такого рішення, просимо підтримати зазначений проект рішення комітету і проект постанови, відповідно, Верховної Ради про попереднє схвалення проекту про внесення змін до Конституції України.</p>
<p>Дуже дякую.</p>
<p>&nbsp;</p>
<p>ГОЛОВУЮЧИЙ. Отже, дякую, пане Руслан.</p>
<p>Обговорення завершене. Хочу вам, колеги, повідомити, що в засіданні Верховної Ради України бере участь Президент України Петро Олексійович Порошенко. Прошу запросити Президента до виступу і прошу привітати Президента України. <i>&nbsp;(Оплески)</i></p>
<p>До слова запрошується Президент України Петро Олексійович Порошенко. Будь ласка.</p>
<p>&nbsp;</p>
<p>17:48:20</p>
<p>ПОРОШЕНКО П.О.</p>
<p>Шановний пане Голово! Шановні народні депутати! Дорогі співвітчизники! Власне кажучи, я не маю жодних сумнівів, що зараз Верховна Рада в першому читанні точно підтримає законопроект змін до Конституції. Вони силою Основного Закону України зобов'яжуть будь-яку українську владу, наголошую, будь-яку і всі її гілки, працювати для того, щоби забезпечити вступ України до Європейського Союзу, вступ України до НАТО. Я не бачу аргументів не голосувати, не розумію цих аргументів і не сприймаю. І ось чому.</p>
<p>За чотири роки ми з вами здолали, ми з вами, це є наше спільне досягнення, ми здолали величезну дистанцію на шляху до європейської і євроатлантичної інтеграції. Як вчора заявив один із Єврокомісарів, Україна та Євросоюз наблизилися один до одного як ніколи завдяки людям, які 5 років тому розпочали Революцію Гідності. Я додам від себе, що жодна держава, яка не є членом НАТО, не має сьогодні таких близьких відносин з Альянсом, як зараз має Україна. І це теж завдяки людям, які 5 років тому розпочали Революцію Гідності і які в тому числі сидять в цьому залі.</p>
<p>Але, якщо взяти за основу порівняння з нашими сусідами, ми, на жаль, надзвичайно сильно запізнюємося, сильно відстаємо. Польща, Угорщина, Чехія ще в березні 99-го вступили до НАТО, а в травні 2004-го до Євросоюзу разом з Словенією, Словаччиною, Країнами Балтії. А ми на той момент навіть в двері не постукали до цих двох найуспішніших міжнародних союзів. А ми в тому ж таки четвертому році ледве-ледве зірвали план прикувати Україну до єдиного російського економічного простору. Постколоніальне суспільство довгий час залишалося в полоні імперських стереотипів і ілюзій, які десятиліттями&nbsp; вдувалися сюди, в Україну, кремлівською пропагандою, в тому числі і міфів про нібито братерську Росію, і нібито агресивний блок НАТО.</p>
<p>Політична еліта того часу замість того, щоб йти попереду, вести за собою людей&nbsp; підігрівала найдрімучішим забобонам. Так, були і тоді в нашому українському політикумі люди, які мислили стратегічно, які зазирали в майбутнє, які бачили загрози і щиро шукали відповіді на них. Наприкінці нульових ми зробили спробу форсувати наш вступ до НАТО. В цій залі немало свідків&nbsp; і, навіть, учасників тих подій. Одні діяли відкрито, вони місяцями блокували роботу Верховної Ради, сіяли дезінформацію в засобах масової інформації про НАТО. Спротив НАТО проголосили наріжним каменем своєї політики. Пам'ятаєте кульки в цьому залі? Я думаю, що це буде дуже ефективним символом їх діяльності.</p>
<p>В чиїх інтересах вони діяли? Діяли в інтересах Росії як класична "п'ята колона" і зараз намагаються діяти так само. А інші, хоча і вичавлювали з себе слова і навіть підписи на підтримку НАТО тишком-нишком вставляли палиці&nbsp; в колеса, посилали на Захід сигнали, мовляв, ще просто, дорогі мої, не час&nbsp; для надання ПДЧ і зараз їм це спокою не дає. На ворі і шапка горить.</p>
<p>Тодішня влада не говорила про свою позицію щодо НАТО одним голосом. І ми втратили шанс убезпечити себе, на жаль, втратили шанс, від російської агресії.</p>
<p>"В ряде соседних государств не прекращались попытки расширения НАТО, в том числе и за счет так называемого ускоренного вступления в Альянс Грузии и Украины. Все это, разумеется, потребовало четкой и слаженной работы всех специальных силовых структур, правоохранительных органов и весьма высокого уровня координации их деятельности. Должен сразу сказать, что Федеральная служба безопасности в целом успешно выполнила все поставленные перед ней задачи".</p>
<p>&nbsp;</p>
<p>ГОЛОСИ ІЗ ЗАЛУ.&nbsp; Державною мовою, будь ласка. <i>(Оплески)</i></p>
<p>&nbsp;</p>
<p>ПОРОШЕНКО П.О. Дорогі друзі, я щойно процитував повідомлення з сайту kremlin.ru їхньою державною мовою. <i>(Оплески) </i>Дата цього повідомлення 29 січня 2009 року. І це мовою оригіналу слова тодішнього президента Росії на розширеній колегії КДБ, ФСБ.</p>
<p>До росіян – у мене жодних питань. Але як себе сьогодні почувають ті українські політики, які наприкінці нульових вільно чи невільно взяли участь в так званій, в цій названій спецоперації, які торпедували вступ України до НАТО і які залишили країну беззахисною перед російським вторгненням?</p>
<p>Друзі, я глибоко переконаний, що, будь ми членом Альянсу, Росія ніколи б не наважилася анексувати Крим, ніколи не наважилася б вдертися на Донбас. І зауважу нарешті, що агресію проти України Кремль розв'язав саме тоді, коли режим Януковича проголосив нашу позаблоковість.</p>
<p>Ще в 14-му році ми повернули до Закону "Про засади зовнішньої і внутрішньої політики" норму про євроатлантичну інтеграцію. Цю гойдалку, коли фундаментальний закон правиться сюди-туди простою більшістю голосів, нам з вами, дорогі друзі, слід зламати. І ми з вами це зробимо поправками до Конституції – нашим сьогоднішній голосуванням, яке, я тішу себе надією і впевнений, що має об'єднати цей зал, які б політичні протистояння на сьогоднішній день не лунали в Україні. І в лютому, на наступній сесії, ми приймемо зміни до Конституції остаточно.</p>
<p>Що це таке? Це просто додаткова гарантія від реваншу проросійських, антинатовських і антиєвропейських сил. І загрозу такого реваншу я точно не хочу перебільшувати, але так само закликаю його не ігнорувати і не недооцінювати. Ми маємо гарантувати всі разом невідворотність європейського і євроатлантичного курсу. Це наша з вами відповідальність перед теперішніми і майбутніми поколіннями. І фіксуючи в Конституції обов'язковість курсу на вступ до НАТО та Євросоюзу, ми посилаємо дуже потужний меседж про серйозність і незворотність своїх намірів нашим партнерам по обидва боки Атлантики.</p>
<p>Минулого тижня, до речі, у Вашингтоні на підставі моєї домовленості з президентом Трампом пройшло засідання Комісії стратегічного партнерства Україна - Сполучені Штати Америки. І хочу наголосити, що в підсумковій заяві Сполучені Штати ще раз наголосили: Україна буде в НАТО. Крапка! <i>(Оплески)</i> А влітку ця перспектива документально була підтверджена у фінальній резолюції Брюсельського саміту НАТО, в якому я особисто брав участь у засіданні Комісії Україна-НАТО і Грузія-НАТО. І серед 19 виступаючих всі 19 голів держав та урядів твердо закликали надати негайну перспективу членства для України і Грузії. <i>(Оплески) </i></p>
<p>І підтвердили, рішення ухвалено ще в 2008 році в Бухаресті. Двері Альянсу для України відчинені. Так, на Заході не всі в захваті від нашої наполегливості, і багато хто за давньою звичкою звик озиратися на Москву, так само, як і деякі в цьому залі. Але хіба це може нас, українців, зупинити?</p>
<p>І, фіксуючи в Конституції обов'язковість курсу на вступ до НАТО, на вступ до Євросоюзу, ми посилаємо меседж і до Москви: ми розстаємося остаточно і безповоротно. Росія як країна-агресор не має і не матиме вето на наш вступ ані до НАТО, ані до Європейського Союзу. <i>(Оплески) </i></p>
<p>Ще раз наголошую, питати дозволу ми ні в кого не будемо, бо це суверенне право України як країни, яка впевнено йде своїм шляхом. І питання Євросоюзу та НАТО дуже тісно між собою пов'язані. В цих двох організаціях дещо різні цілі, але точно спільні цінності, і критерії членства, яких нам ще треба досягти, дуже і дуже подібні.</p>
<p>Приєднання до ЄС і до Північноатлантичного альянсу насправді є дуже амбітним завданням, і виконати його дуже непросто. Настільки непросто, що було би неправильно обіцяти зараз конкретні строки. Але кожен день наполегливої нашої з вами праці, праці дипломатів, праці військових, праці всієї країни наближає нас до цієї мети, бо єдина Європа –&nbsp; то є наша земля обітована, земля, яка захищена безпековою парасолькою, бо НАТО є найефективнішою, найсильнішою і найбільш організованою колективною системою безпеки і оборони. За майже сім десятиліть функціонування НАТО жодна країна не наважилася атакувати жодного, навіть найменшого члена Альянсу.</p>
<p>Я вже неодноразово наголошував, що до НАТО ми прямуємо точно не з порожніми руками. Протягом останніх років ми з вами створили сильну і боєздатну армію, яка має колосальний досвід відбиття російської агресії. Слава українській армії!<i> (Оплески)</i></p>
<p>Українські Збройні Сили… Дякую. Слава українській армії! <i>(Оплески) </i>Дуже дякую вам.</p>
<p>Наші Збройні Сили, вся Україна суттєво посилить східний фланг Альянсу, яка реалізує амбітну програму переходу від радянських до натівських стандартів в усіх сферах військового будівництва шляхом безпрецедентної кількості спільних навчань, виконання річних національних програм, досягнення сумісності всього сектору безпеки та оборони. Той же факт, що на Сході ми боронимо точно не лише себе, а всю європейську цивілізацію, істотно посилює наше моральне право претендувати на вступ до Європейського Союзу в якості повноправного&nbsp; члена.</p>
<p>Наразі ми зосереджені на виконанні Угоди про асоціацію та зону вільної торгівлі. Бачимо, як постійно зростає експорт української продукції до Євросоюзу. Минулого року він підскочив на 30 відсотків, а цього року ще на 16 процентів. І дуже важливо, що поступово змінюється і структура експорту. Позавчора на зустрічі моєї і Прем'єр-міністра з бізнесом посол, представник Європейського Союзу, Хюг Мінгареллі наголосив: в 13-му році доля Європейського Союзу складала лише 25 відсотків, а зараз – 42. І це є&nbsp; абсолютно чітка позиція, на кого ми&nbsp; можемо розраховувати у важку годину. Наскільки руйнівною очікувала Росія запровадження ембарго, а не тільки агресії. І на сьогоднішній день ми демонструємо: Україна за ці чотири роки кардинально змінила напрямки роботи промисловості, переорієнтувала експорт. І наша співпраця, і поглиблена та всеохоплююча зона вільної&nbsp; торгівлі з Європейським Союзом повністю себе виправдала. Бо ми зараз переходимо від продажу сировини до продажу обробленої промислової та агропродукції з високою доданою вартістю. Європейські компанії, з огляду на відсутність митних бар'єрів нарешті стали переносити до нас своє виробництво і створювати тут в Україні, у нас, нові робочі місця. Крім того, угода є способом реалізації нашого з вами спільного цивілізаційного вибору. Переорієнтація економіки на європейський та інший ринки допомогла нам подолати глибоку соціально-економічну кризу, спричинену війною і економічним шантажем з боку Росії.</p>
<p>Росія, наголошую, закрила свій ринок, який був традиційним для збуту українських товарів, який колись поглинав більше третини українського експорту. Вона хотіла задушити Україну економічно, а зробила сильнішими і впевненішими в своєму цивілізаційному виборі. Останні роки були і&nbsp; є часом великих випробувань для України. Країна пережила глибоку економічну кризу, про причини якої я щойно сказав, а рівень життя відновлюється, на жаль, надто повільно. Деякі неминучі реформи виявилися надто болісними, але їх не можна було не починати, бо наслідки відсутності цих реформ були би набагато важчими. Через напад Росії ми втратили тисячі і тисячі людських життів – українських героїв, воїнів і цивільних осіб. І глибока рана від цих втрат залишається відкритою і аж ніяк не гоїться. Обіцянка швидко завершити війну не справдилася і я за це публічно вибачився перед усіма і кожним. Але при всьому, ми стали могутнішими як нація, впевненішими в своїх силах, твердішими в своїх намірах, ми зміцнили нашу єдність і укріпилося у вірі наше європейське майбутнє. Цю віру і впевненість ми сьогодні цементуємо в Конституції. Сьогоднішнє голосування – це не просто випадковий епізод, це, шановні депутати, частина нашої з вами спільної стратегії, яку ми продовжуємо впроваджувати протягом останніх 4,5 років. Лише інтеграція України до євроатлантичного простору гарантує&nbsp; нам з вами і мир, і безпеку, і незалежність, і подолання бідності.</p>
<p>Від цієї стратегії ми точно не відступимо. Україна, йдучи своїм шляхом, обов'язково, наголошую, обов'язково стане повноправним членом НАТО і повноправним членом Європейського Союзу. Ні я, ні ви, ні більшість українців з цього приводу не мають ніяких сумнівів.</p>
<p>Дякую вам. І Слава Україні!&nbsp; <i>(Оплески)</i></p>
<p>&nbsp;</p>
<p>ГОЛОВУЮЧИЙ. Героям Слава!</p>
<p>Шановні колеги, таким чином, ми завершили обговорення, і ми можемо переходити до прийняття рішення. Я нагадую, рішення достатньо&nbsp; 226 голосів, але буде правильним,&nbsp; якщо парламент зможе змобілізуватись і дати понад 300 голосів. Тому я прошу всіх зайти в зал, зайняти робочі місця, колеги, і приготуватись до прийняття рішення. Прошу голів фракцій запросити усіх депутатів в зал.</p>
<p>Отже, відповідно до статті 155 Конституції України, частини восьмої статті 149 Закону України… <i>(Шум у залі)</i> Ви не зупините шлях України в НАТО! Ми будемо голосувати. Закону України "Про Регламент Верховної Ради України" ставлю на голосування пропозицію&nbsp; про попереднє схвалення проекту Закону (реєстраційний номер 9037) про внесення змін до Конституції України (щодо стратегічного курсу держави на набуття повноправного членства України в Європейському Союзі та в Організації Північноатлантичного договору).</p>
<p>Прошу, колеги, голосувати. Прошу, підтримуємо. Підтримуємо український вибір – ЄС і НАТО. Голосуємо, колеги! Підтримуємо! За Україну! Голосуємо!&nbsp;&nbsp;</p>
<p>&nbsp;</p>
<p>18:08:01</p>
<p>За-311</p>
<p>Рішення прийнято. Слава Україні! <i>(Оплески) </i></p>
<p>Шановні колеги, дякуємо Президенту за участь у нашому засіданні. Ми прийняли надзвичайно важливий закон. І, колеги, я нагадаю, що наша робота продовжується. Хочу нагадати, що зараз продовжується робота Комітету з питань податкової політики. І, колеги, є пропозиція, поки у нас працює Комітет податкової політики по питанню Податкового кодексу, у нас було багато вимог стосовно кадрових питань. Ми отримали подання Кабміну сьогодні і також рішення комітетів по трьом кадровим питанням, яке стосується Кутового, міністра аграрної політики, пропозиції на міністра з питань ветеранів Ірини Фріз і також міністра фінансів Оксани Маркарової. Тому, колеги, є пропозиція зараз перейти до розгляду кадрових питань, кожне з них я буду окремо ставити на голосування, і по кожному з них&nbsp; ми будемо приймати окреме рішення.</p>
<p>Я хочу спитати, чи роздані є постанови в залі? Жодна з них.</p>
<p>Отже, колеги, я прошу не розходитися.</p>
<p>Хочу нагадати, що кадрові питання не потребують включення в порядок денний сесії і ставляться відразу на розгляд, коли вони будуть готові до розгляду. І тому я як Голова Верховної Ради оголошую про перехід до розгляду кадрових питань.</p>
<p>Першим є питання по рішенню комітету… Проект Постанови про відставку міністра аграрної політики та продовольства України Кутового (№ 9327).</p>
<p>І я прошу підтримати розгляд його за скороченою процедурою, колеги. Я прошу підтримати за скорочену процедуру. Голосуємо. Прошу голосувати.</p>
<p>Прошу підтримати.</p>
<p>&nbsp;</p>
<p>18:11:35</p>
<p>За-177</p>
<p>Рішення прийнято.</p>
<p>Я запрошую до доповіді заступника голови Комітету з питань аграрної політики та земельних відносин Бакуменка Олександра Борисовича. Будь ласка,&nbsp; пан Олександр.</p>
<p>&nbsp;</p>
<p>18:12:06</p>
<p>БАКУМЕНКО О.Б.</p>
<p>Шановний пане Голова Верховної Ради! Шановні народні депутати!&nbsp; Комітет аграрної політики та земельних відносин на своєму засіданні розглянув питання про відставку міністра аграрної політики та продовольства України Тараса Кутового за поданою ним заявою і прийняв рішення підтримати заяву про відставку міністра аграрної політики та продовольства України Кутового.</p>
<p>І друге. Рекомендувати Верховній Раді України прийняти відставку міністра аграрної політики і продовольства України Кутового. Прошу зал підтримати відставку.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>18:12:31</p>
<p>ГОЛОВУЮЧИЙ.&nbsp; Дякуємо.</p>
<p>Шановні колеги, прошу записатися на обговорення: два – за, два – проти.</p>
<p>Пане Бакуменко ви можете на робоче місце повертатись, дякую.</p>
<p>Будь ласка, Данченко.</p>
<p>&nbsp;</p>
<p>18:13:03</p>
<p>ДАНЧЕНКО О.І.</p>
<p>Шановні колеги, я вважаю Тараса Кутового професіоналом. Але, якщо&nbsp; людина хоче піти, він має право піти. Але в демократичному парламенті є таке право, і&nbsp; ми хочемо бачити, щоб&nbsp; Тарас Кутовий відзвітувався перед парламентом. Але, якщо людина хоче піти з&nbsp; парламенту, звичайно, її потрібно підтримати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Шурма.&nbsp;&nbsp;&nbsp;</p>
<p>&nbsp;</p>
<p>18:13:33</p>
<p>ШУРМА І.М.</p>
<p>Ігор Шурма, "Опозиційний блок".&nbsp; Ви знаєте те, що зараз&nbsp; буде відбуватися,&nbsp; це&nbsp; від лукавого. Які ми всі добрі, він такий&nbsp; професіонал, він&nbsp; хоче піти. А скажіть, будь ласка, а чого ви такі добрі вже не є півтора року? Я вам нагадаю, що ця людина написала заяву 23 травня 2017 року, півтора року він&nbsp; чекає на свою заяву. Він хотів піти, значить він не хотів працювати. Значить цей уряд є неповноцінний.</p>
<p>Значить, люди добрі, ви давайте розбирайтесь з кадровою політикою, тому що маємо одного&nbsp; т.в.о. міністра, другого. А я, наприклад,&nbsp; сьогодні спостерігав, як пан Саєнко диригував голосуванням за Бюджетний кодекс. У мене до&nbsp; нього є запитання як до міністра Кабінету Міністрів,&nbsp; по процедурі він, звичайно, не відповість. А чому ви не є такими послідовними? А де є&nbsp; внесення кандидатури на міністра охорони здоров'я? А чому Супрун два роки, людина, яка не має вищої освіти, що підтверджено заключенням Міністерства освіти, яка не здала паспорт другої країни, яка в той самий час має допуск до державної таємниці, яка по закордонних відрядженнях їздить більше, ніж сидить на робочому місці. Чому&nbsp; ви цю людину сюди не&nbsp; внесете в сесійний зал?</p>
<p>Наприклад, "Опозиційний блок" готовий до розгляду даного&nbsp; питання. Ми хочемо задати запитання і чекаємо, коли коаліція, яка&nbsp; відповідає за&nbsp; діяльність уряду, підтримає її або не дасть довіри. Але&nbsp; ж давайте так,&nbsp; чому це, ми сьогодні розглядаємо через півтора року заяву Кутового, пані Фріз будемо назначати, Маркарову. А чому така несправедливість до громадянки іншої держави Супрун? Що за дискримінація? Чому ви її так принижуєте? Чому така неповага до вашої колеги, яка не має права сидіти в ложі уряду і завжди там сидить?</p>
<p>Ми в кадрових питаннях ваших участі не приймаємо, у вас політики кадрової нема.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, виступ народного… позицію "Блоку Петра Порошенка" озвучить народний депутат Іван Спориш.</p>
<p>&nbsp;</p>
<p>18:15:50</p>
<p>СПОРИШ І.Д.</p>
<p>Іван Спориш, Вінниччина, 15 округ, "Блок Петра Порошенка". Звичайно, є заява Тараса Кутового, і рано чи пізно ми повинні її розглянути.</p>
<p>Я скажу, що Тарас Кутовий, будучи міністром, він проявляв себе з хорошої сторони. Те, що він написав заяву, це не означає, що ми його просто звільняємо. Я думаю, що давайте об'єднаємося, не тягнемо з часом, об'єднаємося і проголосуємо "за" всі одноголосно.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Колеги, чи всі фракції і групи? Будь ласка, Валерій Писаренко, група "Відродження".</p>
<p>&nbsp;</p>
<p>18:16:36</p>
<p>ПИСАРЕНКО В.В.</p>
<p>Шановні колеги, нам, дійсно, потрібно підтримати заяву міністра нарешті про його звільнення, але я хотів би, щоб ми також започаткували дуже добру традицію, щоб міністри, які йдуть з посади, вони звітували перед суспільством і перед Верховною Радою, що вони зробили і що вони передають у спадок наступним кандидатам міністерства.</p>
<p>І дуже хотілось би чути від Кабінету Міністрів, що далі буде з цим міністерством, де зараз ми звільнимо міністра, і хто його буде очолювати. Тому що півтора роки ніхто не очолює, і яка доля буде цього міністерства зараз?</p>
<p>До речі, через те, що ми постійно говоримо про те, що Україна – аграрна держава, напевно, нам потрібно мати не тільки стратегію розвитку, а ще й міністра на цій посаді.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам, шановний колего.</p>
<p>Радикальна партія просить також слова. Будь ласка, Ігорю Мосійчуку надайте право виступу, мікрофон увімкніть.</p>
<p>Колеги, і ми переходимо після цього виступу до голосування, я прошу повертатися на місця.</p>
<p>Прошу, пане Ігоре.</p>
<p>&nbsp;</p>
<p>18:17:47</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка. Більше, ніж півроку немає міністра аграрної політики. На українському селі відбувається безлад: рейдери, аферисти обдирають українських селян.</p>
<p>Володимир Борисович, я звертаюсь особисто до вас. Зараз на моїй рідній Полтавщині аферисти обікрали селян, більше 300 селян, на Ромоданівському ХПП захопили зерно. Селяни блокують, палять шини під ХПП, не дають його вивезти. Не розраховуються із селянами. Якщо немає міністра, я прошу вас особисто втрутитися в це питання.</p>
<p>Тепер щодо позиції фракції. Фракція не буде голосувати Радикальної партії Олега Ляшка за кадрові рішення, які пропонує наразі уряд. І причин цьому багато. Не тільки те, що ми знаходимося в опозиції, а й ще те, що досі ніхто не виносить і не піднімає питання про призначення міністра охорони здоров'я. Міністерство знищують, галузь знищують, лікарні знищують, заклади охорони здоров'я знищують і не вносять міністра, бо розуміють,&nbsp; "Доктора Смерть", яка все це робить в країні, зал парламенту не підтримає. Відбувається просто театральна вистава. І в зв'язку з цим ми не буде голосувати за рішення, запропоновані урядом.</p>
<p>Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>18:19:43</p>
<p>ГОЛОВУЮЧИЙ. Отже, колеги, обговорення завершено. Ми переходимо до прийняття рішення. І я прошу всіх зайняти робочі місця. Я розумію, всі дуже збуджені, але я прошу всіх зайти в зал і приготуватися до голосування, і зайняти робочі місця.</p>
<p>Нагадую, перша наша Постанова - це про відставку міністра аграрної політики та продовольства Кутового. А потім будуть вже дві постанови про обрання, які запропонував Кабінет Міністрів.</p>
<p>Отже,&nbsp; чи всі готові до голосування? Я прошу зайняти робочі місця, колеги. прошу відійти від ложі уряду. Прошу повернутись на місця для&nbsp; голосування.</p>
<p>Наголошую, перша Постанова про відставку міністра аграрної політики та продовольства Кутового. Пропонує уряд її підтримати. Отже, колеги, ми переходимо до прийняття рішення, і я ставлю на голосування… <i>(Шум у залі) </i></p>
<p>І займайте місця, колеги. Ви знов стоїте групками по залу. Я вертатись потім не буду до тих питань. Голови фракцій, будь ласка,&nbsp; наведіть лад в своїх фракціях. наведіть лад.</p>
<p>Я ставлю на голосування проект Постанови про відставку міністра аграрної політики та продовольства України Кутового. Прошу підтримати. Прошу проголосувати. Голосуємо, колеги. Прошу підтримати. Голосуємо. Кожен голос.</p>
<p>&nbsp;</p>
<p>18:21:34</p>
<p>За-257</p>
<p>Рішення прийнято.</p>
<p>Давайте подякуємо Кутовому Тарасу Вікторовичу за плідну роботу для України, для нашого уряду. Подякуємо.</p>
<p>Наступна, колеги. Наступна Постанова 9323. Проект Постанови про призначення Фріз Ірини на посаду міністра України у справах ветеранів.&nbsp;&nbsp; Прошу підтримати розгляд за скороченою процедурою.&nbsp; Прошу підтримати. Голосуємо.</p>
<p>&nbsp;</p>
<p>18:22:18</p>
<p>За-200</p>
<p>Рішення прийнято.</p>
<p>До представлення я запрошую Прем’єр-міністра України Гройсмана Володимира Борисовича. Привітаємо Володимира Борисовича.</p>
<p>З трибуни чи з місця?</p>
<p>&nbsp;</p>
<p>18:22:35</p>
<p>ГРОЙСМАН В.Б.</p>
<p>Доброго дня, вельмишановний пане Голово Верховної Ради України!&nbsp; В першу чергу, хочу подякувати українському парламенту за&nbsp; прийняття рішень стосовно початку бюджетного процесу. Маю надію на те, що ми сьогодні ухвалимо всі важливі рішення, в тому числі і кадрові.</p>
<p>Я як Прем’єр-міністр скористався своїм правом внести кандидатуру народного депутата України Ірини Фріз на надзвичайно відповідальну посаду новоствореного Міністерства з питань ветеранів. Вважаю, що ця сфера є надзвичайно важливою для України і українців, особливо для наших ветеранів. І внаслідок консультацій, які відбулись між керівництвом фракцій коаліції, була визначена ця кандидатура, яку я із задоволенням підтримую, і вніс відповідне подання.</p>
<p>Прошу народних депутатів України підтримати це подання, ухвалити рішення і призначити міністра, щоб ми якомога швидше розпочали роботу по створенню Міністерства у справах ветеранів. Дякую за вашу підтримку.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова Комітету у справах ветеранів та осіб з інвалідністю Третьяков Олександр Юрійович. З місця, включіть мікрофон.</p>
<p>&nbsp;</p>
<p>18:23:52</p>
<p>ТРЕТЬЯКОВ О.Ю.</p>
<p>На сьогоднішньому засіданні комітет розглянув подання Прем’єр-міністра України Гройсмана Володимира Борисовича від 21.11.18 року за номером 22428/0/2-18 щодо призначення на посаду міністра України у справах ветеранів Фріз Ірину Василівну. Та з урахуванням проведеного обговорення комітет вирішив: рекомендувати Верховній Раді України призначити Фріз Ірину Василівну на посаду міністра України у справах ветеранів. Рішення комітету одноголосне.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Прошу:&nbsp; два – за, два – проти, провести запис.</p>
<p>Лінько Дмитро передає Ігорю Мосійчуку слово для виступу. Будь ласка, пане Ігор.</p>
<p>&nbsp;</p>
<p>18:24:55</p>
<p>МОСІЙЧУК І.В.</p>
<p>Шановні колеги, шановний український народе! Наша фракція знаходиться в опозиції до влади, але не в опозиції до українського народу. І ми, дійсно, не голосуємо за кадрові призначення уряду. Але в даному випадку, в даному випадку мова йде не стільки про кандидатуру, а мова йде про створення Міністерства у справах ветеранів.&nbsp; Міністерство, яке, дійсно, необхідне Україні в часи війни. Міністерство, яке необхідне для адаптації українських героїв, які приймають участь в національно-визвольній війні, до цивільного життя. Міністерство, яке має, так як і відповідно в Сполучених Штатах, зробити, об'єднати суспільство, зусилля суспільства, зусилля волонтерів, зусилля держави перш за все, навколо того, щоб українських героїв, українських ветеранів нашої національно-визвольної війни на сході адаптувати до життя, щоб зупинити ту величезну кількість суїцидів, які, на жаль, мають місце, щоб зупинити використання українських героїв в бандитських розбірках, кримінальних розбірках, для того щоб дати українським ветеранам роботу, гідну заробітну плату, для того, щоб українські ветерани, а я переконаний, це буде, в майбутньому претендували&nbsp; на місця в цьому залі, в українському уряді, і не тільки на це міністерство, а щоб ветеран став Прем’єр-міністром і Президентом України.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Народного фронту" слово надається голові фракції Максиму Бурбаку.</p>
<p>&nbsp;</p>
<p>18:27:10</p>
<p>БУРБАК М.Ю.</p>
<p>Шановні колеги, я працюю в профільному комітеті, на якому ми сьогодні одноголосно прийняли рішення про підтримку пані Ірини Фріз на посаду міністра від Міністерства ветеранів. Гадаю, що найкращий досвід, який є в Сполучених Штатах Америки, треба перейняти і впровадити дане міністерство і в Україні також. Це суттєво допоможе нам координувати дії стосовно соціального захисту і реабілітації наших хлопців, які зараз на сході воюють за незалежність України. Тому, шановні колеги, фракція "Народного фронту" буде це підтримувати і прошу всіх проголосувати "за".</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Опозиційного блоку" Гусак Володимир Георгійович.</p>
<p>&nbsp;</p>
<p>18:27:59</p>
<p>ГУСАК В.Г.</p>
<p>Володимир Гусак, "Опозиційний блок". Наша політична сила "Опозиційний блок" є єдиною справжньою опозицією, опозицією в цій Верховній Раді. Ми завжди були в цьому послідовні. Скажімо, ми ніколи не голосували за бюджети з 2014 року, на відміну від деяких фракцій, які зараз намагаються називати себе опозиційними.</p>
<p>Ми не дали жодного голосу за бюджети, якими відбиралися пенсії пенсіонерів, пільги самотніх матерів та чорнобильців. І ми ніколи не голосували за кадрові призначення в цих урядах, які висувалися цією коаліцією. Жодного голосу за жодне кадрове призначення.</p>
<p>Знову-таки, на відміну від певних фракцій, які зараз всюди кричать про свою опозиційність і які голосували, скажімо, за найгірший в історії України уряд 2014 року, де було багато іноземців, які не пов'язували своє життя з Україною. Де зараз ті іноземці? І подивіться, до чого ми, точніше ви, коаліція, зараз привели країну?</p>
<p>Тому наша фракція "Опозиційний блок" не буде голосувати і за це кадрове призначення.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від фракції "Самопоміч" я запрошую до слова Тараса Пастуха, будь ласка, 2 хвилини.</p>
<p>&nbsp;</p>
<p>18:29:47</p>
<p>ПАСТУХ Т.Т.</p>
<p>Тарас Пастух, фракція "Самопоміч", Тернопіль. Насправді, дане міністерство мало, напевно, працювати у нас вже на першому році війни і опікуватися долею тих хлопців, станом їхнього здоров'я, їхнім психологічним станом, з яким вони повертаються з цієї війни. І мав бути, дійсно, міністр, який відчуває їхній біль, відчуває їхні потреби.</p>
<p>Тому неодноразово, власне, середовище хлопців, які повернулися з війни, вони неодноразово зверталися до нас про створення такого відомства у Кабінеті Міністрів. І, власне, їхня ідея полягала у тому, що таке відомство має очолити один, власне, з них, один, власне, з нас, та людина, яка відчуває на собі біль втрати своїх побратимів, яка знає, що таке бути пораненим і не отримати гідної допомоги від держави, яка знає, як важко себе соціалізувати після окопів у цивільному житті, де навколо тебе феєрверки, весілля, дні народження і всі не помічають, що таке війна, тобто та людина, яка відчуває ту безпосередньо біль і потребу цього міністерства, і не просто як відомства, а того органу, який, власне, допоможе тим хлопцям.</p>
<p>На жаль, я розумію, що сьогодні політичні розклади вони вимагають певних торгів і певних компромісів. І тому, можливо, вибір, який сьогодні припав на пані Ірину Фріз, – це напевно один з кращих виборів, який може бути у цьому залі. Тому, власне, я особисто підтримую і закликаю інших депутатів підтримати.</p>
<p>Але я хотів би звернутися сьогодні до Прем'єр-міністра, тому що… хоча він зараз зайнятий розмовами з іншими депутатами, щоб, власне, він спрямував свої зусилля, щоб ця жінка, яка очолить сьогодні відомство, вкрай необхідне для наших ветеранів, могло запрацювати не формально, видаючи якісь директиви, якісь нормативи, а щоб це відомство могло запрацювати реальною допомогою кожному нашому захиснику країни, кожному нашому герою.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Героям слава! Дякую.</p>
<p>Від фракції "Відродження" до слова запрошується Валерій Писаренко.</p>
<p>&nbsp;</p>
<p>18:31:49</p>
<p>ПИСАРЕНКО В.В.</p>
<p>Дякую. Шановний Андрію Володимировичу, шановні колеги! Ми, дійсно, підтримуємо, щоб уряд більше опікувався цими справами, і ми раді, що сьогодні стоїть питання про те, щоб зафункціонувало повноцінно Міністерство з питань ветеранів. Ми хотіли б порадити також зайнятися питаннями, які сьогодні також будуть турбувати, – це і питання сільського господарства, а саме: новий міністр сільського господарства; це і питання охорони здоров'я, також потрібно поговорити про міністра; це і питання того, що у Верховній Раді у нас сьогодні велика кількість комітетів не мають свого голову, і немає сьогодні навіть політичної волі про те, щоб нормально збалансувати роботу Верховної Ради. Немає ефективного контролю з боку опозиції, тому що за ці 4 годи опозиція не отримала жодної контрольної функції і жодної контрольної посади, все розподілено між представниками більшості.</p>
<p>Ми хочемо сказати, що ми дивимось на цей процес як на намагання все ж таки налагодити роботу в питанні роботи з ветеранами. Але, крім того, ми хотіли б попросити уряд також уважно подивитися на питання проблем, з якими стикаються переселенці. Це мільйони людей, які сьогодні фактично залишили свої домівки і шукають кращого життя на території України. Їм потрібна особлива допомога. Ми, до речі, відчуваємо це в Харкові, коли велика кількість людей, які сьогодні живуть в Харкові, переселенці, вони, дійсно, роблять… це вже помітно, і інфраструктура міст сьогодні фактично перенапружена тим, що переселенці їдуть в найкращі міста України, як Харків, Київ. І нам потрібна допомога Кабінету Міністрів, більше допомоги містам, де переселенці живуть для того, щоб допомагати цим людям…</p>
<p>&nbsp;</p>
<p>ГОЛОВУЮЧИЙ. Зараз від "Блоку Петра Порошенка" до слова запрошується Перший заступник Голови Верховної Ради України Ірини Геращенко.</p>
<p>&nbsp;</p>
<p>18:34:14</p>
<p>ГЕРАЩЕНКО І.В.</p>
<p>Ну, шановні колеги, дійсно, я думаю, що ми маємо вибачитися перед ветеранами російсько-української війни за те, що ми дуже пізно створюємо це міністерство, і пообіцяти новоствореному міністерству і міністру, пані міністерці, нашу повну підтримку в тому, що ми будемо підтримувати все, що потрібно для того, щоб українські ветерани отримали комплексну підтримку психологічної реабілітації, соціальну, працевлаштування і тих інших проблем, які стають перед кожною людиною, яка повертається до мирного життя. Дуже часто повернутися до мирного життя набагато важче ніж навіть взяти зброю.</p>
<p>І я вважаю, що коаліція висунула найбільш гідну кандидатуру сьогодні на посаду міністра. Тому що пані Ірина, в тому числі як голова нашої міжпарламентської делегації Україна - НАТО довела не тільки свою відданість в темі захисту територіальної цілісності і суверенітету України, а і велику працездатність в цьому напрямку.</p>
<p>Ми хочемо подякувати пані Ірині і за ту велику роботу, яка була зроблена на останній сесії Парламентської асамблеї НАТО, завдяки її зусиллям багато в чому ми отримали право проведення Асамблеї в 2020 році. Але разом з Іриною ми десятки разів були на фронті, і своїми законопроектами потім робили все для того, щоб посилити сферу безпеки і оборони і захистити українських ветеранів.</p>
<p>І я хочу нагадати, що сьогодні в українській армії так само є 25 тисяч жінок. Вже більше 3 тисяч жінок-контрактниць це є офіцери. Ми маємо першу жінку генерала. І ми також вітаємо той факт, що в питанні призначення міністра дотримується і принцип гендерної рівності. Переконані, що її працездатність зробить все для того, щоб ветерани знали, що це гідне рішення коаліції. А МФО "Рівні можливості" рівні можливості, пані Ірина, вас завжди підтримає.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, через одну хвилину ми переходимо до прийняття рішення. Я прошу всіх зайти в зал і зайняти робочі місця.</p>
<p>Хочу нагадати, що пані Ірина як наш колега депутат має конфлікт інтересів. Я їй для оголошення надаю хвилину для виступу з місця.</p>
<p>Будь ласка, пані Ірина, включіть мікрофон. І прошу всіх заходити в зал.</p>
<p>&nbsp;</p>
<p>18:36:34</p>
<p>ФРІЗ І.В.</p>
<p>Щиро дякую.</p>
<p>Шановні колеги, я готувала окрему промову, але не буду зараз на неї звертати увагу. Хочу лише наголосити, що будь-яке ваше рішення вважаю за величезну честь, адже той виклик, який стоїть перед нами, зокрема по створенню цього міністерства, він дуже значний, і це наш, дійсно, борг перед ветеранами, яким ми як держава заборгували. Тому що захист їх інтересів і захист їх прав має відстоювати на рівні міністерства саме Міністерство у справах ветеранів.</p>
<p>Я маю конфлікт інтересів, тому я не буду приймати участь в&nbsp; голосуванні згідно 6 статті Регламенту.</p>
<p>Дякую, пане.</p>
<p>&nbsp;</p>
<p>ГОЛОВУЮЧИЙ.&nbsp; Дякую, пані Ірина.</p>
<p>Я прошу всіх займати робочі місця.</p>
<p>Колеги, я скажу свою позицію. Як Голова Верховної Ради України мав можливість співпрацювати з пані Іриною як з головою нашої делегації у Парламентській асамблеї НАТО. Я від усіх іноземних партнерів чув тільки слова захоплення від роботи пані Ірини по просуванню національного інтересу і захист українського інтересу на найбільшому безпековому форумі в світі – Парламентській асамблеї НАТО. І від Голови, від пані Раси, я чув тільки слова захоплення про пані Ірину, про її роботу. Тому я впевнений, Міністерство ветеранів як нове міністерство має очолити людина, яка має досвід і в Україні, і на фронті, але також і міжнародний досвід, щоб ми могли вивчати досвід і інших країн. І я переконаний, що пані Ірина – це та кандидатура, яка зможе налагодити ефективну дієву роботу цього важливого підприємства, міністерства. Фактично голосуючи за неї, ми голосуємо за роботу Міністерства ветеранів. Тому я прошу, колеги, всіх підтримати, всіх, хто вболіває за фронт і за армію – підтримати. Голосуємо, колеги.</p>
<p>Я ставлю на голосування проект Постанови про призначення Фріз Ірини Василівни на посаду Міністра України у справах ветеранів. Я прошу проголосувати, я прошу підтримати. Голосуємо, колеги, підтримуємо. Голосуємо.</p>
<p>&nbsp;</p>
<p>18:39:06</p>
<p>За-270</p>
<p>Рішення прийнято. <i>(Оплески) </i></p>
<p>Після&nbsp; кадрових питань, пані Ірино, я вітаю вас, але нам ще доведеться проголосувати за зняття з вас депутатського мандату, звільнення, так би мовити.</p>
<p>Ми переходимо до наступного кадрового питання. Це є проект Постанови про призначення Маркарової на посаду міністра фінансів України. Оксана Сергіївна є в залі. Я прошу, перш за все, проголосувати за скорочену процедуру. Прошу голосувати і прошу підтримати. Голосуємо.</p>
<p>&nbsp;</p>
<p>18:39:52</p>
<p>За-206</p>
<p>Рішення прийнято.</p>
<p>І я запрошую до доповіді Прем'єр-міністра України Гройсмана Володимира Борисовича.</p>
<p>&nbsp;</p>
<p>18:40:03</p>
<p>ГРОЙСМАН В.Б.</p>
<p>Дякую, вельмишановний пане Голово, дякую народним депутатам України, що підтримали призначення Ірини Фріз на посаду міністра в нашому уряді.</p>
<p>І також, шановні колеги народні депутати, я вніс подання на призначення, на довгоочікуване призначення міністра фінансів, фахівця, на мій погляд, з якою я вже попрацював не перший день, фахівця дуже компетентного, професійного, це Оксани Сергіївни Маркарової, міністра… виконуючої обов'язки міністра фінансів.</p>
<p>Хочу сказати про те, що ця сфера є надзвичайно відповідальною і потребує неабияких професійних здібностей і організаційних здібностей, оскільки управління фінансами великої європейської країни 45-мільйонної потребує дуже серйозних ділових якостей, які абсолютно чітко проявила і проявляє Оксана Маркарова.</p>
<p>Я глибоко переконаний у тому, що Україна заслуговує отримати повноцінного міністра фінансів, і тому з великим задоволенням вношу цю кандидатуру. Прошу народних депутатів підтримати її. І я глибоко переконаний в тому, що це буде, в тому числі, і наш внесок в стабільність фінансової системи країни.</p>
<p>Тому ще раз буду вдячний вам за підтримку.</p>
<p>Дякую, шановні…</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>До співдоповіді запрошується голова комітету Павелко Андрій Васильович. Будь ласка. <i>(Шум у залі)</i></p>
<p>Не ставте під ризик кадрові призначення, колеги! Ви просто коротше виступайте.</p>
<p>&nbsp;</p>
<p>18:41:27</p>
<p>ПАВЕЛКО А.В.</p>
<p>Шановний Андрій Володимирович, шановні народні депутати та запрошені! За дорученням Голови Верховної Ради&nbsp; Комітет з питань бюджету на засіданні&nbsp; 22 листопада 2018 року розглянув подання Прем'єр-міністра з пропозицією про призначення Маркарової Оксани Сергіївни міністром фінансів України.</p>
<p>Оксана Сергіївна не потребує додаткового представлення, оскільки вона працює в Міністерстві фінансів з 2015 року, і всі в парламенті знають її як компетентного та відповідального керівника.</p>
<p>Відповідно до пункту 12 частини першої статті 85 Конституції України призначення і звільнення членів уряду належить до повноважень Верховної Ради. Керуючись зазначеним конституційним положенням, за наслідками розгляду даного питання комітет одноголосно ухвалив рішення рекомендувати Верховній Раді підтримати пропозицію Прем'єр-міністра України про призначення Маркарової Оксани Сергіївни на посаду&nbsp; міністра фінансів України шляхом прийняття проекту&nbsp; Постанови Верховної Ради 9322. Прошу підтримати.</p>
<p>Дякую за увагу. <i>&nbsp;</i></p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Два – за, два – проти.</p>
<p>Лапін, будь ласка, від "Народного фронту", Ігор Лапін.</p>
<p>&nbsp;</p>
<p>18:42:55</p>
<p>ЛАПІН І.О.</p>
<p>Шановні колеги, я думаю, що нам необхідно підтримати дану кандидатуру, виходячи з того, що, перш за все, це є відповідальність нашого коаліційного уряду, це є пропозиція Прем'єр-міністра нашого коаліційного уряду і це є повна відповідальність нас як народних депутатів, які обирали цей уряд. Тому я вважаю, що в такі скрутні часи для держави Україна нам необхідна повноцінно зайнята ця посада людиною, яка вже буде не в.о., а буде міністром. Я думаю, що кращих рекомендацій і кращої кандидатури на даний момент у нас, все рівно, немає. І я ще раз наголошую, треба підтримати і проголосувати за.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Блоку Петра Порошенка" - Недава. Передаєте слово чи ні? Ні, не передає слово. Будь ласка, включіть мікрофон Недаві.</p>
<p>&nbsp;</p>
<p>18:43:51</p>
<p>НЕДАВА О.А.</p>
<p>Я... Ні. Я, безумовно, і "Блок Петра Порошенка" підтримує цю кандидатуру. Ця людина - фахівець з великої букви, це дуже гарний вибір. Але я маю надію, що на посаді голови міністерства пані Оксана буде більше уваги приділяти екологічному податку і екологічним справам.</p>
<p>Дякую.&nbsp; "Блок Петра Порошенка" підтримує пані Маркарову.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Опозиційного блоку" – Шурма Ігор Михайлович, від трибуни, будь ласка.</p>
<p>&nbsp;</p>
<p>18:44:34</p>
<p>ШУРМА І.М.</p>
<p>Ігор Шурма, "Опозиційний блок". Я зразу хочу сказати, звернутися до пані Оксани Макарової, ніхто в тому залі не знає вас так довго як я. Я би вам зараз міг би нагадати, де ми з вами зустрічалися, ви ще тоді зовсім були маленькою, фахівець – ви хороший, ви це знаєте, раз смієтесь.</p>
<p>В мене немає претензії, і в "Опоблоку" немає претензій до Ірини Фріз. У нас є претензії до кадрової політики, яку проводить сьогодні&nbsp; уряд.</p>
<p>Володимире Борисовичу, європейський курс, а що ж за справедливість? А де Юрій Стець з його заявою? Він&nbsp; написав так, як&nbsp; Кутовий. А що це за вибіркове&nbsp; право? Казали, він не хоче працювати, його треба відпустити. Так він не хочете працювати, що ви його, як вола, запрягли. Да відпустіть того Юрія Стеця. Відпустіть.</p>
<p>Ви сьогодні сказали двічі: я скористався своїм правом і я вніс кандидатуру Фріз, і вніс Маркарової. Я вас прошу, ну, скористайтесь своїм правом, ну, внесіть&nbsp; кандидатуру на посаду міністра охорони здоров'я. Ну, не хочете внести Уляну Супрун, внесіть, як кажуть в народі, кандидатуру "Уляни Гройсман", ну, нехай… тут проголосують в залі. Це вже люди просять визначитися. Бо те, що відбувається, це просто, ну, воно нікуди не налазить.</p>
<p>Володимире Борисовичу, нічого непотрібно створювати. Міністерство охорони здоров'я є. Це ж людина з іншої держави. По законодавству Сполучених Штатів Америки вона в рік три тижні пробути там. Рік закінчується, а ви&nbsp; знаєте, коли вона там була і чого&nbsp; вона їздила? Ну, на Балі поїхала, допустимо, на Форум безпеки, а зустрічалася в Сіднеї з&nbsp; генеральним директором єдиної гарячої лінії.&nbsp; Робить, що хоче. Ну, це ж ваше&nbsp; обличчя. Внесіть, будьте послідовним. Ви ж, напевне, хороший Прем'єр-міністр, кадрова політика повинна бути вашим обличчям.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Це правда. Прем'єр-міністр Гройсман хороший.</p>
<p>Переходимо… Від "Самопомочі" заключний виступ – Данченко Олександр.</p>
<p>Колеги, через…&nbsp; Добре, буде ще один виступ.</p>
<p>&nbsp;</p>
<p>18:46:47</p>
<p>ДАНЧЕНКО О.І.</p>
<p>Пані Оксано, я точно знаю вас дуже давно. Я знаю як успішного інвестбанкіра. Вас сьогодні коаліція представляє на посаду Прем'єр-міністра… ой, міністра фінансів. Я представляю зараз опозицію, демократичну європейську опозицію, я хочу вас попросити і побажати, щоб в уряді ви захищали ту галузь, яка зараз опозиційна, на жаль, для&nbsp; вашого уряду. Галузь ІТ, телекомунікацій, яку ви намагаєтесь обкладати додатковими податками, додатковою рентою. Я б дуже хотів би, пані Оксано, щоб ви як успішний&nbsp; банкір в своїй діяльності зробили пріоритети на ті галузі, які&nbsp; розвиваються, щоб ви зробили свої пріоритети&nbsp;&nbsp; на розвиток держави&nbsp; і не обкладали ті галузі, які приносять і так дуже багато&nbsp; прибутків, щоб для вас дуже вадливим були зустрічі з ІТ, телекомгалуззю, а не з роботами "Софією", і щоб більше ви не обкладали додатковими податками, а підтримували ці галузі. Я дуже хочу, щоб інноваційна галузь не була в опозиції до Міністерства фінансів.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Отже, колеги, зараз заключний виступ, одна хвилина, від фракції "Відродження". І через одну хвилину ми переходимо до прийняття рішення. Я прошу усіх зайти&nbsp; в зал і приготуватись до голосування, до прийняття рішення.</p>
<p>Зараз одна хвилина від "Відродження" Валерій Писаренко. Будь ласка.</p>
<p>&nbsp;</p>
<p>18:48:42</p>
<p>ПИСАРЕНКО В.В.</p>
<p>Дякую, шановний Андрій Володимировичу.</p>
<p>Хочу відразу звернутися до майбутнього міністра фінансів. Хочу вам сказати… побажати успіхів, да, і сказати вам, що я вам бажаю, щоби ви в своїй роботі подивилися, що вже є доброго в цій країні зроблено для того, щоби, перше, взяти добрий досвід, а по-друге, не робити помилок, які робили інші люди, які працювали на цій посаді.</p>
<p>От зверніть увагу на досвід міста Харкова, який сьогодні є показовим для більшості питань по різних сферах діяльності, і допоможіть цей досвід проектувати на всю країну. У нас є дуже добрі напрацювання в різних сферах і, якщо ви як міністр фінансів зрозумієте, що фінансування Харкова – це сьогодні розвиток всієї України може бути, і ми зможемо показати приклад в багатьох галузях, то я думаю, що і ваша діяльність на посаді міністра фінансів буде також вельми успішною.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, колеги, переходимо до&nbsp; прийняття рішення.</p>
<p>І я переконаний, що кандидатура Оксани Сергіївни – це найбільш оптимальна на сьогодні для роботи на цій відповідальній посаді. Доводиться працювати і з міжнародними інституціями, і в Україні. Її високий професіоналізм і її знання сьогодні повністю дають впевненість, що вона зможе повноцінно працювати на посаді міністра фінансів України. І я прошу всіх, колеги, кожного підтримати цю кандидатуру.</p>
<p>І ми переходимо до прийняття рішення. Я ставлю на голосування проект Постанови про призначення Маркарової Оксани Сергіївни на посаду міністра фінансів України (№ 9322). Прошу голосувати, прошу підтримати. Кожен голос, голосуємо. Прошу підтримати, голосуємо.</p>
<p>&nbsp;</p>
<p>18:50:52</p>
<p>За-242</p>
<p>Рішення прийнято. <i>(Оплески)</i></p>
<p>Колеги, увага, увага! Тепер маємо виконати наступну річ: зняти депутатське повноваження з новообраного міністра. І хочу оголосити і прошу всіх залишатись на місцях. Згідно з частиною третьою статті 7 Закону України "Про Кабінет Міністрів України" питання про дострокове припинення повноважень народного депутата розглядається невідкладно Верховною Радою України на тому ж пленарному засіданні після призначення його членом Кабінету Міністрів. Відповідно до пункту 1 частини другої статті 81 народний депутат України Фріз Ірина Василівна написала заяву про складання нею депутатських повноважень у зв'язку з призначенням її на посаду члена Кабінету Міністрів України.</p>
<p>Я запрошую до трибуни пані Ірину для зачитання заяви. І після того ми перейдемо до голосування. Пані Ірина, будь ласка. І прошу всіх бути на місцях, ми будемо голосувати зараз ще.</p>
<p>&nbsp;</p>
<p>18:51:58</p>
<p>ФРІЗ І.В.</p>
<p>Шановні колеги, щиро дякую за довіру і сподіваюсь, що виправдаю її на всі сто відсотків. Адже попереду в нас з вами дуже багато роботи для того, щоб Міністерство у справах ветеранів було зірковим і прикладом для того, як має працювати міністерство, захищаючи інтереси і права ветеранів, воно має стати лобістом наших ветеранів у виконавчій владі, і я докладу до цього всіх зусиль.</p>
<p>А зараз відповідно до частини шостої статті 37 Регламенту Верховної Ради повідомляю про наявність конфлікту інтересів і про дострокове припинення моїх повноважень як народного депутата України. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, колеги, я ставлю на голосування заяву. Прошу усіх зайняти робочі місця. Колеги, прошу повернутися в зал. Відповідно до статті 81 Конституції України, Закону України "Про Кабінет Міністрів України" ставлю на голосування пропозицію про дострокове припинення повноважень народного депутата України Фріз Ірини Василівни. Прошу проголосувати. Прошу підтримати, колеги. Підтримайте, це просто скасування депутатських повноважень. Прошу підтримати. Голосуємо. Прошу підтримати.</p>
<p>&nbsp;</p>
<p>18:53:28</p>
<p>За-248</p>
<p>Прошу комітет… Рішення прийнято.</p>
<p>Я прошу Комітет з питань Регламенту разом з Апаратом оформити постанову за наслідками прийнятого нами рішення.</p>
<p>А тепер, колеги, ще одна важлива річ. Відповідно до статті 10 Закону України "Про Кабінет Міністрів України" особа, призначена на посаду члена Кабінету Міністрів України, у день свого призначення перед вступом на посаду складає на пленарному засіданні Верховної Ради України присягу. І я для складання присяги на трибуну запрошую міністра України у справах ветеранів Фріз Ірину Василівну. Будь ласка, пані Ірина.</p>
<p>&nbsp;</p>
<p>ФРІЗ І.В. Дякую.</p>
<p>Я, Фріз Ірина Василівна, усвідомлюючи високу відповідальність члена Кабінету Міністрів України, урочисто присягаю на вірність Українському народові. Зобов'язуюсь додержуватися Конституції України та законів України, зміцнювати суверенітет і незалежність України, обстоювати права і свободи людини та громадянина, дбати про добробут Українського народу, сталий демократичний розвиток нашого суспільства.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую, пані Ірина.</p>
<p>Вітаємо вас!</p>
<p>Вітаємо вас з обранням! Вам – плідної і успішної роботи!</p>
<p>І для складення присяги на трибуну запрошується міністр фінансів України Маркарова Оксана Сергіївна.</p>
<p>Дайте, будь ласка, можливість пройти пані Оксані, не блокуйте вихід.</p>
<p>Пані Оксана, запрошую вас до оголошення присяги.</p>
<p>&nbsp;</p>
<p>МАРКАРОВА О.С. Я, Маркарова Оксана Сергіївна, усвідомлюючи високу відповідальність члена Кабінету Міністрів України, урочисто присягаю на вірність Українському народові. Зобов'язуюся додержуватися Конституції України та законів України, зміцнювати суверенітет і незалежність України, обстоювати права і свободи людини та громадянина, дбати про добробут Українського народу, сталий демократичний розвиток суспільства.</p>
<p>І нехай в цьому мені допоможе моє професійне сумління і Бог.</p>
<p>Дуже дякую вам всім за довіру, яку ви мені сьогодні виявили. Дякую.</p>
<p>&nbsp;</p>
<p>ГОЛОВУЮЧИЙ. Дякую, пані Оксана. Вітаю вас!</p>
<p>І давайте привітаємо членів Кабінету Міністрів України зі вступом на посаду! З цієї миті ви є міністрами Кабінету Міністрів України! Вітаємо вас, колеги!</p>
<p>Колеги, хочу вам повідомити, що наступне у нас питання, яке стоїть в порядку денному, це є 6424-д. Але для того, щоб його розглянути, ми маємо включити його в порядок денний для прийняття рішення. Тому, колеги, я прошу всіх змобілізуватись. Я зараз прочитаю.</p>
<p>Я ставлю на голосування пропозицію включити в порядок денний для прийняття рішення проект Закону про внесення змін до Житлового кодексу України та інших законодавчих актів України щодо забезпечення прав власників (користувачів) приміщень жилого будинку (6424-д).</p>
<p>По тому питанню ми вже проводили голосування, нам кілька голосів не вистачало. Пропонують його включити в порядок денний сесії для прийняття рішення зараз. Я прошу підтримати. Прошу проголосувати. Прошу підтримати. Голосуємо, прошу підтримати.</p>
<p>&nbsp;</p>
<p>18:57:09</p>
<p>За-166</p>
<p>Нема зараз голосів. І ми переходимо до наступного питання порядку денного. Це проект Закону про внесення змін до деяких законодавчих актів України (щодо гармонізації законодавства у сфері порівняльної реклами із правом Європейського Союзу) (№ 8515).</p>
<p>І я прошу підтримати, колеги, розгляд за скороченою процедурою. Прошу голосувати. Прошу підтримати. Голосуємо.</p>
<p>Наступний Закон "Про публічні закупівлі", колеги. По порядку денному наступний Закон "Про публічні закупівлі". Давайте працювати ефективно і дієво.</p>
<p>&nbsp;</p>
<p>18:57:47</p>
<p>За-134</p>
<p>Колеги, а в чому річ? Я ще раз поставлю, колеги. Я прошу всіх відповідально голосувати. Я ще раз ставлю на голосування пропозицію 8515 за скороченою процедурою. Прошу голосувати. Прошу підтримати. Щоб ми чимшвидше перейшли до публічних закупівель. Прошу підтримати.</p>
<p>&nbsp;</p>
<p>18:58:20</p>
<p>За-140</p>
<p>Колеги, я в третій раз поставлю. Покажіть по фракціях. Я не розумію, в чому логіка наших дій зараз? Колеги, увага! Я прошу всіх зараз підтримати скорочену процедуру. Отже, я ще раз ставлю. Якщо не буде підтримки, колеги, підемо по довгій процедурі – це буде година. У нас наступний Закон "Про публічні закупівлі". Я зараз поставлю третій раз. І я прошу всіх підтримати.</p>
<p>Покажіть по фракціях. "Блок Петра Порошенка" – 82, "Народний фронт" – 44.</p>
<p>Колеги, я прошу підтримати пропозицію: проект Закону 8515 за скороченою процедурою. Прошу голосувати і прошу підтримати. Голосуємо за скорочену процедуру. Прошу голосувати. Прошу підтримати.</p>
<p>&nbsp;</p>
<p>18:59:19</p>
<p>За-141</p>
<p>А в чому задум, поясніть мені? Колеги, задум увійти в повну процедуру, годинну? Ви поясніть, в чому задум є.</p>
<p>Отже, я прошу зайняти робочі місця. Я прошу приготуватись до голосування.</p>
<p>Дякую.</p>
<p>Отже, колеги, в нас є в порядку денному наступні питання, і є моя звичайна логічна пропозиція. Ніхто не хоче сидіти до ночі, ми чекаємо рішення Комітету з податкової політики. Поки не буде рішення Комітету з податкової політики, ми не зможемо розглянути Податковий кодекс. Поки ми чекаємо рішення комітету, є пропозиція розглянути наступні питання порядку денного: 8515 і публічні закупівлі.</p>
<p>Я прошу підтримати ще раз розгляд 8515 за скороченою процедурою. Прошу голосувати, прошу підтримати. Голосуємо. Прошу підтримати. Колеги, прошу усіх підтримати.</p>
<p>&nbsp;</p>
<p>19:00:39</p>
<p>За-137</p>
<p>Дуже добре. Якщо зал хоче годину розглядати закон, немає жодних застережень.</p>
<p>Ще раз по фракціях, будь ласка. Покажіть, по фракціях. "Блок Петра Порошенка" – 80, "Народний фронт" – 37… Це принципова позиція, щоб повну? "Самопоміч" – 1, "Батьківщина" – 7, "Воля народу" – 6, "Партія "Відродження" – 1.</p>
<p>Колеги, я закличу всіх в зал. І я прошу зараз голів фракцій забезпечити наявність людей в залі. Я звертаюсь до голів фракцій, я прошу усіх зараз взяти участь в голосуванні.</p>
<p>Отже, я прошу зайти усіх в зал, хто вийшов в кулуари. Я прошу допомогти організувати народних депутатів. Можемо голосувати? Будь ласка, заходіть в зал. Не виходіть, навпаки, заходіть в зал.</p>
<p>Отже, я ще раз ставлю пропозицію, колеги, це 150 голосів, щоб проект Закону 8515 ми розглянули за скороченою процедурою. Прошу голосувати, прошу підтримати. Зайдіть в зал, колеги, будь ласка. Зайдіть в зал і підтримайте. Прошу проголосувати і прошу підтримати. Голосуємо за скорочену процедуру. Прошу голосувати, прошу підтримати.</p>
<p>Голосуємо.</p>
<p>&nbsp;</p>
<p>19:02:25</p>
<p>За-153</p>
<p>Рішення прийнято.</p>
<p>Я запрошую до доповіді народного депутата України Кондратюк Олену Костянтинівну. Будь ласка.</p>
<p>&nbsp;</p>
<p>19:02:41</p>
<p>КОНДРАТЮК О.К.</p>
<p>Шановний Голово, шановні колеги, це абсолютно простий і дуже коротенький закон. Його не треба точно обговорювати по повній процедурі, буде достатньо скороченої процедури. І, як це і випливає із самої назви проекту, ми пропонуємо гармонізувати наше законодавство в сфері порівняльної реклами із правом Європейського Союзу, зокрема із вимогами Директиви ЄС про ведення в оману та порівняльну рекламу та Директиви щодо несправедливих торгівельних практик. В результаті прийняття змін ми маємо створити можливості для повноцінного використання порівняльної реклами у підприємницькій діяльності в Україні.</p>
<p>Які ж переваги отримають споживачі та підприємці в разі запровадження порівняльної реклами? Споживачі отримають більш об'єктивну інформацію про товар, який буде мати можливість співставлятися, тобто порівнюватися, і це будь-якими абстрактними або з рекламами такими самими продуктами, тільки з іншого бренду. Використовуючи порівняльну рекламу, підприємці отримають ширші можливості для чесної конкуренції.</p>
<p>Які ж критерії самої порівняльної реклами? Це відсутність визначених законодавством про захист прав споживачів ознак нечесної підприємницької практики і об'єктивних порівняльних матеріальних характеристик однорідного подібного товару чи діяльності важливих для споживача здійснення при їх вибору того чи іншого товару.</p>
<p>Оскільки законодавство ЄС має можливість використання порівняльної реклами прямо пов'язується не лише із утриманням критеріїв об'єктивності, але і визначенням реклами як такої, то це в ЄС є розуміння директиви щодо несправедливих торгівельних практик… потреб споживача у відповідності до змін лише профільного рекламного закону.</p>
<p>Ми можемо доповнювати, уточнювати існуючі законодавчі впровадження щодо форм, видів та ознак забороненої недобросовісної підприємницької практики.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Колеги, ми зі співавторами подивилися і розуміємо, що саме завдяки&nbsp; такому законодавству ми…</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>СИРОЇД О.І.</p>
<p>&nbsp;</p>
<p>19:05:08</p>
<p>ГОЛОВУЮЧИЙ.&nbsp; Скільки вам треба завершити? 30 секунд, будь ласка.</p>
<p>&nbsp;</p>
<p>КОНДРАТЮК О.К. Ми можемо збільшити обсяги рекламного ринку, який нам абсолютно необхідний, щоб наші засоби масової інформації мали якраз можливості&nbsp; фінансування з&nbsp; їх сторони.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам за виступ.</p>
<p>І я запрошую до співдоповіді голову Комітету з питань свободи слова та інформаційної політики народного депутата Вікторію Сюмар.</p>
<p>&nbsp;</p>
<p>19:05:24</p>
<p>СЮМАР В.П.</p>
<p>Добрий день, шановні колеги!&nbsp; Дякую, пані головуюча.</p>
<p>Дійсно, законопроект, колеги, дуже простий. Він фактично захищає як українських рекламодавців, так і споживачів реклами у сфері порівняльної реклами. Оскільки у Європейському Союзі, звісно, власники торгових марок, наприклад, які рекламуються, вони є значно більш захищеними, і&nbsp; нам тут треба рухатися до європейських стандартів і більше захищати в тому числі і авторські права, в тому числі і торгові марки, які використовуються, в тому числі і ідеї, які використовуються у рекламі і які дуже часто стають об'єктом недобросовісної конкуренції.</p>
<p>Взагалі я зараз скористаюся часом і скажу, що загалом ми маємо рухатися до гармонізації українського законодавства у медійній сфері до норм Європейського Союзу. В цьому контексті хочу&nbsp; сказати, що сьогодні у Франції було ухвалено законопроект, про який дискутувалося там останні декілька місяців після обрання Макрона, Емманюеля Макрона президентом Франції і коли було зафіксовано втручання Росії у вибори у Франції. І сьогодні, нарешті, у цій епопеї у Франції було поставлено крапку. І французи прийняли закон, який дозволяє національному регулятору без… Колеги! Юрій&nbsp; Береза, вас дуже чути, голосніше, ніж мене. Який дозволяє національному регулятору&nbsp; робити висновки, що у разі іноземного втручання припиняється трансляція телевізійних програм, зокрема у Франції. Я думаю, що Україна, яка є сьогодні суб'єктом агресії інформаційної з боку Російської Федерації, має запозичити цей досвід, європейський досвід. І негайно закликаю всі фракції долучитися до робочої групи для розробки таких відповідних законопроектів і ухвалити їх також і в Україні, і далі гармонізувати наше законодавство у сфері…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>СЮМАР В.П. Цей законопроект комітет звісно підтримує, тому що члени комітету є його авторами, прошу підтримати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ми переходимо до обговорення. Прошу провести запис для обговорення від фракцій: два – за, два – проти.</p>
<p>Запрошую народного депутата Опанасенка від фракції "Об'єднання "Самопоміч".</p>
<p>&nbsp;</p>
<p>19:08:10</p>
<p>ОПАНАСЕНКО О.В.</p>
<p>Шановні колеги, я сподіваюся, все ж таки у нас буде більш відповідальне ставлення, і за 10 хвилин прийдуть, і у нас буде кворум на 226 голосів.</p>
<p>Про що цей закон? Окрім таких термінів незрозумілих "порівняльна реклама", є багато речей, пов'язаних якраз безпосередньо з недобросовісною рекламою, яка є зараз на наших ринках. Ми отримали на рівні комітету неодноразові звернення від пенсіонерів, яких постійно вводять в оману будь-якими об'явами в газетах чи листами щастя там тощо, і фактично недобросовісні бізнесмени виманюють, витягують гроші від наших пенсіонерів. Давайте приймемо цей законопроект в першому читанні, доведемо до другого читання, щоб не було можливості більше у наших дідів та бабусь виманювати гроші недоброчесним бізнесменам. Прошу вас підтримати всіх.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую народного депутата Рибака від "Блоку Петра Порошенка".</p>
<p>&nbsp;</p>
<p>19:09:09</p>
<p>РИБАК І.П.</p>
<p>Дякую, пані Оксано.</p>
<p>Іван Рибак, 202 виборчий округ, Чернівецька область. Цей законопроект однозначно ми будемо підтримувати, тому що ми повинні давно вже розпочати серйозну масштабну роботу щодо гармонізації українського законодавства у сфері реклами із законодавством Європейського Союзу. Тому що там, дійсно, усталені практики, які використовуються тими суспільствами, і сьогодні на даний час ми повинні використовувати їх у наших медіа в тому числі.</p>
<p>Але сьогодні потрібно говорити про те, що у нас потребується в Україні серйозна трансформація законодавства, яке регулює саме рекламу політичну. Незабаром у нас велика виборчі кампанії, великі виборчі кампанії – загальнодержавні&nbsp; президентська та парламентська, а згодом і місцеві виборчі кампанії, і сьогодні багато хто маніпулює якраз рекламою, використовує художні фільми для реклами політичних нібито персонажів, а в перспективі кандидатів на ті чи інші високі посади в державі. Такі речі є неприпустимими, адже вони маніпулюють свідомістю якраз звичайного українця, якому подекуди важко розібратись, що є правдою, а що є вимислом.</p>
<p>Тому ми однозначно даний законопроект будемо підтримувати. Але потрібно у сфері реклами, політичної реклами, наводити лад, і це теж визнаємо.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>І від фракції Радикальної партії, прошу, народний депутат Лозовой.</p>
<p>&nbsp;</p>
<p>19:10:42</p>
<p>ЛОЗОВОЙ А.С.</p>
<p>Андрій Лозовой, Радикальна партія Ляшка. Якось так непомітно, шановні колеги,&nbsp; ми не звернули увагу на дуже важливу річницю тиждень тому. Я хотів би привітати всіх співавторів, в тому числі доповідача Вікторію Петрівну Сюмар, в тому числі лідера нашої фракції Олега Ляшка, Ігоря Мосійчука, Дмитра Лінька, Миколу Княжицького, інших депутатів-патріотів, які рік тому добилися квот на українську мову на українському радіо. Що ми бачимо? Колосальний поштовх, тектонічні зміни, і наш народ може чути своєю святою рідною українською мовою наші пісні. Для багатьох молодих виконавців це наше досягнення спільне стало шляхом знайти свого слухача.</p>
<p>І, безумовно, законопроект даний теж несе хай технічні, але позитивні зміни, і ми його будемо підтримувати.</p>
<p>Менше з тим, зверніть увагу, шановні колеги, що сьогодні відбувається. Чи не єдину програму на телебаченні, яка захищає українську пісню, програму "Фольк-music", яку веде Оксана Пекун, де наші народні пісні, українські, де наша культурна спадщина, де скарби духовні наших прабатьків, цю програму хоче закрити керівництво так&nbsp; званого суспільного&nbsp; телебачення на чолі з паном Аласанією.</p>
<p>Радикальна партія Олега Ляшка звертається до парламенту, до Президента, до уряду з вимогою не допустити закриття&nbsp; програми "Фольк-music". Не її треба закривати, а треба більше таких програм. Тому що&nbsp; 300 років русифікації<i> </i>мають дуже негативні наслідки, які ми бачимо у прифронтовій зоні,&nbsp; які ми з колегами Ліньком, Дейдеєм, Мусійчуком бачили кілька днів тому в Ізмаїлі на Одещині, де сепарська пропаганда працює потужно. Ми повинні захистити свій український простір, захистити українську культуру…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ЛОЗОВИЙ А.С. Це святий обов'язок кожного з тут присутніх захистити наш інформаційний простір, захистити культуру, захистити мову, захистити українську пісню.</p>
<p>І завершу словами Тараса Шевченка: "Наша дума, наша пісня не вмре, не загине… От де, люде, наша слава, Слава України!"</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати, чи всі від всіх політичних сил виступили, чи є бажаючі? Прошу, народний депутат&nbsp; Рибчинський.</p>
<p>&nbsp;</p>
<p>19:13:24</p>
<p>РИБЧИНСЬКИЙ Є.Ю.</p>
<p>Євген Рибчинський, "Воля народу", Київ. Панове, просто дивує відвідуваність засідань під час дуже важливих законів. Передусім хочу&nbsp; сказати, що зараз розпочалася передвиборча кампанія, і реклама здебільшого буде не тільки про порошок або "Доместос", або ще щось, хімічні&nbsp; засоби… будуть засоби, а&nbsp; так і сепаратистської, і ватної і так далі, і так далі, все, що ми бачимо наразі на дорогах, коли їдемо на бігбордах і так&nbsp; далі, все це перекочує зрештою в телевізор, тому що аудиторія телебачення значно більша ніж аудиторія автомобілістів. Для того, щоб&nbsp; привести все це в якусь нормальну площину, ми мусимо прийняти цей закон. Але я бачу, що&nbsp; в залі, ну, найбільше є сто депутатів, це означає, що ми фактично провалюємо важливий напередодні виборів закон, і будемо кидати в нашу українську аудиторію просто лайно, тому що те лайно, яке вкидають політичне деякі сили, це, ну, порівняти зі звичною рекламою не можна. А ми би мали прийняти європейський закон про європейські норми в рекламі на телебаченні.</p>
<p>Я би дуже просив і Оксану Іванівну, і всіх, хто може, і голів фракцій привести свої фракції в зал, аби ми проголосували цей закон, а не, як завжди, провалили. Будь ласка.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Чи є ще бажаючі виступити? Прошу, народний депутат Каплін.</p>
<p>&nbsp;</p>
<p>19:15:03</p>
<p>КАПЛІН С.М.</p>
<p>Такий важливий, ви знаєте, часом у Верховній Раді України в залі ми не помічаємо, дійсно, важливих законопроектів, які стосуються реально інтересів простих людей. Мова іде про те, наскільки... наскільки ми зможемо методологічно через дію норм цього закону зробити нашу продукцію конкурентоздатною по відношенню до іноземних аналогів всередині, на внутрішньому ринку. І я погоджуюсь з тезами, що ми повинні всіляким чином захищати і авторське право, і право власності в нашій країні, і не тільки декларувати це новими законодавчими актами, але і всіляким чином сприяти безпосередній роботі тих органів, які на конституційному рівні і на рівні базових, ключових законів мають забезпечити відповідні гарантії, права і свободи для звичайних українців.</p>
<p>Я хотів від цієї теми надзвичайно важливої, надзвичайно делікатної і пов'язаною справді з конкурентоспроможністю нашої економіки, повернутися до теми захисту, наприклад, права вибору для простих українців.</p>
<p>Сьогодні ми дізналися, що детектив із зміною прізвища в реєстрі міського голови міста Полтави продовжується. Сьогодні кілька бандитів, злодіїв просто з Міністерства внутрішніх прав пішли до Печерського суду домовлятися з суддею про те, щоб там прийняли рішення, як це робить і вміє часто Печерський суд, про зміну в реєстрі, якусь фейкову ухвалу у Печерському суді. І на сьогодні ми вночі чи завтра чекаємо на відповідні дії з боку реєстратора.</p>
<p>Скажіть, будь ласка, вдруге... другий крок і другий варіант – піти і, уявіть собі цинізм, у антирейдерській комісії Міністерства юстиції зробити такі самі дії. Уявіть собі. Який підприємець з Заходу прийде сюди, буде тут будувати фабрики, заводи, створювати нові робочі місця, давати роботу нашим українцям, коли в країни такий&nbsp; правовий нігілізм і такий безпосередній бандитизм?</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>19:17:14</p>
<p>ГОЛОВУЮЧИЙ. Колеги, я хочу зробити повідомлення і хочу, щоб всі мене уважно послухали.</p>
<p>Я зробив усе можливе для того, щоб ми змогли вчасно розглянути бюджет, і я просив, щоб до другої години тільки були правки до Податкового кодексу. На жаль, їх сотні і сотні надійшли, і зараз десятки наших депутатів паралельно знаходяться на податковому комітеті і розглядають весь той…&nbsp; величезну кількість правок. І тому я не хочу ставити&nbsp; під ризик і цей закон, і я маю тільки&nbsp; одну пропозицію. Поки комітет працює, там, де&nbsp; велика кількість людей, я оголошу перерву, а потім ми зберемося після перерви, і ми завершимо розгляд&nbsp; цього законопроекту. І, колеги, це буде правильно, це буде справедливо. Я спитався в комітету, скільки треба часу. Реально до 21:30 я оголошую перерву, колеги. Це реальний стан. Так, до 21:30, колеги. Але це буде час і на обід, це буде час і комітетам провести всі засідання.</p>
<p>І я прошу, колеги, всіх з розумінням до цього&nbsp; віднестися, щоб ми до 21:30… до 21:30. Ви зможете подзвонити сім'ям і сказати, що приїдете додому пізніше.</p>
<p>О 21:30, колеги, я всіх запрошую в зал для продовження нашої роботи. А зараз я оголошую перерву до 21:30. І ми продовжимо обговорення цього закону. Я прошу доповідача бути в залі і усіх чекаю в залі о 21:30, колеги. До зустрічі.</p>
<p>&nbsp;</p>
<p align=center><i>(Після перерви)</i></p>
<p align=center><i>&nbsp;</i></p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>21:29:56</p>
<p>ГОЛОВУЮЧИЙ. Добрий вечір, шановні колеги! Хочу зробити кілька оголошень.</p>
<p>По-перше, до президії надійшли заяви від кількох наших колег. Зокрема, народний депутат Кірш просить звернути увагу, що його голос "за" щодо голосування за Закон 9037 щодо внесення змін до Конституції за закріплення євроатлантичного статусу України не спрацювала картка, і просить врахувати його голос "за".</p>
<p>Також наш колега Андрій Лопушанський звернувся до президії з проханням так само врахувати його голос як "за" за проект Постанови 9322.</p>
<p>І також не спрацювала картка народного депутата Загорія під час голосування за призначення міністра фінансів Оксани Маркарової.</p>
<p>Шановні колеги, ми зробили оголошення щодо тих карток, які не спрацювали. І зараз я хочу зазначити, що продовжуються консультації по обговоренню законопроектів. І я оголошую перерву ще на 2 години, до 23:30. Дякую.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>ГОЛОВУЮЧИЙ. Добрий вечір, шановні колеги! Дозвольте проінформувати вас, що наші колеги з податкового комітету продовжують свою натхненну роботу над поправками. І я оголошую перерву до 1 години 00 хвилин. <i>(Шум у залі)</i></p>
<p>Я не буду вас цитувати. Кажуть, що це плагіат одного з інших кандидатів в Президенти. Я не буду вас цитувати.</p>
<p>Шановні колеги, я не є членом податкового комітету, але як представник президії я хочу перепросити перед усіма вами, перед кандидатами в Президенти і простими народними депутатами, і проінформувати про те, що… і перед журналістами, що триває робота над поправками податкового комітету, наші всі колеги-депутати працюють. І рівно за півтори години ми з вами зустрінемося в цій сесійній залі, ми пройдемо по поправках, ми будемо рухатися по Регламенту, ми не будемо порушувати Регламент, і, я сподіваюся, ми зможемо добре попрацювати. Дякую.</p>
<p>&nbsp;</p>
<p align=center><i>(Після перерви)</i></p>
<p><i>&nbsp;</i></p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>01:08:56</p>
<p>ГОЛОВУЮЧИЙ. Доброї ночі, колеги! Ставиться на голосування…</p>
<p>Отже, колеги, увага, ніхто не передбачав, що так довго буде тривати податковий комітет. Тільки півгодини тому прийняли рішення. Ви би пішли та попрацювали з ними перед тим, як сміятись. Півгодини тому прийняли рішення, тільки зараз підписується таблиця, відповідно, на друк її піде ще десь півгодини. Ми маємо закінчити розгляд попереднього закону, і потім, коли будуть таблиці в залі, зможемо перейти до розгляду Податкового кодексу.</p>
<p>Колеги, увага, я ще раз наголошую: ми входимо в прийняття бюджету, розуміючи, що від того залежить соціально-економічна ситуація в державі і в цілому. І багато хто з іронією ставиться, але це, очевидно, є високий рівень відповідальності, який, очевидно, відчуваю я як Голова Верховної Ради України. І тому всіх теж закликаю до цього, щоб був високий рівень відповідальності.</p>
<p>Отже, ми зараз маємо завершити спочатку попередній проект закону, а потім, коли будуть роздруковані таблиці, перейти до змін до Податкового кодексу. Тому, колеги, я прошу заходити в зал. І я прошу зараз пошукати авторів закону попереднього.</p>
<p>Ще раз обговоримо.</p>
<p>Отже, нагадую, колеги, що ми продовжуємо розгляд проекту Закону про внесення змін до деяких законодавчих актів України (щодо гармонізації законодавства у сфері порівняльної реклами із правом Європейського Союзу).</p>
<p>Зараз ми визначимось, хто буде доповідати. Отже, колеги, я, щоб нагадати, нагадую ще раз, до співдоповіді Ольгу Червакову, а потім ми включимо: два – за, два - проти, колеги. За той час зберуться народні депутати.</p>
<p>Пані Олю, прошу, вам…</p>
<p>Визначились, що буде доповідати Ірина Геращенко – Перший заступник Голови Верховної Ради України. Пані Ірина, будь ласка.</p>
<p>&nbsp;</p>
<p>01:13:19</p>
<p>ГЕРАЩЕНКО І.В.</p>
<p>Дякую, шановні колеги.</p>
<p>Я з радістю представлю цей законопроект як колишня голова Комітету з питань євроінтеграції. Серед співавторів цього законопроекту представники різних політичних фракцій, сил. Це і пані Олена Кондратюк, і Вікторія Сюмар, і пан Опанасенко, інші депутати. І дуже важливо, що, як випливає з назви самого законопроекту, ця пропозиція гармонізує наше законодавство у сфері порівняльної реклами із правом Європейського Союзу, зокрема і з вимогами Директиви ЄС 2006/114/ЄС&nbsp; про введення в оману та порівняльну рекламу та Директиви щодо несправедливих торгівельних практик 2005/29/ЄС. І в результаті прийняття цих змін ми маємо створити можливості для повноцінного використання порівняльної реклами у підприємницькій діяльності в Україні. Споживачі зможуть отримати більше об'єктивної інформації. Це дуже важливо, коли у нас дуже багато іде, така навала просто недостовірної і необ'єктивної інформації в рекламі. І, використовуючи цю порівняльну рекламу, підприємці отримають ширші можливості для чесної конкуренції.</p>
<p>Дуже важливо, що в цьому законопроекті запроваджуються критерії європейські, такі як відсутність визначення законодавством про захист прав споживачів ознак нечесної підприємницької практики, порівняння однорідних товарів, які використовуються на одні й ті самі потреби, інші.</p>
<p>І ми доповнюємо цим законопроектом і уточнюємо існуюче законодавче положення щодо форм, видів і ознак забороненої недобросовісної підприємницької практики. Ця деталізація, вона насправді надзвичайно серйозно посилює добросовісність підприємницької практики. І ми просимо підтримати цей законопроект в першому читанні та за основу. Є позитивний вердикт профільного комітету.</p>
<p>Ще раз наголошую, що серед авторів цього законопроекту є представники різних політичних фракцій як в коаліції, так і в опозиції. І він…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>ГЕРАЩЕНКО І.В. І він є об'єднуючим з точки зору, ну, фахового ставлення до впорядкування реклами, для того, щоб наша реклама була більш добросовісною. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, прошу провести запис: два – за, два – проти. Від "Народного фронту" Шкварилюк Володимир Васильович.</p>
<p>&nbsp;</p>
<p>01:16:23</p>
<p>ШКВАРИЛЮК В.В.</p>
<p>Володимир Шкварилюк, "Народний фронт". Будемо підтримувати даний законопроект. Прошу всіх підтримати.</p>
<p>Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>01:16:52</p>
<p>ГОЛОВУЮЧИЙ. Шановні колеги, ми правильно зрозуміли з аплодисментів, що "Народний фронт" підтримує цей законопроект? Чудово. Значить у нас є потенціал прийняти його в першому читанні.</p>
<p>Соболєв Єгор. Ми сподіваємося, що ви підтримаєте цей законопроект. Якщо ні – зробіть дзвінок другу, і вам скажуть, що він дуже важливий з точки зору реклами.</p>
<p>&nbsp;</p>
<p>01:17:18</p>
<p>СОБОЛЄВ Є.В.</p>
<p>Пані головуюча, що вам сказати? Насправді – скрізь сльози, сміх. З одного боку, смішно, бо ми цей законопроект вже обговорили і ми про це спікера поінформували, що вдруге обговорювати якось трохи дивно. А чому сльози? Тому що всі розуміють, що це обговорення і це голосування відбувається тому, що треба потягнути час для дерибану 1 трильйона 100 мільярдів грошей платників податків. І це сумно. А за закон "Самопоміч" голосуватиме.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Но я все-таки думаю, що сльози, можливо, від безсоння у вас. Але за закон будемо голосувати. Це дуже добре.</p>
<p>Іван Крулько. Будь ласка, позиція вашої політичної сили.</p>
<p>&nbsp;</p>
<p>01:18:05</p>
<p>КРУЛЬКО І.І.</p>
<p>Іван Крулько, фракція "Батьківщина". Я хочу сказати, що цей законопроект розроблявся моїми колегами від "Батьківщини", зокрема Оленою Кондратюк, Олександром Абдулліним. І ми, дійсно, розуміємо, наскільки важливо гармонізувати законодавство у сфері порівняльної реклами з правом Європейського Союзу. Це адаптація нашого законодавства до права Європейського Союзу. І "Батьківщина" буде підтримувати.</p>
<p>І я би хотів також надати, слово передати колезі з БПП пані Олі Черваковій, яка є спеціалістом у цій галузі, для того, щоб вона могла теж висловити свою думку. Прошу передати слово, хвилину.</p>
<p>&nbsp;</p>
<p>ГОЛОВУЮЧИЙ. У нас неможна передавати слово. Але БПП не записалися на обговорення. Я просто надам слово, я просто надам слово пані Черваковій як представнику фракції і профільного комітету для обговорення законопроекту.</p>
<p>Будь ласка, Ігор Шурма.</p>
<p>&nbsp;</p>
<p>01:19:01</p>
<p>ШУРМА І.М.</p>
<p>Ігор Шурма, "Опозиційний блок". Дивлюсь на годинник: 1 година 20 хвилин. Шановні колеги, я маю багато, що сказати, але саме о цій хвилині часу я помовчу.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, шановний пане Ігоре Шурма. Ви ж знаєте, що це традиція, яка зародилася ще за часів вашої влади, вашої влади. Так що це погано, звичайно, що ми від цієї традиції не відходимо.</p>
<p>Будь ласка, ми… Не чую вас. Не чую, але не неважливо, і ми обговорюємо законопроект зараз, що стосується недобросовісної реклами і тут приєднання до європейських директив.</p>
<p>Будь ласка, пані Червакова, вам слово.</p>
<p>&nbsp;</p>
<p>01:19:46</p>
<p>ЧЕРВАКОВА О.В.</p>
<p>Шановні колеги, я хочу наголосити, що порівняльна реклама є абсолютно законним і доступним способом у всіх країнах ЄС, законним способом інформування споживачів про переваги того чи іншого товару, якщо вона не вводить в оману споживачів стосовно цих переваг.</p>
<p>В даному законопроекті чітко прописані заборони на введення в оману споживачів, відповідальність за введення в оману. Тобто це робиться виключно для того, щоб і споживачі, і виробники… виробники могли надати чесну інформацію, а споживачі її отримати. Ми з вами підписали Угоду про асоціацію, ми зобов'язалися імплементувати в українське законодавство ці європейські норми, які від нас вимагає європейська спільнота.</p>
<p>Тож я дуже прошу зараз повернутися всіх з кулуарів Верховної Ради, все ж таки зайти в зал і проголосувати за той законопроект, який об'єднує залу і проти якого, власне, ні в кого немає ніяких заперечень. Давайте напередодні голосування за бюджет покажемо приклад консолідації сесійної зали і проголосуємо за цей законопроект, про це вас просить весь Комітет з питань свободи слова і інформаційної політики, члени якого стали авторами цієї законодавчої ініціативи.</p>
<p>Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>01:21:19</p>
<p>ГОЛОВУЮЧИЙ. Отже, колеги, я прошу усіх зараз підходити в зал, ми через 2 хвилини переходимо до прийняття рішення.</p>
<p>Я, колеги, прошу усіх голів фракцій запросити депутатів в зал. Я прошу Секретаріат Верховної Ради повідомити депутатам, які знаходяться в кулуарах, що через 2 хвилини ми переходимо до прийняття рішення. І я теж закликаю усі фракції разом одноголосно підтримати цей проект закону. Він ставиться тільки за основу, і нам просто важлива мобілізація. Через 2 хвилини я прошу всіх заходити в зал, приготуватись до голосування.</p>
<p>Зараз я надаю автору… співавтору законопроекту Ірині Геращенко, дві хвилини для заключного слова.</p>
<p>Запрошуйте всіх в зал.</p>
<p>&nbsp;</p>
<p>01:22:10</p>
<p>ГЕРАЩЕНКО І.В.</p>
<p>Шановні колеги, я дуже також прошу повертатися всіх до сесійної зали. Доєднуюсь тут до закликів нашого шановного Голови Верховної Ради України і наголошую, що нашим ключовим завданням як парламенту це є адаптація українського законодавства до європейських норм.</p>
<p>Я ще раз хочу наголосити, що та тема, яку ми обговорюємо зараз, той законопроект, він є важливим в першу чергу і для споживачів, тому що саме споживачі сьогодні найбільше страждають від недобросовісної реклами. І цей законопроект він просто приводить українське законодавство у відповідність до директив і права Європейського Союзу. Тобто це є євроінтеграційний законопроект. І я сподіваюся, що тут ми об'єднуємо на цьому сесійну залу.</p>
<p>Насправді, ми, є зауваження певні до законопроекту. І тому ми просимо, авторський колектив, підтримати його виключно в першому читанні за основу. Профільний комітет готовий допрацювати цей законопроект, враховуючи зауваження ГНЕУ. І ми хочемо зауважити, що, до речі, і бюджетний комітет не має зауважень до законопроекту, так само уряд не має зауважень&nbsp; до законопроекту. Тобто цей законопроект&nbsp; не потребує жодних додаткових коштів з бюджету України, що актуально в контексті сьогоднішньої ночі, коли ми будемо розглядати ще й бюджет на 2019 рік.</p>
<p>Ну, і нагадую, що ключові новели цього законопроекту, вони стосуються гармонізації наше законодавство в сфері порівняльної реклами із правом Європейського Союзу, зокрема із вимогами Директиви ЄС 2006/114/ЄС про введення в оману та порівняльну&nbsp; рекламу та Директиви щодо несправедливих торгівельних практик 2005/29/ЄС. І, прийнявши ці зміни, ми зможемо створити можливості для повноцінного використання порівняльної реклами в підприємницькій діяльності в Україні. Просимо підтримати.</p>
<p>&nbsp;</p>
<p>ГОЛОВУЮЧИЙ. Отже,&nbsp; переходимо до прийняття рішення.</p>
<p>Колеги, я прошу всіх зайти в зал і зайняти робочі місця. Прошу приготуватись до голосування. Наголошую, проект Закону про внесення змін до деяких законодавчих&nbsp; актів України (щодо&nbsp; гармонізації законодавства у сфері порівняльної реклами із правом Європейського Союзу). Я переконаний, всі гуртом в залі, всі фракції, ми його підтримаємо. Це закон, який має невеликі правки, але дуже важливий. І Комітет одностайно зі свободи слова просить усіх нас його підтримати. Тому, колеги, багато хто&nbsp; є в кулуарах, будь ласка, зайдіть в зал, будь ласка, займіть робочі місця. Заходимо, займаємо робочі місця.</p>
<p>Отже, колеги, я ставлю на голосування проект Закону про внесення змін до деяких законодавчих актів України (щодо гармонізації законодавства у сфері порівняльної реклами із правом&nbsp; Європейського Союзу) (№ 8515). Комітет пропонує прийняти його за основу, колеги, лишень за основу. Давайте всі гуртом, хто є в залі, його підтримаємо.</p>
<p>Прошу голосувати. Прошу підтримати. Голосуємо. Прошу голосувати. Голосуємо.&nbsp;</p>
<p>&nbsp;</p>
<p>01:26:04</p>
<p>За-182</p>
<p>Очевидно, не всі встигли. Запросіть депутатів в зал, колеги.</p>
<p>По фракціях.&nbsp; "Блок Петра Порошенка" – 74,&nbsp; "Народний фронт" – 56,&nbsp; "Опозиційний блок" – 1,&nbsp; "Самопоміч" – 9,&nbsp; Радикальна партія – 9, "Батьківщина" – 5, "Воля народу" – 8, "Партія "Відродження" – 6, позафракційні – 14.</p>
<p>Колеги, я прошу запросити усіх в зал. Я поставлю зараз на повернення, я дам ще голові комітету можливість виступити. Вікторія Сюмар, будь ласка, 2 хвилини.</p>
<p>Я прошу заходити всіх в зал, ми зможемо повернутися. І я звертаюся до всіх фракцій, колеги, це поза політикою, підтримайте, давайте гуртом підтримаємо цей закон.</p>
<p>Будь ласка, Вікторія Сюмар.</p>
<p>&nbsp;</p>
<p>01:26:50</p>
<p>СЮМАР В.П.</p>
<p>Шановні колеги, я розумію, що ми зараз стаємо заручниками фактично бюджетної ночі, але цей законопроект точно не викликає ні в кого жодних заперечень. Давайте змобілізуємося, я так розумію, нам це все одно доведеться зробити для голосування Податкового кодексу, і прийняти потрібний країні законопроект. Тому що сьогодні від цього прямо залежить подальший розвиток і авторських прав, і реклами. Дуже прошу прийти до зали і проголосувати.</p>
<p>&nbsp;</p>
<p>ГОЛОВУЮЧИЙ. Отже, колеги, я запрошую всіх зайняти робочі місця, я поставлю зараз на повернення. В мене є прохання, щоб голови фракцій запросили депутатів в зал. Будь ласка, заходимо в зал.</p>
<p>Отже, я ставлю на голосування пропозицію, повернутися до розгляду проекту Закону про внесення змін до деяких законодавчих актів України (щодо гармонізації законодавства у сфері порівняльної реклами із правом Європейського Союзу) (№ 8515). За повернення, колеги. Прошу проголосувати, прошу підтримати.</p>
<p>Оля, проголосуйте, проголосуйте, будь ласка. Прошу голосувати, прошу підтримати за повернення, голосуємо, прошу голосувати.</p>
<p>&nbsp;</p>
<p>01:28:40</p>
<p>За-202</p>
<p>Динаміка хороша, динаміка сильна. Колеги, правда полягає в тому, що багато депутатів знаходиться просто в кулуарах. І необхідно зробити одну просту річ: вийти і запросити їх з кулуарів в зал. Я дуже прошу, колеги, всіх запросити в зал і прошу включити по фракціях.</p>
<p>По фракціях, будь ласка. "Блок Петра Порошенка" – 86, "Народний фронт" – 57, "Опозиційний блок" – 1, "Самопоміч" – 10, Радикальна партія – 8,&nbsp; "Батьківщина" – 5, "Воля народу" – 8, "Відродження" – 6. Колеги, нас більшає в залі. І позафракційні – 21.</p>
<p>Колеги, я прошу запросити всіх з кулуарів в зал, будь ласка.</p>
<p>Отже, зайшли депутати в зал. Колеги, я прошу всіх змобілізуватись. Колеги, я прошу зайняти робочі місця. Я знаю, що всі втомлені, колеги, всім нелегко, і, повірте нам, в президії зовсім не легше, як всім депутатам. Я прошу просту річ, зайти з кулуарів в зал для того, щоб підтримати закон, який об'єднуючий для всіх.</p>
<p>Зайшло ряд депутатів. Отже, колеги, я ще раз ставлю на голосування пропозицію повернутись до розгляду.</p>
<p>Отже, колеги, будь ласка,&nbsp; зайдіть, я почекаю ще 10 секунд, заходіть, будь ласка. Займайте робочі місця.</p>
<p>Колеги, всі на місцях, можемо голосувати? Я ставлю ще раз на голосування пропозицію повернутись до проекту Закону про внесення змін до деяких законодавчих актів України щодо гармонізації законодавства у сфері порівняльної реклами і з правом Європейського Союзу (№ 8515). І я прошу, колеги, всіх згуртовано зараз підтримати дану пропозицію.</p>
<p>Прошу, колеги, усіх підтримати дану пропозицію. Прошу голосувати і прошу підтримати. Голосуємо. Кожен голос має вагу.</p>
<p>Не працює система в кого?</p>
<p>Колеги, давайте проголосуємо і подивимося. Я прошу, колеги, всіх&nbsp; проголосувати за повернення до проекту Закону 8515. Голосуємо, кожен голос. Будь ласка, голосуємо, колеги. Голосуємо. Підтримуємо, відповідально і кожний голос, прошу підтримати.</p>
<p>&nbsp;</p>
<p>01:31:58</p>
<p>За-228</p>
<p>Повернулися.</p>
<p>Колеги, тепер я ставлю на голосування&nbsp; проект Закону&nbsp; 8515 за основу, колеги, тільки за основу. Не виходіть, кожен голос має значення. Колеги, займіть робочі місця.</p>
<p>Отже, 8515 – за основу.&nbsp; Прошу голосувати, прошу підтримати, колеги. І прошу кожного&nbsp; уважно взяти&nbsp; участь у голосуванні. Голосуємо. Прошу&nbsp; підтримати. Голосуємо, колеги. Підтримуємо. Голосуємо. Підтримуємо комітет наш. Голосуємо. Голосуємо.</p>
<p>&nbsp;</p>
<p>01:32:43</p>
<p>За-223</p>
<p>Колеги, не спрацювали карточки. Зараз я поставлю ще раз. Я ще раз поставлю, зайдіть на місця, будь ласка. Колеги, ви коли кричите з залу, я вам повідомляю,&nbsp; я нічого не чую.&nbsp; Можливо, гарно посилати меседж, я просто нічого не чую.</p>
<p>Я бачу, не спрацювали, зайдіть&nbsp; у зал.</p>
<p>Колеги, обговорення&nbsp; вже завершено. Якщо я надам комусь, я мушу надавати всім.&nbsp; Голосуємо. Займіть робочі місця. Колеги, займіть робочі&nbsp; місця і під час голосування не&nbsp; ведіть дебатів. Під час голосування треба брати участь у&nbsp; голосуванні.</p>
<p>Отже, колеги, уважно, відповідально ще раз за повернення, а потім за закон. Я ставлю пропозицію повернутися до проекту Закону про внесення змін до деяких законодавчих актів України (щодо гармонізації законодавства у сфері порівняльної реклами із правом Європейського Союзу) (8515). Прошу проголосувати, прошу підтримати, колеги, всіх відповідально і злагоджено прошу підтримати. Голосуємо, голосуємо, підтримуємо, колеги, підтримуємо. Голосуємо, колеги.</p>
<p>&nbsp;</p>
<p>01:34:26</p>
<p>За-229</p>
<p>Ми повернулися, але голосів обмаль. Будь ласка, пане Іван, зайдіть в зал і беріть участь в голосуванні, колеги. Пане Ярослав, кожен голос ми рахуємо. Будь ласка.</p>
<p>Отже, я ставлю на голосування проекту Закону про внесення змін до деяких законодавчих актів України (щодо гармонізації законодавства у сфері порівняльної реклами із правом Європейського Союзу). Колеги, і уважно кожен голос. Пане Іван, верніться.</p>
<p>Прошу голосувати, прошу підтримати 8515 за основу. Прошу голосувати, прошу підтримати, колеги. Кожен голос, Ярослав, голосуємо, підтримуємо за основу. Прошу підтримати, голосуємо, колеги, злагоджено, відповідально голосуємо. Голосуємо, підтримуємо наш комітет.</p>
<p>&nbsp;</p>
<p>01:35:29</p>
<p>За-231</p>
<p>Рішення прийнято.</p>
<p>Колеги, увага! Перед тим, як перейти до Податкового кодексу, колеги, в нас стоїть наступний перед Податковим кодексом проект Закону "Про публічні закупівлі".</p>
<p>Колеги, увага! Отже, ми домовилися, колеги, ми переходимо в наступний проект закону, який стоїть&nbsp; наступним в порядку денному, поки друкують таблиці. Наступним у нас в порядку денному 8265 проект Закону "Про публічні закупівлі". Я прошу підтримати його розгляд за скороченою процедурою. Прошу проголосувати. Прошу підтримати.</p>
<p>&nbsp;</p>
<p>01:37:06</p>
<p>За-150</p>
<p>Рішення прийнято.</p>
<p>І я запрошую до доповіді голову… спочатку голову&nbsp; Комітету з питань економічної політики Іванчука Андрія Володимировича, найбільшого реформатора в українському парламенті. <i>(Шум у залі) </i>Одного з… Одного з, будемо коректними. Одного з реформаторів українського парламенту, це буде коректно, буде правильно, так. І прошу доповідати, Андрій Володимирович.</p>
<p>&nbsp;</p>
<p>01:37:46</p>
<p>ІВАНЧУК А.В.</p>
<p>Шановний пане Голово, шановні народні депутати, добрий вечір. <i>(Шум у залі) </i>&nbsp;Доброї ночі! Ви знаєте, як мені приємно бачити так багато моїх друзів, яким "країна понад усе", які пожертвували своїм особистим часом. І коли говорять, що український парламент щось не виконує вимоги&nbsp; українського народу, то я хочу звернути увагу українців: подивіться на цих народних депутатів, це самі яскраві представники українського народу. Навіть&nbsp; Каплін мене підтримує, розумієте. Тому… Це буває рідко.</p>
<p>Шановні друзі, надзвичайно&nbsp; важливий законопроект. Ми всі разом з вами&nbsp;&nbsp; абсолютно і радикально змінили процедуру державних закупівель. На сьогоднішній день в Україні діє безпрецедентна прозора система, яка так само і називається однойменно ProZorro. Вона дала нам можливість зекономити десятки мільярдів гривень. Все те, що раніше говорили, знаєте, дуже модно звинувачувати в корупції будь-які інституції. Нам з вами всім разом вдалося створити майданчик, на якому всі мають рівні права. Але в законодавстві є така проблема, що коли приходить момент імплементації тих реформ, які ми приймаємо з вами в українському парламенті, виникають певні речі, які треба змінити. І я дуже вдячний Президенту України Петру Олексійовичу Порошенку, що він… Дуже слабо фракція БПП аплодує. Я дуже вдячний Президенту України Петру Олексійовичу Порошенку за дану законодавчу ініціативу, тому що у нас тут…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте.</p>
<p>&nbsp;</p>
<p>ІВАНЧУК А.В. Даний законопроект 8265, внесений Президентом України, ми до другого читання з вами всіма спільно і всіма суб'єктами законодавчої ініціативи доопрацюємо і вийдемо – я вам обіцяю як голова Комітету економічної політики – на узгоджений варіант. І ми вдосконалимо систему електронних закупівель.</p>
<p>Тому комітет пропонує вам, шановні народні депутати, прийняти даний законопроект за основу в першому читанні, щоб він став власністю Верховної Ради України, і ми всі з вами могли його вдосконалювати.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується Перший заступник Голови Верховної Ради України Ірина Геращенко, будь ласка.</p>
<p>&nbsp;</p>
<p>01:41:09</p>
<p>ГЕРАЩЕНКО І.В.</p>
<p>Шановні колеги, насправді, попри ту критику, яка іноді і справедлива є, до нинішньої Верховної Ради і до уряду, є ті теми, якими нам варто спільно пишатися. І, безумовно, одна з них – це система ProZorro, яка сьогодні має високі оцінки не тільки українського бізнесу, зарубіжних інвесторів, а і наших зарубіжних, закордонних колег. І відтак, завдяки ProZorro вже було зекономлено близько 61 мільярда гривень коштів платників податків, з яких минулого року 28 мільярдів гривень було зекономлено, а система отримала, як я вже і говорила, численні навіть міжнародні нагороди.</p>
<p>І якщо сьогодні ми з вами підтримаємо цей важливий законопроект, який подав Президент України, то ми зможемо ще гарантувати бізнесу спрощену закупівлю, також всі документи та дії замовника, учасників будуть доступні для моніторингу, що дуже важливо в тому числі і для наших партнерів з неурядового сектору, і учасники тендерів зможуть знижувати ціну під час самого аукціону. Потенційна економія складатиме 9 мільярдів гривень.</p>
<p>Насправді дуже важливо, що ми з вами в разі прийняття цього закону так само зможемо допомогти спростити процедуру для учасників тендерів і постачальник зможе виправити свої помилки протягом одного робочого дня, якщо такі трапилися, всі люди, під час подачі документів. Так само можна задля повернення плати за оскарження, інші покращення для АМКУ буде заборонено відкладати скаргу, що суттєво зменшить маніпуляції, а значить і корупцію, під час тендерів, і оскарження кожного лота буде відбуватися окремо. Вводиться оскарження відхилення пропозицій.</p>
<p>Дуже просимо…</p>
<p>&nbsp;</p>
<p>ГОЛОВУЮЧИЙ. 30 секунд завершити, будь ласка.</p>
<p>&nbsp;</p>
<p>ГЕРАЩЕНКО І.В. Просимо підтримати цей важливий законопроект, який насправді так само посилить і роботу системи ProZorro, і дасть більше можливостей і для українського бізнесу, і для інвесторів.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, прошу провести запис: два – за, два – проти. Будь ласка, від фракції "Самопоміч" Роман Семенуха, будь ласка.</p>
<p>&nbsp;</p>
<p>01:43:58</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч". Шановні колеги, справді, реформа державних закупівель, напевно, одна з небагатьох реформ, яка проведена спільно урядом і парламентом.</p>
<p>Сьогодні через систему ProZorro в Україні здійснюється біля мільйона аукціонів на рік. І за неповних два роки роботи цієї системи вдалося зекономити понад 50 мільярдів гривень. І це не просто цифри, це насправді колосальний ресурс, який державні підприємства можуть інвестувати у власний розвиток.</p>
<p>Але, напевно, так само і не буває ідеальних систем, тому прийшов час вдосконалювати це законодавство. Зокрема сьогодні законодавство дозволяє обирати, чи проводити державному підприємству закупки на суму від 50-ти до 200 тисяч гривень через платформу ProZorro. І зі зрозумілих причин дуже часто компанії обирають не проводити такі торги.</p>
<p>Сьогодні так само можна виправляти формальні помилки в тендерних пропозиціях лише в приватних аукціонах, в державних така можливість відсутня. Буквально це означає, що помилка в цифрі чи літері чи з іншої формальної причини може служити приводом для дискримінації того чи іншого неугодного учасника.</p>
<p>Оскарження процедури закупівлі сьогодні товарів коштує 5 тисяч гривень, а процедури закупівлі робіт 15. Це призводить до того, що на дорогі торги до Антимонопольного комітету скаржаться багато, а на дешеві майже ніхто, ціна для них зависока. Тому фракція "Об'єднання "Самопоміч" буде голосувати "за" в першому читанні.</p>
<p>Але проект закону потребує суттєвого доопрацювання в другому читанні. А саме: проектом закону передбачено, що оскарження спрощеної закупівлі здійснюється у судовому порядку. Однак, з урахуванням скорочених строків закупівлі і затяжних судових процесів важко сказати про дієвість та ефективність такого оскарження.</p>
<p>На багатотисячних та мільйонних закупівлях півтора відсотка може бути значною сумою. Очевидно, ціна оскарження на великих торгах також має бути зменшена. Дозвольте закінчити.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. Будь ласка, 30…&nbsp; Одна хвилина завершити.</p>
<p>&nbsp;</p>
<p>СЕМЕНУХА Р.С. Також варто зазначити про серйозні ………., слабка захищеність інформаційних ресурсів платформи ProZorro. Під час цільової перевірки, яку здійснив Держспецзв'язок, було виявлено, що в підприємстві функціонує інформаційно-технологічний супровід, де здійснюється обробка персональних даних, але немає комплексної системи захисту інформації, а інформаційно-технічний супровід підключено до загальної мережі Інтернет. І це порушує вимоги низки статей законодавства. Я переконаний, що всі зацікавлені у тому, щоб усунути ті недоліки до підготовки до другого читання.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>І, будь ласка, Андрій Тетерук. Він представить позицію "Народного фронту".</p>
<p>&nbsp;</p>
<p>01:46:46</p>
<p>ТЕТЕРУК А.А.</p>
<p>Андрій Тетерук, "Народний фронт". Враховуючи, що всі рішення в парламенті приймаються з "Народним фронтом" і без нас не прийнялось жодного рішення, ми звісно будемо голосувати за цей законопроект. Безумовно, він потребує доопрацювання, і я переконаний, що народні депутати зроблять все можливе, щоб удосконалити його до такого рівня, щоб він працював і посилював нашу систему ProZorro, і ми пишались всі, що ми є тим парламентом, який її запустив, і тепер мультиплікуємо її на весь світ. Тому я закликаю всіх зараз повернутись на робочі місця, проголосувати кнопкою "за" і закінчити цю ніч переможцями.</p>
<p>Дякую за увагу.</p>
<p>&nbsp;</p>
<p>01:47:33</p>
<p>ГОЛОВУЮЧИЙ. Дуже дякую вам.</p>
<p>Будь ласка, пан Ленський. А, Віктор Галасюк. Прошу вас, пане Вікторе.</p>
<p>&nbsp;</p>
<p>01:47:41</p>
<p>ГАЛАСЮК В.В.</p>
<p>Віктор Галасюк, Радикальна партія Олега Ляшка. Що нам пропонується цим законопроектом? Продовжити ту політику, яку Міністерство економіки і уряд вже проводять не перший рік. Ви подивіться, Київ купив на 2 мільярди гривень польських трамвайних вагонів замість львівського "Електрону". Ви подивіться, купили на 650 мільйонів доларів французьких вертольотів замість Запорізького "Мотор Січ". Ви подивіться, у присутності Степана Івановича Кубіва підписали меморандум з "Укргідроенерго", хочуть купити на 500 мільйонів доларів США китайські турбіни замість того, щоб взяти у харківського "Турбоатому". Та це 5 років роботи Турбоатому", де працює 3,5 тисячі українців! Тому оці ваші закони продовжують таку політику – політику знищення української промисловості, крадіжки робочих місць українців за кордон, знекровлення економіки України і залізання в борги Міжнародного валютного фонду.</p>
<p>Команда Радикальної партії пропонує принципово іншу політику державних закупівель: зробити держзакупівлі інструментом розвитку української економіки. І для цього ми з вами, я вам за це дуже дякую, колеги, прийняли за основу законопроект "Купуй українське, плати українцям". Він надає перевагу українським товарам при державних закупівлях, він робить, що не ціна головний критерій, а життєвий цикл, місцева складова і ціна в тому числі, так, як це працює в Європі і в Сполучених Штатах Америки. Як насправді це там спрацює. А ви зробили з нас "бананову республіку", тому що сировинна економіка залежна від кредитів МВФ, і пропонуєте сьогодні продовжити цю політику. Ми категорично проти.</p>
<p>Ставка на українського виробника, замовлення українським заводам, а не так як сьогодні: критичне проникнення імпорту, понад 50 відсотків імпорт в економіці, в Китаї – 15 відсотків, в США –17 відсотків. На що ви нас перетворюєте – на звалище імпортних товарів.</p>
<p>Підтримка власного виробника, зарплати, робочі місця українцям.&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, Володимир Гусак, вам слово.</p>
<p>&nbsp;</p>
<p>01:50:02</p>
<p>ГУСАК В.Г.</p>
<p>Володимир Гусак, "Опозиційний блок". Шановні українці, шановні колеги, шановний Голово! Що стосується цього законопроекту і взагалі сфери державних закупівель. Давайте не тішити себе ілюзіями, корупції в державних закупівлях за останні роки менше не стало. І так само, як і раніше, в цій сфері крадуться або просто зникають десятки чи сотні мільярдів гривень. Єдине, чого стало більше,&nbsp; це, як в тому анекдоті, стало більше паперової роботи. І цей законопроект цієї проблеми не вирішить, бо в нинішньої влади немає ані бажання, ані волі боротися з корупцією і боротися за більш ефективні державні закупівлі.</p>
<p>Шановні, зараз майже 2 година ночі. І Голова Верховної Ради, і інші керівники сьогодні неодноразово казали, що від нашої роботи зараз залежить життя країни, тому треба працювати відповідально. У мене одне питання. Зараз збираються розглядати дуже складний податковий законопроект, понад тисяча правок. Дуже багато речей. Це складні речі, в яких треба розбиратися. Навіщо цей законопроект приймати о 2 годині ночі? Про яку якість державного управління взагалі ми можемо вести мову? Ми ж&nbsp; маємо подавати приклад країні, як працювати, а не навпаки.</p>
<p>І, безперечно, в таких умовах фракція "Опозиційного блоку" не зможе підтримати даний законопроект.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Колеги, я хочу тільки нагадати, що Верховна Рада України проголосувала за продовження своєї роботи. І зараз ми не можемо порушити це важливе голосування, і ми маємо пройти весь порядок денний. Це було рішення Верховної Ради України. І тепер президія не може це порушувати.&nbsp; Тому працюємо, колеги, і, знаєте, не перепрацювала ця Верховна Рада, не перепрацювала.</p>
<p>Будь ласка, слово зараз надається від позафракційних депутатів народному депутату Левченку, потім від уряду слово надається заступнику міністра економіки Максиму Нефьодову, і ми переходимо до голосування.</p>
<p>Будь ласка.</p>
<p>&nbsp;</p>
<p>01:52:37</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. От зараз Верховна Рада, ухвалюючи цей закон, займається виправленням помилок насправді. І взагалі враховуючи ту атмосферу, в якій ми зараз знаходимося і що зараз відбувається, це взагалі, власне кажучи, вся історія виправлення помилок. Для тих виборців нечисленних, які, напевно, нас до сих пір дивляться чи слухають, я хотів би повідомити таку цікаву річ. Зайшовши в сесійну залу тільки що, перше, що відчувається, це прямо відчуття перегару в повітрі. Перегар просто відчувається в повітрі. Оце стільки народних депутатів відверто останні кілька годин наливали собі і дуже добре вживали. Ну, це ота реальність, яка зараз відбувається, і зараз такою Верховною Радою зараз хочуть голосувати бюджет.</p>
<p>А той закон, який зараз приймається – це закон правильний. Справді, треба&nbsp; виправляти помилки, які були&nbsp; зроблені в системі ProZorro, треба виправляти. От тільки цей закон, те, що в ньому зараз прописано, це&nbsp; та критика, яку ми озвучили, я особисто, "Свобода" озвучувала до первинного закону, який приймався кілька років тому. І кілька років тому ми говорили, що&nbsp; не можна лишати такі величезні суми, як 50, 100 тисяч гривень без жодного абсолютно контролю. Не можна їх лишати за порогом. Не можна так&nbsp; робити, що можна все що завгодно купити і не буде&nbsp; жодної звітності. Ми це все говорили.&nbsp;&nbsp; Ми попереджали, що ви не маєте таке ухвалювати.</p>
<p>Що тоді розказували? Тоді розказували про лібералізацію,&nbsp; дерегуляцію, що треба так зробити, щоб всім було легше, і бігом проштовхнули. Проходить кілька років і подають цей&nbsp; законопроект і кажуть, ой, корупція, треба щось робити, давайте&nbsp; приймати.</p>
<p>Так, ми за нього проголосуємо в першому читанні, хоча він далеко не виправляє всі проблеми. Але, коли нарешті ви почнете з самого початку приймати нормальні закони замість того, щоб, вибачте, будь ласка,&nbsp; бухати просто банально.</p>
<p>&nbsp;</p>
<p>ГОЛОВУЮЧИЙ. Шановні колеги! Шановні колеги, зараз слово для того, щоби підсумувати це обговорення по важливому законопроекту, надається заступнику міністра економіки Максиму Нефьодову. Будь ласка, пане Максиме.&nbsp;</p>
<p>&nbsp;&nbsp; &nbsp;</p>
<p>01:55:03</p>
<p>НЕФЬОДОВ М.Є.</p>
<p>Шановні народні депутати, дякую вам за розгляд цього законопроекту вночі. Але&nbsp; це, дійсно, важлива для країни річ. Цим законопроектом ми продовжуємо реформу публічних закупівель, яку ви розпочали і завдяки якій Україна стала номер один в цій сфері в світі, від нас вчаться всі країни, ця система працює вже у наших сусідів. Ми поглиблюємо реформу і надаємо додатковий доступ малому бізнесу для закупівель.</p>
<p>Що означає, що у нас будуть спрощені маленькі тендери? Це значить, що маленькі дрібні підприємці зможуть отримати доступ до закупівель, які раніше були просто кулуарними і віддавалися по прямому договору куму, брату, свату. Також ми виправляємо ті проблеми, які накопичились в системі за ці 3 роки. Ми покращуємо ситуацію з оскарженням, на яку багато з вас теж приходили і доповідали, і розповідали, і повідомляли від виборців. Тому зараз ситуація буде суттєво кращою. Я дуже прошу вас підтримати в першому читанні, я переконаний, ми доопрацюємо його до другого з урахуванням тих ідей, які вже теж за ці півроку надійшли.</p>
<p>Дякую вам.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>01:56:18</p>
<p>ГОЛОВУЮЧИЙ. Дякую, колеги.</p>
<p>Ми завершили обговорення. Колеги, через одну хвилину ми переходимо до прийняття рішення. Я прошу всіх голів фракцій запросити депутатів в зал. Прошу Секретаріат Верховної Ради повідомити, що через хвилину ми переходимо в зал.</p>
<p>Хвилина – Каплін, будь ласка. І заключне слово – одна хвилина. Добре.</p>
<p>Будь ласка, Каплін і заходьте всі в зал.</p>
<p>&nbsp;</p>
<p>01:56:40</p>
<p>КАПЛІН С.М.</p>
<p>Потрібно простим українцям роз'яснити зміст маніпуляцій, фальшування даними з боку заступника міністра економіки. Економія на державних закупівлях до запровадження системи ProZorrо складала 24 відсотки, зараз приблизно 7 відсотків. Це перше.</p>
<p>Друге. Той, хто хоча б один раз стикався з проблемами роботи системи ProZorrо в органах місцевого самоврядування, знає, як голодують наші дітки, тому що ми не можемо провести тендер, точніше проводимо, а потім зустрічаємо зустрічні позови від тих чи інших контрагентів, які блокують виконання тих чи інших угод. Це повна дурниця, запроваджувати систему ProZorrо для контрактів до 1 мільйона гривень, це паралізує місцеве самоврядування, діти будуть голодними, комунальна сфера не буде працювати, ви зруйнуєте повністю всі інституційні органи місцевого самоврядування, комунальні підприємства, пустите їх просто під відкіс. Цей законопроект не можна ні в якому разі у цьому вигляді сьогодні, тим більше сьогодні, п'яним депутатам голосувати.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>01:57:58</p>
<p>ГОЛОВУЮЧИЙ. Шановні колеги, дозвольте, будь ласка, підсумувати обговорення, яке прозвучало в залі. По-перше, я хочу нагадати, що в приміщенні Верховної Ради України заборонено вживати алкогольні напої і в буфеті вони не продаються, тому я прошу на це звернути увагу.</p>
<p>Друге, дуже важливе, що стосується законопроекту вже, а не атмосфери в залі. Це надзвичайно важливий законопроект, який продовжує ту тенденцію, яка позитивно і схвально сприйнята як українськими підприємцями, так і зарубіжними інвесторами і нашими колегами. Тому що на системі&nbsp; ProZorro вдалося: а) і значно бороти корупцію на закупівлях, і б) заощаджувати дуже серйозні кошти. І прийняття цього законопроекту дає ще 9 мільярдів заощаджень. Невже ці кошти сьогодні для нашого бюджету є зайвими?</p>
<p>Тому дуже важливо, і ми тут дякуємо всім колегам, які підкреслили це. Треба проголосувати цей законопроект сьогодні. Прошу підтримати і не вигадувати не існуючих нісенітниць, що начебто це закон, який несе ризики. Він несе позитив українській економіці, це прозорість економіки, а, значить, конкурентність.</p>
<p>Дякуємо.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ.&nbsp; І зараз заключне слово – Андрій Іванчук, будь ласка,&nbsp; 2 хвилини, і переходимо до голосування.</p>
<p>Колеги, заходіть в зал, я прошу запросити всіх з кулуарів в зал.</p>
<p>Будь ласка,&nbsp; Андрій Володимирович.</p>
<p>&nbsp;</p>
<p>01:59:28</p>
<p>ІВАНЧУК А.В.</p>
<p>Шановні друзі! Я вас дуже прошу, будь ласка,&nbsp; зверніть увагу, що йде мова про перше читання і взяття законопроекту за основу. Я згідний з усіма виступами народних депутатів. Але для того ми і голосуємо за законопроект в першому читанні, щоб до другого читання ми могли внести в нього певні зміни.</p>
<p>Я дуже прошу всіх його підтримати, щоб він став власністю Верховної Ради, і ми могли його доопрацювати.</p>
<p>Дуже дякую і прошу всіх проголосувати "за". Дякую.</p>
<p>&nbsp;</p>
<p>ГОЛОВУЮЧИЙ.&nbsp; Отже, переходимо до прийняття рішення. Я прошу всіх зайняти робочі місця. Прошу повернутися в зал. Повернутися з лож і урядових, і гостьових. Готові, так?</p>
<p>І я ставлю на голосування проект Закону про внесення змін до Закону України "Про публічні закупівлі" та деяких інших законодавчих актів України (№ 8265) за основу, колеги, тільки за основу.</p>
<p>Я прошу всіх підтримати і прошу проголосувати, і бути на місцях під час голосування. Прошу голосувати і прошу підтримати. Голосуємо, колеги, прошу підтримати. Голосуємо.</p>
<p>&nbsp;</p>
<p>02:01:05</p>
<p>За-166</p>
<p>Прошу показати по фракціях. "Блок Петра Порошенка" – 75, "Народний фронт"&nbsp; 58, "Опозиційний блок"&nbsp; - 0, "Самопоміч" – 10, Радикальна партія -&nbsp; 0, "Батьківщина" – 0, "Воля народу"- 6, "Відродження" – 2, позафракційні – 15.</p>
<p>Колеги, я поставлю на&nbsp; повернення. Будь ласка, зайдіть у зал.</p>
<p>Отже, колеги,&nbsp; я ставлю пропозицію повернутись до проекту Закону "Про публічні закупівлі". І я закликаю всіх членів фракцій, особливо коаліції, проголосувати і підтримати. Прошу голосувати, прошу підтримати.&nbsp; Голосуємо за повернення.</p>
<p>&nbsp;</p>
<p>02:02:22</p>
<p>За-160</p>
<p>Андрій Володимирович, тут немає навіть близько голосів, щоб ми&nbsp; змогли прийняти.</p>
<p>Отже, колеги, проект Закону 8265 оголошую відхиленим.&nbsp;</p>
<p>І ми, колеги, переходимо до проекту Закону, який у нас стоїть наступний по порядку денному, про внесення змін до Податкового кодексу України та деяких інших законодавчих актів України щодо покращення адміністрування та перегляду (№ 9260).</p>
<p>Я хочу наголосити, таблиці роздаються по&nbsp; залу. Багато з них вже було&nbsp; роздано. Будь ласка, дайте. Окрім того, всі таблиці є на сайті Верховної Ради України. І тому кожен, хто хоче, зможе на електронному подивитися сайті Верховної Ради України. Таблиці продовжують і будуть продовжувати роздаватися по залу протягом обговорення поправок.</p>
<p>І я запрошую до доповіді голову Комітету з питань податкової та митної політики Южаніну Ніну Петрівну. Ніна Петрівна, я вас запрошую до доповіді. Будь ласка, Ніна Петрівна.</p>
<p>&nbsp;</p>
<p>02:04:12</p>
<p>ЮЖАНІНА Н.П.</p>
<p>Шановні колеги, ви знаєте, що в нас не було дуже багато часу, але ми ж все-таки в комітеті розглядали всі ваші поправки, подані до проекту Закону 9260. І сьогодні на своєму засіданні Комітет Верховної Ради України з питань податкової та митної політики рекомендував Верховній Раді України прийняти законопроект 9260 в другому читанні та в цілому з техніко-юридичним правками.</p>
<p>Якщо говорити щодо поправок, поправок, насправді, подавалося дуже багато. І більшість з них пов'язані з тим, що ми, насправді, протягом цього року приймали дуже мало законопроектів, пов'язаних з внесенням змін в Податковий кодекс, мало приймали законів, пов'язаних з економічними питаннями. І саме через це деякі колеги всі свої проекти законів, які реєстрували окремо, дали у вигляді поправок до даного законопроекту. Тому ми вимушені були з кожною поправкою досить довго розбиратися для того, щоби вникнути і зрозуміти зміст. Звісно, що деякі поправки ми підтримали, а деякі&nbsp; відхилили.</p>
<p>Щодо самих ключових моментів, які є в даному законопроекті, перед тим, як ми перейдемо до поправок, я прошу вибачення за ті цілі блоки, які ми вимушено виключили із даного проекту закону, які подавалися нашими колегами і&nbsp; підписані більшістю членів комітету. Це пов'язані, наприклад, цілі блоки, пов'язані з оподаткуванням доходів, отриманих від операцій з криптовалютою. Цей блок норм ми&nbsp; не розглядали на комітеті, тому що було прохання Міністерства фінансів почати спочатку з базових визначень, а потім підходити до системи оподаткування.</p>
<p>Я сподіваюся, що ми, наша країна не втратить шанс оподатковувати ті доходи, які отримуються з врахуванням нової&nbsp; тенденції, нового інструменту отримання доходів, все ж таки зможемо оподатковувати в країні такі доходи.</p>
<p>Що стосується самого законопроекту щодо ресурсних поправок,&nbsp; вони майже незмінні, ми підійдемо до них, ви побачите, які подавались пропозиції. Більшість поправок стосувалося, наприклад, операцій по оподаткуванню вартості посилок, і деякі поправки стосувалися&nbsp; системи&nbsp; електронного адміністрування пального і електронного&nbsp; адміністрування спирту етилового, про що&nbsp; до сих пір ідуть дебати.</p>
<p>Ми можемо перейти до поправок і розглядати кожну з них. Чи яке буде рішення?</p>
<p>&nbsp;</p>
<p>ГОЛОВУЮЧИЙ. Дякую. Таке… А буває інше рішення?</p>
<p>Отже, колеги, я прошу авторів правок, ми переходимо до обговорення.&nbsp; Але я просив би не наполягати на всіх правках, а лишень на тих, які є найбільш принциповими для обговорення.&nbsp; Я дуже сподіваюся, що&nbsp; ми зможемо динамічно пройти розгляд правок, і я прошу авторів правок наголошувати лишень на найважливіших. Я дуже розраховую і сподіваюся на ефективну і швидку роботу по розгляду правок. І, будь ласка,&nbsp; по розгляду правок я передаю слово ведення Ірині Геращенко, і авторів правок прошу уваги.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>02:08:00</p>
<p>ГОЛОВУЮЧИЙ. Дякую.</p>
<p>Шановні колеги, я також сподіваюся,&nbsp; що комітет дуже ефективно&nbsp; попрацював над поправками, і ми з вами зможемо&nbsp; дуже швидко їх пройти.</p>
<p>Острікова наполягає на поправці номер… 20-а. Не наполягаєте? Будь ласка, мікрофон.</p>
<p>&nbsp;</p>
<p>02:08:30</p>
<p>ОСТРІКОВА Т.Г.</p>
<p>Шановні колеги, 20 поправка мого авторства пропонує імплементувати в Податковий кодекс України 13 крок BEPS щодо запровадження в наше податкове законодавство понять міжнародної групи компаній, материнської компанії міжнародної групи компаній і зобов'язання таких компаній подавати звіт у розрізі країн і майстер-файл, в яких зазначати всі компанії, які входять в групу із зазначенням того, яку вони функцію виконують в цій групі. І це є кроком по антиофшорному врегулюванню. Я звертаю увагу, що згідно наших зобов'язань міжнародних Україна зобов'язана це зробити до 1 січня 2019 року. На жаль, розроблений законопроект на сайті Міністерства фінансів та Національного банку вивішений, але не вноситься і не реєструється в парламенті. Тому хоча би цей крок ми маємо імплементувати вже зараз. Це антиофшорний захід у нашому Податковому кодексі.</p>
<p>Дякую, прошу підтримати.</p>
<p>&nbsp;</p>
<p>ГОЛОВУЮЧИЙ. Прошу визначатися по 50… по 20 поправці пані Острікової. Прошу визначатись. Колеги, якщо я якусь поправку пропущу, і ви дасте мені, будь ласка, знати. Добре? Зараз ми знаходимося на 20 поправці.</p>
<p>&nbsp;</p>
<p>02:09:51</p>
<p>За-57</p>
<p>Поправка відхиляється.</p>
<p>Долженков, 50 поправка. Наполягаєте чи на?... Ваша. Не наполягаєте? Наполягає, будь ласка. А? Будь ласка, мікрофон Долженкову. І я вас попрошу, колего, озвучити ці поправки, на яких ви будете наполягати, щоб ми по них пройшлися. Дякую.</p>
<p>&nbsp;</p>
<p>02:10:03</p>
<p>ДОЛЖЕНКОВ О.В.</p>
<p>Дякую, дякую. Дякую вам дуже.</p>
<p>Спочатку потрібно мікрофон вмикати, а потім вже чекати відповідь на запитання. Що стосується правок, то ми в комітеті їх опрацювали. Мною було дуже багато правок, але ми знайшли той конструктивний компроміс, на який ми спромоглися досягнути. Відповідно всі відхилені правки, які відхилені, я не наполягаю на їх розгляді.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо. Ви не наполягаєте на ваших поправках.</p>
<p>Ніна Петрівна, шановна Ніна Петрівна, зверніть увагу зараз, будь ласка, що народний депутат Продан наполягає на тому, щоби ми поставили на підтвердження поправку, яку прийняв комітет, поправка 52. Це поправка народного депутата Різаненка. Тому зараз я дам слово Продан, потім я дам Різаненку як автору, це ваша поправка. Будь ласка, пані Продан.</p>
<p>&nbsp;</p>
<p>02:11:06</p>
<p>ПРОДАН О.П.</p>
<p>Шановна Ніна Петрівна, шановні колеги, я прошу поставити на підтвердження 52 поправку, яка була підтримана комітетом. Ця поправка передбачає, що податкова має право платникам податків надавати інформацію електронною поштою. Причому надання інформації вважається наданим в тому випадку, якщо податкова надала, відправила свою електронну пошту і незалежно від того, отримав платник – не отримав, відкрив він ту пошту чи не відкрив, буде вважатися, що він отримав податкове повідомлення від податкової служби.</p>
<p>Я вважаю, що це неправильно, є абсолютно інші, в тому числі електронні, засоби передачі інформації і вважаю, що цю поправку не можна враховувати і прошу поставити її на підтвердження і не голосувати за неї.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, слово автору Павлу Різаненку. Прошу, пане Павле. Різаненку мікрофон увімкніть.</p>
<p>&nbsp;</p>
<p>02:11:57</p>
<p>РІЗАНЕНКО П.О.</p>
<p>Шановні колеги, дана поправка була подана навмисне, так як є проблеми з адмініструванням податку на нерухомість, який ми запровадили. Мова йде про сотні тисяч листів, які податкова зобов'язана направити фізособам, бо саме тільки в такий спосіб їх можна повідомити. Для того, щоб ніхто не боявся і не переживав, то хочу зазначити, що повідомлення через електронну пошту можливе тільки тоді, коли платник податків сам на це погодився, надавши відповідну адресу електронної пошти податковій. Якщо він цього не зробив, то його будуть повідомляти листами.</p>
<p>Чому виникла проблема? Тому що цей податок зазвичай складає пару десятків гривень, а його адміністрування, тобто направлення конвертів з повідомленням, коштує ще більше. Тому і була запропонована ця правка. Хто хоче – буде отримувати електронною поштою, хто ні – так і буде отримувати листами.</p>
<p>Я прошу підтримати цю правку.</p>
<p>&nbsp;</p>
<p>ГОЛОВУЮЧИЙ. Пані Оксана, ви почули роз'яснення вашого колеги пана Різаненка. Вас влаштовує це роз'яснення? Ні, не влаштовує.</p>
<p>Шановні колеги, я ставлю на підтвердження поправку 52 Павла Різаненка. Комітет її прийняв. Оксана Продан вимагає поставити її на підтвердження. Я прошу фіксувати це зараз представників комітету. Прошу визначитися. Комітет просить підтримати цю поправку. Прошу визначитися.</p>
<p>&nbsp;</p>
<p>02:13:36</p>
<p>За-64</p>
<p>Поправка не приймається. Колеги, я дуже прошу зараз уваги. І ми знаходимося на поправці… Я буду вдячна, якщо пані Острікова і пан Семенуха дадуть мені той перелік своїх поправок, на яких ви наполягаєте, щоб я… Тому що тут важко, знаєте, відзначати їх.</p>
<p>90-а ваша відхилена, пані Острікова. Не наполягаєте? Якщо ви дасте мені перелік цих поправок, я буду дуже вдячна.</p>
<p>А поки що, будь ласка, слово народному депутату Іллєнку.</p>
<p>155 поправка. Колеги, якщо чиясь поправка до 155-ї мною не названа, будь ласка, підніміть руку, до 155-ї, я дам вас слово. Добре. Будь ласка, зараз пан Іллєнко, вам слово.</p>
<p>&nbsp;</p>
<p>02:14:27</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода", місто Київ. Наша поправка стосується того, що ми вважаємо недоцільним переведення фактично адміністрування мита на операторів поштового зв'язку міжнародного. Цим має займатися митниця, по-перше.</p>
<p>По-друге, наші поправки також стосуються питання недопущення того, щоб зменшувати вартість безмитних посилок зі 150 євро до 100 євро. Тому що це дуже важливий сьогодні канал підтримки українцями, які не з власного дуже часто бажання вимушені їхати за кордон, щоб заробити на життя для себе і своїх родин, підтримувати їхні родини в Україні. І це підвищення – для них навантаження, коли до 100 євро зменшується ця вартість. Я вважаю, що це, і ми вважаємо, що це абсолютно неприпустимо і це є злочинна антисоціальна політика.&nbsp;</p>
<p>&nbsp;</p>
<p>ГОЛОВУЮЧИЙ. Колеги, я прошу визначатися по 155 поправці, прошу визначатися.</p>
<p>&nbsp;</p>
<p>02:15:47</p>
<p>За-71</p>
<p>Поправка відхиляється.</p>
<p>Будь ласка, увімкніть мікрофон пані Сотник Олені.</p>
<p>&nbsp;</p>
<p>02:15:52</p>
<p>СОТНИК О.С.</p>
<p>Дякую.</p>
<p>Олена Сотник, фракція "Самопоміч". Я прошу поставити на підтвердження правку 152 депутата Бабія у зв'язку з тим, що ми вважаємо, що дана правка несе загрозу єдиній працюючій, ефективно працюючій реформі публічних закупівель. І ці ризики є занадто великими для того, щоб ми могли на сьогоднішній день якраз, коли у нас таке відбувається хаотичне голосування за Податковий кодекс, щоб вони могли бути прийняті.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, це правка народного депутата Бобова. Він є у залі? Будь ласка, ви хочете як автор поправки взяти слово, народний депутат Бобов? Будь ласка, мікрофон народному депутату Бобову, він автор 152 поправки. <i>(Шум у залі) </i></p>
<p>Бабій. Дорогі колеги, вибачте, будь ласка. Народний депутат Бабій. Я перепрошую тисячу разів. Будь ласка, мікрофон вам.</p>
<p>&nbsp;</p>
<p>02:16:43</p>
<p>БАБІЙ Ю.Ю.</p>
<p>Поправка лежить в бюджетній площині. Одноголосно підтримана комітетом. Носить виключно технічний характер. Прошу проголосувати, прошу підтримати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, отже, поправка 152 народного депутата Бабія. Комітет її врахував, Оксана Продан… Олена Сотник просить поставити на підтвердження. Будь ласка, прошу визначатися. Просто Оксана підходила тільки що до мене, я перепрошую.</p>
<p>&nbsp;</p>
<p>02:17:39</p>
<p>За-82</p>
<p>Поправка відхиляється.</p>
<p>Будь ласка, шановні колеги, 187 поправка, народний депутат Білоцерковець. Будь ласка.</p>
<p>&nbsp;</p>
<p>02:18:12</p>
<p>БІЛОЦЕРКОВЕЦЬ Д.О.</p>
<p>Шановні колеги, прошу підтримати 187 правку, яка стосується неможливості зниження неоподаткованої бази при купівлі товарів з 150 євро до 100 євро. Для мільйонів українців, які купляють товари в інтернет-магазинах, це принципово, а до бюджету держави це майже нічого не додасть. Треба підтримати наших співгромадян.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Прошу визначатись по 187 поправці.</p>
<p>&nbsp;</p>
<p>02:18:48</p>
<p>За-102</p>
<p>Поправка відхиляється – 102 голоси.&nbsp;</p>
<p>Наступна 183-я, Левченко. Прошу мікрофон ввімкнути.</p>
<p>&nbsp;</p>
<p>02:18:57</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. В цьому Податковому кодексі немає положень, які би розібралися нарешті з трансфертним ціноутворенням, через які мільярди виводяться з України законно, на жаль, формально. В цьому Податковому кодексі немає податків на розкіш. В цьому податковому кодексі немає прогресивного оподаткування доходів. Так, цей уряд і ця більшість не вносить в сесійну залу наш законопроект щодо розірвання з Кіпром Угоди про уникнення подвійного оподаткування.</p>
<p>Але натомість, що є в цьому Податковому кодексі, є бажання оподатковувати ледь живий український середній клас і більш навіть бідних людей, зменшуючи поріг для оподаткування посилок з 150 євро до 100 євро. До речі, оподаткування також виходить заробітчан, які змушені покинути країну для того, щоб заробити собі хоч трошки на хліб десь. От, що ви робите. Що за блюзнірство? Ви взагалі якусь совість ще трошки маєте чи ви взагалі забули що це таке?</p>
<p>Тому наша поправка пропонує прибрати це нововведення як абсолютно соціально несправедливе і абсурдне…</p>
<p>&nbsp;</p>
<p>ГОЛОВУЮЧИЙ. Прошу визначатись по 183 поправці.</p>
<p>&nbsp;</p>
<p>02:20:23</p>
<p>За-86</p>
<p>Поправка відхиляється.</p>
<p>190-а поправка. Острікова, будь ласка.</p>
<p>&nbsp;</p>
<p>02:20:28</p>
<p>ОСТРІКОВА Т.Г.</p>
<p>Шановні колеги, дана поправка також спрямована а те, щоб повернути і щоб назавжди була норма про неоподаткований поріг для поштових відправлень громадян, для посилок громадян у розмірі 150 євро.</p>
<p>Я вам відкрию секрет, зниження з другої половини 19-го року неоподаткованого імпорту посилок до 100 євро принесе, на думку уряду, аж 300 мільйонів гривень в бюджет. І вони вважають, що це погоджена норма з МВФ і що це справді принесе якусь користь. Але ж ті, хто сьогодні зловживають із посилками і комерційні партії товару розбивають на підставних осіб, начебто ховаючи їх за посилками громадян, ця норма їх не поборе. Тому що для того, щоб це працювало, потрібно було запровадити вже з 19-го року електронний реєстр посилок із зазначенням отримувачів, відправників, щоб це все було в електронній формі і щоб це було дуже видно і прозоро, і заміняло собою митні декларації. На жаль, цього не зроблено. Запровадження цього реєстру відстрочено аж на&nbsp;&nbsp; 22-й рік. Тому ця норма…</p>
<p>&nbsp;</p>
<p>ГОЛОВУЮЧИЙ. Прошу визначатись по 190 поправці.</p>
<p>&nbsp;</p>
<p>02:21:53</p>
<p>За-81</p>
<p>Поправка відхиляється.</p>
<p>Пані Тетяна, я буду вам вдячна, якщо ви дасте перелік поправок, на яких ви наполягаєте.</p>
<p>Наступна поправка 193, народний депутат Семенуха. Будь ласка.</p>
<p>&nbsp;</p>
<p>02:22:05</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч". Шановні колеги, сьогодні посилки з-за кордону для українців оподатковуються у разі, якщо вартість такої посилки перевищує 150 євро. Проектом закону абсолютно з незрозумілих причин пропонується оподатковувати посилку для українських громадян вартістю від 100 євро. За розрахунками уряду це має принести до державного бюджету, увага, додаткових 300 мільйонів гривень, це на фоні тих всіх дискусій про бюджет.</p>
<p>Наша поправка фракція "Об'єднання "Самопомочі" спрямована на скасуванні цієї норми, адже це здорожчить вартість послуг для українців. Система латання бюджетних дір за рахунок посилення тиску на звичайних українців абсолютно не є припустимим.&nbsp;</p>
<p>Я закликаю всю сесійну залу підтримати ту чи іншу правку наших колег для того, щоб зберегти сьогодні діючу норму, яка дозволяє оподатковувати посилки понад 150 євро. Я взагалі не розумію жодної логіки, чому комітет до жодної подібної правки не дослухався, бо це сьогодні реально залазить в кишені звичайних українських громадян.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; коментар голови&nbsp; комітету по посилкам. Прошу. По цій поправці 193-й.</p>
<p>&nbsp;</p>
<p>02:23:18</p>
<p>ЮЖАНІНА Н.П.</p>
<p>Шановні колеги! Я дозволю собі прокоментувати, чому таку позицію прийняв&nbsp; комітет. І прошу не зловживати, і не займати таку популістичну позицію, яку тільки що&nbsp; ви озвучили.</p>
<p>Надскладна зараз ситуація з поштовими посилками. При тому, що у деяких операторів уже поштові посилки йдуть по електронному реєстру, їх можна ідентифікувати, а деякі оператори перевозять, продовжують це перевозити мішками.&nbsp; Ми знаємо, що таким чином подрібнюються великі партії товару, які продаються в таких собі&nbsp; інтернет-магазинах. Це один із способів якраз контрабанди, якою потрапляють такі товари в Україну.</p>
<p>Тому тільки задля цього в цій законопроект ми впроваджуємо систему електронного адміністрування посилок. І ця система, на жаль, може запрацювати тільки з 2021 року, бо "Укрпошта" знаходиться&nbsp; в угоді, європейській угоді поштарів і не може раніше розпочати…</p>
<p>&nbsp;</p>
<p>ГОЛОВУЮЧИЙ.&nbsp; Дуже дякуємо&nbsp; вам за&nbsp; роз'яснення.</p>
<p>Прошу визначатися по 193 поправці. Мені здається, у нас&nbsp; відбулося роз'яснення цієї поправки. І пані Южаніна пояснила, що це боротьба з контрабандою, тому поправка відхилена.</p>
<p>&nbsp;</p>
<p>02:24:45</p>
<p>За-78</p>
<p>І зараз зал її відхилив,&nbsp; 78 – за.</p>
<p>Наступна 213-а Іллєнка. І потім Кривошеї я дам слово, я бачу. Будь ласка, 213-а, Іллєнко.</p>
<p>&nbsp;</p>
<p>02:24:57</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода", місто Київ.&nbsp; Ця наша поправка, вона стосується того, щоби не допустити штучне обмеження по суті для заняття підприємницькою діяльністю, яка стосується уже авіасфери в цьому питанні.</p>
<p>Але водночас, користуючись нагодою, я хотів би все-таки закликати парламент, байдуже яку, навіть якщо не&nbsp; нашу поправку, але все-таки не допустити оцієї ситуації, коли ще погіршиться життя для українців, з посилками, що зараз уже будь-яка посилка, яка більше 100 євро, вона буде&nbsp; оподатковуватися, і цього допустити не можна. Тому що і так людям надзвичайно важко зараз жити, величезна кількість українців на заробітках, вони таким чином підтримують свої родини. І це неприпустимо у Верховній Раді от так от робити, і спеціально це під покровом ночі, але українці про це будуть знати, хто за це голосує. Це категорично не можна. Так само, як і не вийшло в Бюджетний кодекс проштовхнути, так ви зараз хочете Податковий кодекс проштовхнути, але фактично індульгенцію для суддів-корупціонерів. Це так само робиться саме серед ночі для того, щоб люди цього не помітили.</p>
<p>&nbsp;</p>
<p>ГОЛОВУЮЧИЙ. Прошу визначатися по 213 поправці.</p>
<p>&nbsp;</p>
<p>02:26:21</p>
<p>За-67</p>
<p>Поправка відхиляється.</p>
<p>Будь ласка, увімкніть мікрофон народному депутату Кривошеї, прошу вас назвати номер поправки.</p>
<p>&nbsp;</p>
<p>02:26:27</p>
<p>КРИВОШЕЯ Г.Г.</p>
<p>Дякую.</p>
<p>Геннадій Кривошея, фракція "Народного фронту". Поправка номер 186, її пропустили, я не буду її ставити на підтвердження на голосування, але я хотів би, в принципі, в підтримку того, що сказала Ніна Петрівна, стосовно корупційних дій і зловживання, які можуть бути, тут я підтримую. Але я хотів би просто, щоб ще раз чітко прозвучало, яким чином на сьогоднішній день буде у нас іти ввезення цієї посилки. Я так зрозумів, що до певного періоду ми даємо можливість ввозити їх звичайним простим громадянам, я говорю саме про звичайних простих громадян, які постійно купують для своїх дітей, для сімей звичайні товари, звичайні посилки, дитячі речі і тому подібне. Яка це буде сума і в який період, з якого це періоду, коли це буде коштувати 150 євро і яка ціна буде, коли це буде коштувати 150 і 100, яка різниця, в які періоди, щоб ми просто поставили на цьому крапку і не поверталися?</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я прошу на прохання народного депутата Кривошеї і попередніх виступаючих по поправкам, голову комітету пані Южаніної дати роз'яснення відносно того, якими митами будуть обкладатися посилки?</p>
<p>Дякую.</p>
<p>&nbsp;</p>
<p>02:27:39</p>
<p>ЮЖАНІНА Н.П.</p>
<p>Шановні колеги, таких посилок, якої вартують більше 150 євро, 1,4 відсотка від загальної кількості. І хочу сказати, що на сьогодні також громадянин, який отримує посилку вартістю більше 150 євро, він також сплачує митні платежі і потім пред'являє квитанцію і забирає свою посилку. Всі оператори сказали, що зараз абсолютна поведінка всіх людей зміниться, всі, кому потрібно і придбають справді товари для&nbsp; себе, вони зроблять так, щоб посилка не вартувала більше&nbsp; 100 євро. Це буде стосуватися виключно тих партій товарів, які під виглядом посилок ввозяться для продажу через магазини.</p>
<p>&nbsp;</p>
<p>ГОЛОВУЮЧИЙ. Дякуємо за роз'яснення. Не було наполягання на голосуванні.</p>
<p>Наступна поправка 303, народний депутат Бєлькова.</p>
<p>Зараз повернуся до вас, шановний депутат Левченко і Галасюк.</p>
<p>Зараз 303, будь ласка,&nbsp; пані Бєлькова.</p>
<p>&nbsp;</p>
<p>02:28:45</p>
<p>БЄЛЬКОВА О.В.</p>
<p>Шановна пані голово, дякую за можливість поставити на підтвердження 303 поправку, вона стосується рентної плати на руду. На мій погляд, помилково запропоновано версію Мінфіном було представлено у версії комітету з обмеженням терміну підняття ставки ренти на руду лише у наступному році. Відповідно, прошу поставити на підтвердження.</p>
<p>А наступну я би хотіла взяти так, як вона моя, також для підтвердження.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; шановний народний депутат Долженков, це ваша поправка 303-я, вона була врахована комітетом, пані Бєлькова просить її поставити на підтвердження. Я вам зараз як автору даю слово по цій поправці, 303-й. Прошу.</p>
<p>&nbsp;</p>
<p>02:29:33</p>
<p>ДОЛЖЕНКОВ О.В.</p>
<p>Шановні колеги! Зазначена пропозиція була обговорена разом з Кабінетом Міністрів, разом з Міністерством фінансів, була підтримана колегами комітету. І тому прошу підтримати зазначену пропозицію,&nbsp; оскільки вона зважена і вважається такою, що потребує на підтримку залу.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, прошу визначатися по поправці 303-й. Комітет її підтримав, прошу визначатися.</p>
<p>&nbsp;</p>
<p>02:30:16</p>
<p>За-66</p>
<p>Поправка відхиляється. І я прошу звернути на це увагу голову комітету, 303 поправка.</p>
<p>Зараз народний депутат Галасюк. І називайте, будь ласка,&nbsp; номер поправки.</p>
<p>&nbsp;</p>
<p>02:30:29</p>
<p>ГАЛАСЮК В.В.</p>
<p>289.</p>
<p>&nbsp;</p>
<p>ГОЛОВУЮЧИЙ. 289 поправка.</p>
<p>&nbsp;</p>
<p>02:31:33</p>
<p>ГАЛАСЮК В.В.</p>
<p>Віктор Галасюк, Радикальна партія Олега Ляшка. 289 поправкою, ми&nbsp; з Олегом Валерійовичем&nbsp; наполягаємо на відміні драконівського&nbsp; підвищення екологічного&nbsp; податку для&nbsp; промислових&nbsp; підприємств. Мало того, що в 70 разів піднімається цей податок, так крім того, від не має цільового призначення. Тобто ці кошти потім не повертаються назад на ті підприємства, щоб&nbsp; вони могли провести заходи для&nbsp; зменшення екологічних викидів і відповідного вирішення проблемної ситуації. Це &nbsp;шалений удар&nbsp; по промисловості. Кілька мільярдів гривень вимиваються з промислових&nbsp; підприємств, і реально не поліпшується ситуація&nbsp; з екологією. Тому ми з Олегом Ляшком наполягаємо на відміні&nbsp; цієї ганебної норми. Прошу врахувати цю&nbsp; поправку.</p>
<p>Дякую. <i>(Оплески) </i></p>
<p>&nbsp;</p>
<p>ГОЛОВУЮЧИЙ. Колеги, стоп. От аплодисменти – це&nbsp; супер! Але чутно номер поправки. Це зараз 289 поправка?&nbsp; Шановний колего Галасюк, ще раз, будь ласка,&nbsp; 289-а?</p>
<p>&nbsp;</p>
<p>ГАЛАСЮК В.В. Так.</p>
<p>&nbsp;</p>
<p>ГОЛОВУЮЧИЙ Так. Це поправка була&nbsp; не прийнята комітетом. Це поправка Галасюка і Ляшка, прошу&nbsp; визначатися. Прошу визначатись.</p>
<p>&nbsp;</p>
<p>02:31:52</p>
<p>За-56</p>
<p>Поправка відхиляється.</p>
<p>Наступна поправка народний депутат Левченко. 224-а, будь ласка.</p>
<p>&nbsp;</p>
<p>02:32:00</p>
<p>ЛЕВЧЕНКО Ю.В.</p>
<p>Левченко, "Свобода" 223 виборчий округ, місто Київ. Я, користуючись своєю останньою поправкою, хотів би звернути увагу всіх українців на той цирк, який тут зараз відбувається.</p>
<p>Оці зараз нам роздали дві пачки, десь&nbsp; по 200 сторінок кожна приблизно. Да, 200 сторінок&nbsp; кожна, поправок. Так. Ось дали їх буквально за&nbsp; 2 хвилини до початку розгляду питання. Так, можна, ще ледь-ледь розібратися зі своїми поправками, це ще можна&nbsp; почитати. Але&nbsp; почитати все, що ви тут понапихували всіх ваших "хотєлок" олігархічних&nbsp; і спробувати&nbsp; опрацювати&nbsp; і збити&nbsp; їх, щоб ця Верховна Рада їх не проголосувала, або хоча би шанс, щоб&nbsp; такий був, це нереально. Ви порушили Регламент Верховної Ради вкотре сьогодні, в якийсь сотий раз.&nbsp; Статтю 117, де чітко сказано, за 10 днів маєте&nbsp; надати.&nbsp;</p>
<p>І я зразу наперед кажу,&nbsp; 561 поправка, якою ви хочете по суті відкатати назад той маленький позитив, який все ж таки є в так званій судовій реформі, той маленький позитив в цій дурнуватій реформі, і той ви хочете прибрати, який ми не пустили в Бюджетному кодексі, ви хочете тут проштовхнути...</p>
<p>&nbsp;</p>
<p>ГОЛОВУЮЧИЙ. Прошу визначатися по поправці Левченка 224-й.</p>
<p>Ми рухаємося по Регламенту, колеги, і всі бажаючі виступити в дебатах по своїм поправкам, мають це повне право.</p>
<p>&nbsp;</p>
<p>02:33:26</p>
<p>За-31</p>
<p>Поправка Левченка відхилена – 31 народний депутат.</p>
<p>Наступна, поправка, народний депутат Різаненко, 302-а, будь ласка.</p>
<p>&nbsp;</p>
<p>02:33:36</p>
<p>РІЗАНЕНКО П.О.</p>
<p>Колеги, 302 правка стосується ренти на вугілля і я вас прошу уважно дуже послухати. У нас щодо газу та нафти правильний підхід, що рента рахується від ринкової ціни і взяті експортно-імпортні паритети. А от вугілля у нас рента – просто від ціни продажу. Я хочу сказати, що в нас вугілля в основному і те, що енергетичне, передається тим же підконтрольним компаніям, тим, хто контролює ці шахти. База занижується, відповідно даною правкою пропонується враховувати базу ринкову. У нас тариф на електроенергію, вибачаюсь, базується на цінах на вугілля "Роттердам плюс", так от пропонується і ренту враховувати від ринкових цін в портах Роттердам та Антверпен. І це якраз відповідає тому тарифоутворенню, і змусить якраз платити справедливу ренту, а не занижену, як це робиться зараз.</p>
<p>І в цій же правці пропонується підняти самий&nbsp;&nbsp; процентний відсоток від 0,75 до 3 відсотків. Вона була відхилена, але я наполягаю і пропоную підтримати її.</p>
<p>&nbsp;</p>
<p>ГОЛОВУЮЧИЙ. Колеги, я прошу визначатися по озвученій нашим шановним колегою Різаненко поправці 302. Будь ласка.</p>
<p>&nbsp;</p>
<p>02:35:00</p>
<p>За-83</p>
<p>Поправка не приймається</p>
<p>І поправка 304, це народний депутат Бєлькова, поправка. Будь ласка, пані Оля.</p>
<p>&nbsp;</p>
<p>02:35:10</p>
<p>БЄЛЬКОВА О.В.</p>
<p>Шановні колеги, моя правка стосується рентної плати на нафту і конденсат. На жаль, комітет не дослухався до моїх пропозицій, в яких я пояснювала, що в усьому світі&nbsp; рентна плата на всі три види продукції, які стосуються газовидобутку, газонафтовидобутку, вони завжди мають одну й ту саму ставку ренти. Це газ, нафта і конденсат. Чомусь у нас так сталося, що до кожного з цих предметів є особливий підхід. Минулого року змінили для&nbsp; нафти, пообіцяли змінити для&nbsp; конденсату у цьому році. Ще не вступила в дію оновлена ставка, ми уже змінюємо її. Із усіх трибун і Президент, і Прем’єр, і багато депутатів у цій залі&nbsp; обіцяють українцям збільшення українського газовидобутку. Жоден інвестор не повірить країні, яка щороку в ніч змінює всі ці ставки. Я піклуюся лише про стабільність нашого режиму.&nbsp; Прошу підтримати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Колеги, дякуємо за роз'яснення поправки пані Бєлькової, і я прошу визначатися по&nbsp; 304 поправці, колеги.</p>
<p>&nbsp;</p>
<p>02:36:34</p>
<p>За-82</p>
<p>Поправка відхиляється.</p>
<p>Шановна пані Южаніна, зараз пані Продан просить поставити на&nbsp; підтвердження її поправку, її ж поправку&nbsp; 296, яка була підтримана комітетом, але пані автор змінила позицію. Будь ласка,&nbsp; слово пані Продан.</p>
<p>&nbsp;</p>
<p>02:36:54</p>
<p>ПРОДАН О.П.</p>
<p>Шановні колеги,&nbsp; моя поправка була в таблиці зазначена, як врахована. Насправді, комітет підтримав більш повну редакцію збору екологічного, де ми передбачили всім комітетом, що ті об'єкти, джерела СО2, які мають викиди менше, ніж 500 тисяч тонн на рік, не будуть сплачувати екологічний податок. Тому я знімаю свою поправку і прошу вважати її відхиленою бо поставити на підтвердження і не голосувати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ми почули, що вони знімається.</p>
<p>Шановні колеги, я вас вітаю, ми пройшли перший том поправок, у нас залишився ще тільки один том, і мені здається, ми працюємо достатньо динамічно.</p>
<p>Отже, зараз поправка&nbsp; 562… <i>(Шум у залі) </i>&nbsp;Я все пам'ятаю. Я все пам'ятаю. <i>(Шум у залі) </i>&nbsp;Зараз. Колеги, дивіться, я зараз спочатку йду по поправках, які автори звернулися, їх не врахував комітет. І ми йдемо по відхиленим. Потім я піду по тим, які попросили як підтвердження. І дуже прошу, щоби ви підійшли, просто назвали мені ці номери. Хорошо?</p>
<p>562-а, це поправка народного депутата Кулініча, прошу.</p>
<p>&nbsp;</p>
<p>02:38:16</p>
<p>КУЛІНІЧ О.І.</p>
<p>Прошу поставити поправку 562 на підтвердження. Дякую.</p>
<p>&nbsp;</p>
<p>ГОЛОВУЮЧИЙ. Зараз, одну… Зараз ми ідемо по відхиленим. Я відхиляю… ні, я, я думаю, він неправильно сформулював. Я відкриваю поправку і зараз вам прочитаю, про що там йдеться. Дорогі колеги, я все почула і пам'ятаю, і зараз хочу ще раз вам повторити, що моя була логіка, що ми спочатку йдемо по поправках, на яких колеги наполягають, на відхилених, а потім на підтверджених. Така була моя логіка. Якщо вона неправильна, я з вами погоджуся.</p>
<p>Одну хвилиночку. Значить, зараз у нас поправка 562. Колеги, поправка 562, це поправка народного депутата Кулініча. Вона була врахована комітетом. Ви передумали, це ваша поправка і ви передумали. Ви хочете, щоб її відхили. Шановні колеги, пан Кулініч ставить свою ж поправку на підтвердження. Прошу визначатися.</p>
<p>&nbsp;</p>
<p>02:39:55</p>
<p>За-37</p>
<p>Поправка відхиляється.</p>
<p>Так, далі ми рухаємося по тим поправкам, колеги, які просять ставити на підтвердження.</p>
<p>561-а, Соболєв. Це поправка народного депутата Яніцького, яка була врахована комітетом. Я прошу зараз увімкнути мікрофон Соболєву і потім автору поправки Яніцькому, 561-а.</p>
<p>&nbsp;</p>
<p>02:40:23</p>
<p>СОБОЛЄВ Є.В.</p>
<p>Насправді це сором парламенту – розглядати такі пропозиції. Ми зараз з вами розглядаємо Податковий кодекс. Автор поправки, хоча я впевнений, що це не він, а його змусили це підписати, пропонує тих суддів, які програли конкурси, які зараз ідуть в суди, вважати такими, що можуть далі здійснювати правосуддя.</p>
<p>Насправді це насамперед торкається сумнозвісного судді Вовка, який в цій залі дуже добре відомий. Він справді не пройшов конкурс, по ньому зупинене оцінювання, і ця поправка дозволяє йому вважатися таким, що пройшов і підтвердив своє право здійснювати правосуддя. Це ганьба таке пропонувати і тим більше ганьба таке пропонувати при розгляді Податкового кодексу.</p>
<p>Просимо не голосувати за цю пропозицію і не подавати її.</p>
<p>&nbsp;</p>
<p>ГОЛОВУЮЧИЙ. Будь ласка, пан Яніцький. Є автор поправки? Він вийшов.</p>
<p>Зараз я ставлю на підтвердження 561 поправку. Пані Ніна, прошу вас фіксувати ті поправки, які ставляться на підтвердження. Колеги, прошу визначатися, будь ласка.</p>
<p>&nbsp;</p>
<p>02:42:04</p>
<p>За-36</p>
<p>Поправка відхиляється.</p>
<p>Далі. Колеги, от, дивіться, мені не чутно. Я дуже вдячна всім, хто підійшов, назвав поправки. От я буду йти по тим, хто назвали, хто ще щось хоче додати, будь ласка, підходьте, пишіть.</p>
<p>572-а, це поправка народного депутата Васюника. Ми повернемося потім до інших, я іду по всім поправкам.</p>
<p>572-а, народного депутата Васюника поправка. Батенко просить ставити її на підтвердження – 572.</p>
<p>&nbsp;</p>
<p>02:42:37</p>
<p>БАТЕНКО Т.І.</p>
<p>Шановні, шановна пані Ірино, я вам дуже дякую за вашу уважність і скрупульозність до усіх поправок Податкового кодексу, не дивлячись на 3-ю годину ночі.</p>
<p>Хочу сказати, що ця поправка стосується авіаційних зборів, як на мене, і не тільки як на мене, надто великих авіаційних зборів, які не сприяють розвитку нашої вітчизняної авіаційної галузі. Якщо її не гроблять, то у всякому разі не дають можливість стати нормально на ноги. Тому ми просимо поставити цю поправку на підтвердження і не підтримати її.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановний колега Васюник, будь ласка, мікрофон… Не відходьте від мене.</p>
<p>&nbsp;</p>
<p>02:43:12</p>
<p>ВАСЮНИК І.В.</p>
<p>Дякую.</p>
<p>Шановні колеги, дуже часто в судовому порядку блокується надходження до спецфонду функціонування авіаційної діяльності. Тому на законодавчому рівні нам просто необхідно закріпити цю норму, щоб забезпечити на належному рівні безпеку польотів та участь України в міжнародних авіаційних організаціях. Це вкрай необхідно – проголосувати за цю поправку.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, прошу визначитися по поправці 552-й Васюника. Я ще раз наголошую, що комітет цю поправку підтримав і просить підтримати. Прошу визначитися.</p>
<p>&nbsp;</p>
<p>02:44:03</p>
<p>За-95</p>
<p>Поправка відхиляється. Пані Ніна, прошу вас 572 поправку собі занотувати. Ми рухаємося далі.</p>
<p>Народний депутат Безбах. 372 поправка.</p>
<p>&nbsp;</p>
<p>02:44:20</p>
<p>БЕЗБАХ Я.Я.</p>
<p>Я прошу, пожалуйста, разъясните, почему відхилили 372 поправку? Я не могу понять.</p>
<p>&nbsp;</p>
<p>ГОЛОВУЮЧИЙ. Шановний депутат Безбах, я дала вам слово.</p>
<p>&nbsp;</p>
<p>БЕЗБАХ Я.Я. Я говорю, я ж уже говорю и сказал.</p>
<p>&nbsp;</p>
<p>ГОЛОВУЮЧИЙ.&nbsp; Так, 372 поправка, будь ласка.</p>
<p>&nbsp;</p>
<p>БЕЗБАХ Я.Я. Я попросил разъяснить, почему отклонили и все. Голосовать не надо. Я хочу знать для себя.</p>
<p>&nbsp;</p>
<p>ГОЛОВУЮЧИЙ. Зрозуміло. Будь ласка, пані Ніна, 372 поправка стосується металобрухту, будь ласка, роз'ясніть її.</p>
<p>&nbsp;</p>
<p>02:44:51</p>
<p>ЮЖАНІНА Н.П.</p>
<p>Це продовження терміну якоїсь пільги. Треба зараз відкрити Податковий кодекс і подивитися. Пункт 32. Можемо йти далі, я зараз знайду цю пільгу і поясню. Для чого ви…</p>
<p>Зараз, зараз, знайдемо, підождіть, у пункті 23 підрозділу 2. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ви не наполягаєте на голосуванні, ви почули роз'яснення.</p>
<p>Ми рухаємося далі. 393-я, народний депутат Крулько. Це його поправка. Пане Іване, вона була відхилена. Будь ласка.</p>
<p>&nbsp;</p>
<p>02:45:41</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні колеги і ті, хто ще зараз дивляться нас, я би хотів привітати всіх любителів електромобілів, тих, хто виступає за екологію, за "зелену" енергетику, з тим, що нарешті вдалося добитися, щоб ті, хто хоче собі придбати електромобіль, мали на це можливість, не справляючи ні акцизи, ні мито, ні навіть ПДВ. Це дуже важливий прорив і я хочу привітати усіх тих, хто це планує зробити, купити собі електромобіль.</p>
<p>Але я хочу сказати стосовно Податкового кодексу. Нам треба було цим кодексом ввести в дію один-єдиний закон – Закон про трансфертне ціноутворення. І тоді не треба було з простягнутою рукою ходити до МВФ за кредитами. Введіть цей закон і змусьте олігархів платити податки чесно в бюджет з того, що вони виводять і продають через офшорки. Дякую. Ось тоді це буде, дійсно, Податковий кодекс, за який "Батьківщина" готова буде проголосувати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ви не наполягаєте на 393 поправці, тільки озвучили вашу позицію.</p>
<p>Будь ласка, народний депутат Рябчин. Теж не наполягає на голосуванні, але хоче озвучити позицію по 423 і 430 поправці. Прошу слово Рябчину.</p>
<p>&nbsp;</p>
<p>02:46:56</p>
<p>РЯБЧИН О.М.</p>
<p>Олексій Рябчин, фракція "Батьківщина", Донеччина. Також я хочу подякувати комітетам і тим депутатам, які подавали правки стосовно підтримки електромобілів. Якщо цей закон буде проголосований, на 3 роки буде електромобілям продовжена пільга по ПДВ. І це дасть можливість розвиватися не тільки електромобільному транспорту, але і зарядній інфраструктурі, а це сектор, який зараз зростає в Україні. У нас є низка компаній, які виробляють зарядні станцій, це і українські айтішники, українські інженери, які встановлюють ті зарядні станції. І допоки ми не підтримаємо комплексний законопроект, який дозволить створити електромобільну інфраструктуру тут в Україні, вона буде розвиватися, ну, скажемо так, ринковим шляхом за рахунок цієї пільги, яку, сподіваюсь, Верховна Рада надасть людям. Тому дякую всім, хто надав цю пільгу. І я прошу поставити на голосування 423 правку, тому що вона також відмінити акциз на електромобілі, який, на жаль, не відмінений.</p>
<p>&nbsp;</p>
<p>ГОЛОВУЮЧИЙ. Яку поправку? Чотириста…</p>
<p>&nbsp;</p>
<p>РЯБЧИН О.М.&nbsp; 423-ю.</p>
<p>&nbsp;</p>
<p>ГОЛОВУЮЧИЙ. Це ваша поправка, яка не була прийнята комітетом. Прошу визначитися по 423 поправці.</p>
<p>&nbsp;</p>
<p>02:48:21</p>
<p>За-62</p>
<p>Поправка відхиляється.</p>
<p>Будь ласка, народному депутату Галасюку. 414-а і 439 поправка.</p>
<p>&nbsp;</p>
<p>02:48:31</p>
<p>ГАЛАСЮК В.В.</p>
<p>Віктор Галасюк, Радикальна партія Олега Ляшка. Ми наполягаємо на врахуванні нашої з Олегом Валерійовичем поправки 414, якою пропонуємо відновити на 5 років пільги з податку на прибуток для підприємств поліграфії українських, для книговидавців для того, щоб суттєво сприяти видавництву передусім української книги.</p>
<p>Ви подивіться на ті закони про мовні квоти, які ми прийняли в парламенті, вони працюють і працюють ефективно. Тому оцю помилку, яку колись зробила влада, її треба сьогодні виправити і надати українським книговидавцям пільгу з податку на прибуток.</p>
<p>Для бюджету це абсолютно не великі кошти, а для цих книговидавців це буде великий стимул розвивати свою діяльність в Україні, видавати книжки українською мовою і, я вважаю, що це правильно не лише з економічної точки зору, а з точки зору стратегії розвитку держави Україна. Прошу підтримати.</p>
<p>&nbsp;</p>
<p>ГОЛОВУЮЧИЙ. Прошу визначатися по поправці 414, яка була відхилена комітетом.</p>
<p>&nbsp;</p>
<p>02:49:52</p>
<p>За-70</p>
<p>Поправка відхиляється.</p>
<p>Наступна 439-а, Галасюк так само. Будь ласка. Віктор Галасюк. Віктор Галасюк 439.</p>
<p>&nbsp;</p>
<p>02:49:59</p>
<p>ГАЛАСЮК В.В.</p>
<p>Який номер?</p>
<p>&nbsp;</p>
<p>ГОЛОВУЮЧИЙ. 439.</p>
<p>&nbsp;</p>
<p>ГАЛАСЮК В.В. 439. Шановні колеги, це знову стосується екологічного податку.</p>
<p>Підвищення в 70 разів екологічного податку для промислових підприємств. Це мінус кілька мільярдів коштів, які могли би бути спрямовані цими підприємствами якраз на поліпшення екології, на заходи енергоощадності, на реальне вирішення цих проблем, а не на їх консервацію. А у них кошти забирають в бюджет, причому без цільового спрямування, без цільового спрямування. Це значить, проблема не вирішується, у підприємств менше коштів на модернізацію, менше коштів на підвищення заробітної платні. Це неправильно. І це взагалі хибний підхід цього податкового законодавства. Підвищуйте податки для промисловості, для простих людей, замість того, щоб дати потужні інвестиційні податкові стимули для розвитку нових виробництв в Україні.</p>
<p>Тому ми з Олегом Ляшком наполягаємо на врахуванні нашої поправки 439. Підтримуємо українську…</p>
<p>&nbsp;</p>
<p>ГОЛОВУЮЧИЙ. Прошу визначитись по 439 поправці. Комітет її відхилив.</p>
<p>&nbsp;</p>
<p>02:51:23</p>
<p>За-54</p>
<p>Поправка відхиляється.</p>
<p>Наступна поправка 541, народний депутат Острікова.</p>
<p>Пані Острікова, це ваша поправка, яка відхилена. Це ви ставите на підтвердження. Зараз. Будь ласка, пані Остріковій мікрофон, 541-а.</p>
<p>&nbsp;</p>
<p>02:51:40</p>
<p>ОСТРІКОВА Т.Г.</p>
<p>Шановні колеги, я хочу поставити на підтвердження 541 поправку народного депутата Мушака, якою фактично прибирається пайовий внесок з певних об'єктів на соціальну інфраструктуру. І я вважаю, що оскільки тут тільки з певних об'єктів він прибирається, то це створює дискримінацію одного виду бізнесу перед іншим. Ми або взагалі повинні його скасувати цей пайовий внесок, надавши компенсатори місцевим радам, або не створювати пільг тим чи іншим галузям економіки і видам будівель. Тому прошу поставити на підтвердження.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Мушак як автор поправки, ви візьмете слово?</p>
<p>Вийшов народний депутат Мушак.</p>
<p>Будь ласка, прошу визначатись по поправці 541-й. Комітет просить її підтримати.&nbsp; Колеги, прошу визначатись.</p>
<p>&nbsp;</p>
<p>02:52:47</p>
<p>За-48</p>
<p>Поправка відхиляється.</p>
<p>Далі я даю слово народному депутату Пинзенику, 2 хвилини. Але мова буде йти, я прошу, пані Ніна, вас уважно дуже&nbsp; послухати. Пан Пинзеник наполягає на тому, що він хоче ставити на підтвердження поправки з 384-ї по 401-у.</p>
<p>Будь ласка,&nbsp; 2 хвилини, мікрофон пану Пинзенику.</p>
<p>&nbsp;</p>
<p>02:53:15</p>
<p>ПИНЗЕНИК В.М.</p>
<p>Шановні народні депутати! Хоча це 18 правок, але вони стосуються однієї норми, вони стосуються електромобілів. Спочатку я вам зачитаю норми закону, який називається Регламент Верховної Ради України, стаття&nbsp; 116. "Пропозиції та&nbsp; поправки до законопроекту, який готується до другого читання, можуть вноситися лише до того тексту, який був прийнятий за основу". В тексті закону, прийнятого в першому читанні, нема мови про електромобілі. Я просив би колег в черговий раз не нагадувати суспільству, що депутатам закон не писаний. Регламент – це закон.</p>
<p>&nbsp;А тепер по суті. ПДВ є всього-на-всього формулою, по якій наші&nbsp; громадяни беруть участь у фінансуванні освіти, медицини, оборони. Купуючи хліб, громадяни лікар, вчитель, пенсіонер&nbsp; платить на утримання наших військових, на медицину, на освіту. Ми вибрали найбіднішу категорію населення, яке купує електромобілі, і звільняємо їх від ПДВ. Яка мораль цього рішення?</p>
<p>Я прошу поставити всі ці правки на підтвердження.</p>
<p>&nbsp;</p>
<p>ГОЛОВУЮЧИЙ.&nbsp; Пані Ніна, буде коментар? Бо йде мова про 18 поправок.&nbsp;&nbsp;</p>
<p>Будь ласка, спочатку автори поправок пані Острікова. І потім пані Ніна Южаніна. Пані Острікова, одна хвилина, прошу.</p>
<p>&nbsp;</p>
<p>02:54:44</p>
<p>ОСТРІКОВА Т.Г.</p>
<p>Шановні колеги! Моя поправка 385-а, якою пропонується продовжити пільгу з податку на додану вартість для електромобілів, вона комітетом врахована.&nbsp;&nbsp; Ми продовжуємо цю пільгу на 3 роки. І, оскільки в нас жодних стимулів на сьогоднішній день для стимулювання того, щоби менше споживати&nbsp; пального, яке в нас є&nbsp; в основному імпортним, немає, то ми вирішили на 3 роки, і не виробляються електромобілі на Україні, то ми вирішили на 3 роки продовжити пільгу на імпорт електромобілів з тим, щоб скорочувати споживання пального і переходити на більш екологічно ефективні, і більш екологічно безпечні види транспорту. І тому зараз дуже важливо консолідуватися, і підтримати саме 385 поправку.</p>
<p>Дуже вам дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу, пані Ніна, Ніна Петрівна, 384 і 401 поправка коментар комітету.</p>
<p>&nbsp;</p>
<p>02:55:45</p>
<p>ЮЖАНІНА Н.П.</p>
<p>Ви знаєте, що ми сьогодні мали розглянути ще два законопроекти базові по електромобілям і ми з вами говорили, що ми не вносили б у 9260 в першому читанні тільки тому, що сьогодні хотіли розглянути комплексний законопроект. У зв'язку з тим, що у нас не вистачило часу і все ж таки у зв'язку з тим, що ми прийняли законопроекти щодо ввезення вживаних автомобілів для того, щоб стимулювати ввезення більш екологічних авто, варто залишити цю норму. Тим більше, що депутати всіх фракцій подали поправки, тому ми вимушені були врахувати, буквально всіх фракцій.</p>
<p>&nbsp;</p>
<p>ГОЛОВУЮЧИЙ. Шановний пане Пинзеник, вас задовольнили пояснення? Ні, не задовольнили.</p>
<p>Колеги, я ставлю на підтвердження зараз 18 підряд поправок, які комітет підтримав, прошу визначатися. 384-а. Прошу визначатися, комітет підтримав, це на підтвердження. І мова йде про електромобілі.</p>
<p>&nbsp;</p>
<p>02:56:49</p>
<p>За-128</p>
<p>Поправка відхиляється.</p>
<p>385-а. Прошу визначатися.</p>
<p>&nbsp;</p>
<p>02:57:06</p>
<p>За-119</p>
<p>386-а. Прошу визначатися.</p>
<p>&nbsp;</p>
<p>02:57:23</p>
<p>За-110</p>
<p>387-а. Прошу визначатися.</p>
<p>Колеги, прохання все-таки не розбалансовувати законопроект, над яким так довго працював комітет.</p>
<p>&nbsp;</p>
<p>02:57:39</p>
<p>За-113</p>
<p>Поправка відхиляється.</p>
<p>388-а. Прошу визначатися.</p>
<p>&nbsp;</p>
<p>02:57:56</p>
<p>За-115</p>
<p>389-а. Прошу визначатися.</p>
<p>&nbsp;</p>
<p>02:58:12</p>
<p>За-109</p>
<p>390-а. Прошу визначатися.</p>
<p>Всі попередні поправки відхилені були з 384-ї по 390-у.</p>
<p>&nbsp;</p>
<p>02:58:30</p>
<p>За-109</p>
<p>Поправка відхиляється.</p>
<p>391-а. Прошу визначатися. Пане Дубневич, йду по Регламенту.</p>
<p>&nbsp;</p>
<p>02:58:49</p>
<p>За-107</p>
<p>Поправка відхиляється.</p>
<p>392-а. Прошу визначатись.</p>
<p>&nbsp;</p>
<p>02:59:06</p>
<p>За-108</p>
<p>Поправка відхиляється.</p>
<p>393-я. Прошу визначатися.</p>
<p>&nbsp;</p>
<p>02:59:23</p>
<p>За-108</p>
<p>Поправка відхиляється.</p>
<p>394-а. Прошу визначатися.</p>
<p>&nbsp;</p>
<p>02:59:39</p>
<p>За-113</p>
<p>395-а. Прошу визначатися.</p>
<p>Ця поправка була відхилена тільки що.</p>
<p>&nbsp;</p>
<p>02:59:55</p>
<p>За-115</p>
<p>Поправка відхиляється.</p>
<p>396-а. Прошу визначатися.</p>
<p>&nbsp;</p>
<p>03:00:11</p>
<p>За-117</p>
<p>Поправка відхиляється</p>
<p>397-а, прошу визначатися. 397-а.</p>
<p>&nbsp;</p>
<p>03:00:25</p>
<p>За-115</p>
<p>Поправка відхиляється.</p>
<p>398-а, прошу&nbsp; визначатися.</p>
<p>&nbsp;</p>
<p>03:00:42</p>
<p>За-119</p>
<p>Правка відхиляється.</p>
<p>400 поправка, прошу визначатися.</p>
<p>&nbsp;</p>
<p>03:01:00</p>
<p>За-124&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Поправка відхиляється.</p>
<p>401-а, будь ласка. Прошу визначатися.&nbsp;</p>
<p>Прошу визначатися по 401 поправці.</p>
<p>&nbsp;</p>
<p>03:01:22</p>
<p>За-114</p>
<p>Поправка відхиляється.</p>
<p>Наступна поправка 500… Зараз, 561-а. Будь ласка, Сотник мікрофон увімкніть. Це поправка Яніцького. Пані Ніно, все, sorry. Так, зараз…</p>
<p>575-а, будь ласка, мікрофон Сотник увімкніть. Колеги, 575 поправка.</p>
<p>&nbsp;</p>
<p>03:01:52</p>
<p>СОТНИК О.С.</p>
<p>Дякую, пані головуюча. Сотник Олена, фракція "Самопоміч".</p>
<p>575-а поправка і одразу прошу також на&nbsp; підтвердження поставити&nbsp; 151-у, вони між собою пов'язані. Прошу вибачення, що&nbsp; ми змушені по таблиці скакати туди й назад, але, вибачте, за півгодини&nbsp; прочитати все те, що зараз&nbsp; нам надав&nbsp; комітет, дуже важко, і ми&nbsp; виловлюємо,&nbsp; фактично, бліх у цьому&nbsp; законі. Всі ці поправки пов'язані&nbsp; з електронними майданчиками, на яких зароблять окремі особистості. Зараз до цих&nbsp; електронних майданчиків ще й хочуть&nbsp; прив'язати нотаріусів, щоб вони, я так розумію, сплачували додатково цим особам податі.</p>
<p>Тому я вважаю неприйнятним, по-перше, ставити під загрозу, знову ж таки, реформу прозорих закупівель, а, по-друге, накладати додаткове ярмо на нотаріусів у вигляді додаткових доплат. Тому 151-а і 575-а – на підтвердження.</p>
<p>&nbsp;</p>
<p>ГОЛОВУЮЧИЙ. Колеги, отже, на вимогу народного депутата Сотник ми ставимо зараз на підтвердження дві поправки, які комітет врахував, і зараз просить підтримати.</p>
<p>&nbsp;Прошу визначатися 575 поправка.</p>
<p>&nbsp;</p>
<p>03:03:23</p>
<p>За-66</p>
<p>І поправка відхиляється, 66 – за.</p>
<p>І 151 поправка прошу визначатися, комітет її підтримав.</p>
<p>&nbsp;</p>
<p>03:03:43</p>
<p>За-71</p>
<p>Поправка відхиляється.</p>
<p>Так, далі, народний депутат Голуб, будь ласка, 504 поправка.</p>
<p>&nbsp;</p>
<p>03:03:54</p>
<p>ГОЛУБ В.В.</p>
<p>Дякую.</p>
<p>Шановна головуюча! Народний депутат Голуб, 197-й виборчий округ, Черкащина. Мої наступні чотири правки це: 504, 507, 509, 510, я просив би по кожній окремо виступити, стосуються ліцензування, зберігання пального.</p>
<p>Ніна Петрівна, я хотів би, щоб ви мене почули. Дивіться, є достатньо велика кількість підприємств, які використовують пальне для власних потреб, вони не реалізовують пальне третім стороннім особам, тому немає абсолютної логіки в ліцензуванні зазначеної діяльності. Тому давайте, ну, ви ще пробізнесово підходите, не створювати якихось... тиску на бізнес. Саме тому я пропоную, щоби ми прибрали від тієї діяльності, яка підлягає ліцензуванню, це зберігання пального, яке використовується, підкреслюю, виключно для власних потреб відповідних підприємств.</p>
<p>Дякую.</p>
<p>Прошу вас підтримати.</p>
<p>&nbsp;</p>
<p>ГОЛОВУЮЧИЙ. Прошу визначитися по 504 поправці.</p>
<p>Колеги, у нас залишилось буквально&nbsp; п'ять поправок, на яких&nbsp; наполягають. Прошу повертатися до сесійної зали, а ми тим часом працюємо з поправками&nbsp; народного депутата&nbsp; Голуба. Я бачу всіх і все пам'ятаю.</p>
<p>504 поправка. Будь ласка. Комітет її відхилив.&nbsp;</p>
<p>&nbsp;</p>
<p>03:05:25</p>
<p>За-82</p>
<p>Поправка відхиляється.</p>
<p>Наступна, Голуб, 507 поправка, будь ласка.</p>
<p>&nbsp;</p>
<p>03:05:34</p>
<p>ГОЛУБ В.В.</p>
<p>Ніна Петрівна, давайте… я хотів би ще раз підкреслити одну просту річ. Дивіться, є багато аграрних підприємств, підприємств інших, які використовують пальне для власних потреб, тому я не розумію, навіщо ліцензувати склади пального,&nbsp; яке використовується в майбутньому для власних потреб там в аграрному секторі, в іншому секторі. Тому ще раз. Я розумію, що треба в якийсь спосіб наповнювати бюджет, то давайте ліцензувати всі підряд. Давайте ліцензувати кожен наш виступ, так теж можна, в принципі, ліцензувати.</p>
<p>Саме тому, коли не використовується пальне для реалізації третім особам, а саме для зберігання, я не розумію логіки отримання ліцензій для зберігання. Ось в цьому полягають ці правки.</p>
<p>Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Будь ласка, прошу визначитися по 507 поправці. Комітет її відхилив. Ну просто я колегам акцентую увагу, що мова зараз іде про відхилену поправку, а не на підтвердження.&nbsp; Прошу визначатися.&nbsp;</p>
<p><i>(Шум у залі) </i></p>
<p>Колеги, не сваріться через&nbsp; поправки, воно того не варте.</p>
<p>&nbsp;</p>
<p>03:06:54</p>
<p>За-83</p>
<p>Поправка відхилена, 83 голоси "за".</p>
<p>Наступна – 509-а. Будь ласка,&nbsp; Голубу слово.</p>
<p>Давайте просто голосувати, вона також стосується проблематики, яку озвучив наш шановний колега Голуб. Прошу визначатися, колеги.&nbsp; 509 поправка. Дуже…<i>(Шум у залі) </i>&nbsp;Колеги, не обмінюйтесь любезностями. Будь ласка. Ну хороша поправка.</p>
<p>&nbsp;</p>
<p>03:07:26</p>
<p>За-80</p>
<p>80 депутатів її підтримали.</p>
<p>510 поправка.</p>
<p>Прошу визначатися. Колеги, у нас залишається дві поправки. Я… Дві, от саме дві, і один з них ти, пан Левченко, дорогий і шановний.</p>
<p>&nbsp;</p>
<p>03:07:45</p>
<p>За-76</p>
<p>Поправка відхиляється. Це була 510 поправка, пані Ніна, яку комітет відхилив і зала зараз відхилила. У нас залишається дві поправки, які колеги просять поставити на підтвердження. Одна з них – це 301-а, депутат Левченко вимагає поставити її на підтвердження. І друга – 134-а, її вимагає поставити на підтвердження Сидорчук. І на цьому ми закінчуємо обговорення.</p>
<p>Спочатку мікрофон пану Левченку по 301 поправці, яку комітет прийняв, прийняв.</p>
<p>&nbsp;</p>
<p>03:08:15</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. От під час аналізу цієї таблиці, яку ми отримали за дві хвилини до початку розгляду законопроекту, таблиця на чотириста сторінок, помітив цікаву таку поправку, 301-а. Поправка говорить про те, що урановмісні корисні копалини, видобуті на стадії геологічного вивчення дослідно-промислового видобутку, на підставі спецдозволів з 1 січня 18-го року, що на ці копалини не має сплачуватися рента, на корисні копалини.</p>
<p>От цікаво, а чому це раптом на урановмісні корисні копалини не має сплачуватися рента? Цікава поправка, да, олігархічна. А, можливо, тому що тут Кононенко, Грановський замішані і отримають від цього сотні мільйонів, так? Можливо, от в цьому питання, так?</p>
<p>Тому я вимагаю поставити цю поправку на підтвердження як повністю абсурдну олігархічну і проти соціальної справедливості. Ви скажете, що грошей у вас немає в бюджеті. Та отакими поправками, через такі поправки і немає грошей в бюджеті. Тому ставте на підтвердження.</p>
<p>&nbsp;</p>
<p>ГОЛОВУЮЧИЙ.&nbsp; Я прошу голосувати зараз по поправці…</p>
<p>Автор? Будь ласка, Максиму Курячому слово по цій поправці. Це зараз ми обговорюємо, колеги, 301 поправку.</p>
<p>&nbsp;</p>
<p>03:09:26</p>
<p>КУРЯЧИЙ М.П.</p>
<p>Шановні колеги, шановний пане Левченко, жодної сенсації в цій правці немає. Це моя правка, я – її автор. І я дуже спокійно і розсудливо поясню, що мова йдеться не про звільнення від оподаткування уранових руд, а йдеться про звільнення від оподаткування на стадії розвідки, це логічно. І пропонується сплачувати рентні платежі лише на стадії промислового видобутку.</p>
<p>Оце буде правильно. Не будемо лякати інвесторів, нехай заходять. Україна славиться своїми надрами. Але справа в тому, що з 91-го року жодних нових родовищ в Україні не винайдено. І це ганьба, тому що ні для кого не секрет, що атомна електроенергія являється найбільш дешевою і доступною і для громадян. Це питання енергетичної безпеки держави. Обов'язково треба враховувати цю правку і прошу дуже уважно розібратися пана Левченка.</p>
<p>Дякую. Голосуємо "за".</p>
<p>&nbsp;</p>
<p>ГОЛОВУЮЧИЙ. Пане Левченко, пане Левченко, мені здається, було переконливе роз'яснення. Пан Левченко не переконався.</p>
<p>Я ставлю на його вимогу, колеги, 301 поправку на підтвердження. Хто переконався від нашого шановного автора пана Максима Курячого роз'яснення, прошу підтримати, колеги, будь ласка. Колеги, в нас залишається, от я думала, одна поправка, але у нас пані Острікова, вона невгомонна в бажанні вдосконалити законопроект, що принесла вимогу на дві поправки.</p>
<p>&nbsp;</p>
<p>03:11:03</p>
<p>За-65</p>
<p>Ця відхиляється.</p>
<p>Далі слово, будь ласка, народному депутату Сидоруку, який вимагає підтвердження 134 поправки, яка була врахована комітетом. Сидорчуку, я перепрошую, друзі, Сидорчуку, будь ласка.</p>
<p>&nbsp;</p>
<p>03:11:18</p>
<p>СИДОРЧУК В.В.</p>
<p>Сидорчук Вадим, "Народний фронт". Хоча мова йде в 134 поправці про експортерів сільськогосподарської продукції, про додаткове оподаткування, але в першу чергу цей податок буде перекладений на сезонні ягоди, трави, тобто на сезонний підробіток фізичних осіб. Тобто додатковий податок будуть сплачувати саме фізичні особи.</p>
<p>Асоціація "Укрсадпром" має з цього приводу думку, вона вважає, що в разі їх затвердження вищезазначені проекти створюватимуть додаткові перешкоди для здійснення легального експорту вітчизняних ягід, горіхів, не вирішуючи при цьому головну задекларовану мету зазначеного проекту – детінізацію експорту. Це буде призводити саме до додаткової сплати податків фізичними особами.</p>
<p>Дякую. На підтвердження.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, я прошу визначатися по 134 поправці. Комітет її підтримав і просить і залу підтримати цю поправку. Будь ласка.</p>
<p>&nbsp;</p>
<p>03:12:31</p>
<p>За-75</p>
<p>Це 134-а, пані Ніна. Це була 134 поправка, яку комітет прийняв. Але на вимогу депутатів ми її ставили на підтвердження, і вона не підтверджена.</p>
<p>Колеги, дві останні поправки, все. Реально, дві останні поправки, які були прийняті комітетом, це поправки народного депутата Олексія Мушака – 554-а і 551-а. Але пані Острікова вимагає поставити на підтвердження. Будь ласка, мікрофон пані Остріковій.</p>
<p>&nbsp;</p>
<p>03:13:02</p>
<p>ОСТРІКОВА Т.Г.</p>
<p>Шановні колеги, 551 поправка народного депутата Мушака чомусь в Податковому кодексі пропонує внести зміни в Закон "Про єдиний збір, який справляється в пунктах пропуску через державний кордон України". І визначити там, що єдиний збір включає вартість витрат, пов'язаних із: відновленням автомобільних доріг і із здійсненням уповноваженими органами в пунктах пропуску через державний кордон України фітосанітарного, ветеринарно-санітарного та іншого державного контролю.</p>
<p>Але я хочу нагадати панові Мушаку, що ми ухвалили Закон нещодавно 7010 про "єдине вікно", де ми прибрали з пунктів пропуску оці всі види контролю. Тому ці намагання повернути туди чиновників і контролерів повинні бути з Податкового кодексу викинуті у смітник. І я тому прошу вас відхилити поправку 551-у.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, пане Мушак, у вас є бажання дати гідну відповідь? Будь ласка, вам мікрофон.</p>
<p>&nbsp;</p>
<p>03:14:02</p>
<p>МУШАК О.П.</p>
<p>Доброго дня чи доброї ночі, шановні колеги! Та питань немає. Насправді, те, що я дивився в роздруківці, так ці правки відхилені. Насправді як би, як зал визначиться, так хай і буде. Ніяких проблем немає. А пані Остріковій – плідної роботи в комітеті, плідної роботи на державу і взагалі всього самого кращого, позитивного та хорошого.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Пані Острікова, після таких слів ви наполягаєте? Геніально. Друзі, на цьому у нас завершені з вами обговорення поправок до ключового законопроекту.</p>
<p>Я хочу подякувати залу і комітету за надзвичайно конструктивну роботу.</p>
<p>Пані Ніна Южаніна, зараз ми будемо просити вас підсумувати обговорення.</p>
<p>Дякуємо.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>03:14:50</p>
<p>ГОЛОВУЮЧИЙ. Дякую.</p>
<p>Отже, колеги, зараз буде заключна доповідь голови комітету Южаніної Ніни Петрівни. Відповідно через 3 хвилин ми будемо переходити до голосування. Ніна Петрівна має зазначити, до яких поправок ми мали б повернутись, якщо є необхідність. Але зараз я прошу всіх голів фракцій запросити депутатів у зал. Через 3 хвилини ми переходимо до прийняття рішення. Я прошу всіх заходити у зал.</p>
<p>Будь ласка, Ніно Петрівно. Ніно Петрівно, доповідайте.</p>
<p>&nbsp;</p>
<p>03:15:20</p>
<p>ЮЖАНІНА Н.П.</p>
<p>Шановні колеги, я хотіла б дуже коротко&nbsp; сказати по системі електронного адміністрування реалізації пального – ту систему, яку ми вже запустили з вами цілий рік, яка дала свої результати і яку ми зараз доопрацювали, і стала вона більш жорстокою. Ті питання, які тільки що задавали щодо ліцензування, це так ми назвали це ліцензуванням, а насправді це внесення в електронний реєстр всіх місць від виробника до кінцевого споживача всіх нафтопродуктів.</p>
<p>Зараз ми пішли по досвіду Європи: все переміщення всіх видів пального буде фіксуватися відразу і наперед іще до того переміщення в системі електронного адміністрування он-лайн на сервері ДФС. Тому не можна виключати з цієї ціпочки жодну ланку. І, якщо у аграрія є склад, з якого він витрачає на власне виробництво, йому буде присвоєний електронний код, і все, що туди надійшло по витратоміру буде фіксуватися як витрачене пальне на виробництво. Таким… 708 гривень на рік коштує ліцензія! Це чисто символічна електронна реєстрація. Це не дозволить використовувати лівий, скручений ПДВ, який зараз широко застосовується і відшкодовується із бюджету, і ці обсяги сягають мільярдів, десятків мільярдів гривень на сьогоднішній день.</p>
<p>Тому прошу не перекручувати нічого, віднестись з усією серйозністю, тим більше, що ми з аграріями це питання проговорили, і вони, навпаки, були задоволені тим, що врешті-решт щезнуть оці склади, через які йдуть скрутки, а їх звинувачують.</p>
<p>Тому давайте…</p>
<p>&nbsp;</p>
<p>ГОЛОВУЮЧИЙ. Колеги, додамо ще 2 хвилини для пояснення.</p>
<p>Будь ласка, Ніна Петрівна, ще 2 хвилини і прошу заходити в зал.&nbsp;</p>
<p>&nbsp;</p>
<p>ЮЖАНІНА Н.П. Насправді, ця система дуже жорстка, і в нас найбільша зараз проблема із заводами, які виробляють ці продукти. І зараз, коли їх всіх закільцювали в одну систему, у них є проблема, пов'язана з тим, що витратоміри по технологічній ціпочці не можуть установити у зв'язку з тим, що заводи построєні в 60-х роках, і для того, щоб це зробити, треба провести великі капіталовкладення.</p>
<p>Ми почули наших колег, які виступали тут з широким фронтом взагалі відмінити цю норму. Ми не можемо цього зробити. І я пропоную такий компромісний варіант саме для тих заводів, які не вклали гроші і не можуть з 1 січня чи з 01.07 виконати цю норму.</p>
<p>Тому я хочу зачитати це… цю пропозицію щодо якраз загального застосування, заводи залишаються в СЕРП, но щодо щоденної цієї реєстрації обсягів передачі, вони будуть передавати, а внутри заводських оцих циклів, бо ми кожне місце зберігання назвали окремим складом, ми відтерміновуємо для того, щоб вони вклалися туди на один рік.</p>
<p>Тому текст наступний пропонується. Установити, що вимоги щодо обладнання витратомірами-лічильниками вітчизняних підприємств, на яких здійснюється діяльність з переробки нафти, газового конденсату, природного газу та її суміші з метою вилучення цільових компонентів сировини, що передбачає повний технологічний цикл їх переробки в готову продукцію (пальне) та вимоги щодо щоденного формування даних щодо добового фактичного обсягу реалізованого пального, а також відповідальність за порушення таких вимог застосовується з 1 січня 2020 року.</p>
<p>І другий пункт. Установити застосування коефіцієнту у розмірі…&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Ви, будь ласка, дайте нам по поправкам. Одну хвилину, означте по поправкам.</p>
<p>&nbsp;</p>
<p>03:21:34</p>
<p>ЮЖАНІНА Н.П.</p>
<p>Дуже важливо, тому що тоді не варто буде іти по багатьом поправкам. І другий пункт. Установити застосування&nbsp; коефіцієнту в розмірі 1,2 до суми овердрафту в системі електронного адміністрування реалізації пального в зв'язку з тим, що ми тепер будемо щоденно забирати у них ці обсяги&nbsp; із того об'єму, який зараз у них є.</p>
<p>Тепер щодо поправок. Я дуже прошу звернути увагу. У нас поправка 52 Різаненка, яка стосується електронних листів. Ви наполягаєте, щоб ми її переголосували чи може ми її доопрацюємо і в слідуючий проект закону внесемо? Доопрацюємо.</p>
<p>Тоді я прошу поставити на підтвердження поправки: 152-у, 303-ю, 562-у, 561-у, 572-у, 541-у, 384-у, ми одну пройдемо,&nbsp; 151-у, 575-у, 577-у, 301-у.</p>
<p>&nbsp;</p>
<p>ГОЛОВУЮЧИЙ. Отже, ви не закінчили? Будь ласка, хвилину, завершуйте.</p>
<p>&nbsp;</p>
<p>ЮЖАНІНА Н.П. Ще раз називаю поправки. Будь ласка, слухайте уважно. 152-а, 303-а, 562-а, 561-а, 572-а, 541-а, 384-а, 385-а, 151-а, 575-а, 577-а і 301-а. Це всі поправки, які ми пов'язували з наступними пунктами, які підтримані і які можуть змінити редакцію змісту цього закону.</p>
<p>&nbsp;</p>
<p>ГОЛОВУЮЧИЙ. Отже, колеги, є озвучена пропозиція комітету. Я прошу всіх займати робочі місця.</p>
<p>&nbsp;</p>
<p>ЮЖАНІНА Н.П. І ті пропозиції компромісні, які я сказала по СЕРП.</p>
<p>&nbsp;</p>
<p>ГОЛОВУЮЧИЙ. Отже, колеги, прошу зайти в зал. Прошу зайняти робочі місця. Ні, я бачу, як заходять.</p>
<p>Отже, колеги, я ставлю на голосування першу пропозицію: повернутись до розгляду тих правок, які були озвучені Ніною Петрівною Южаніною.</p>
<p>Прошу голосувати. Прошу підтримати.&nbsp; Голосуємо. Прошу підтримати. Голосуєм.</p>
<p>&nbsp;</p>
<p>03:23:06</p>
<p>За-203</p>
<p>Колеги, я ще раз поставлю, я ще раз поставлю. Запросіть, будь ласка, людей в зал.</p>
<p>Колеги, 30 секунд –&nbsp; Ніна Петрівна. Запросіть депутатів в зал.</p>
<p>Будь ласка, ще хвилину, Ніна Петрівна, компромісна позиція, будь ласка.</p>
<p>&nbsp;</p>
<p>03:23:29</p>
<p>ЮЖАНІНА Н.П.</p>
<p>Шановні колеги! Я так розумію, вас турбує одна поправка, це 572-а. 562-а? <i>(Шум у залі)</i> Перша. Що будемо робити? 561 поправка.</p>
<p>&nbsp;</p>
<p>ГОЛОВУЮЧИЙ.&nbsp; Прошу заходити в зал, займати&nbsp;&nbsp; робочі місця.</p>
<p>&nbsp;</p>
<p>ЮЖАНІНА Н.П. Шановні колеги! Давайте я ще раз назову поправки,&nbsp; які прошу вас переголосувати, і те компромісне рішення. 152-а, 303-я, 562-а, 572-а, 541-а, 384-а, 385-а, 151-а, 575-а,&nbsp; 577-а, 301-а.</p>
<p>&nbsp;</p>
<p>ГОЛОВУЮЧИЙ.&nbsp; Колеги, зрозуміло, так?&nbsp;</p>
<p>Отже, я&nbsp; ставлю на голосування пропозицію повернутись до поправок, які&nbsp; щойно були оголошені головою комітету&nbsp; під&nbsp; стенограму.</p>
<p>Я прошу усіх зайняти робочі місця, прошу приготуватися до голосування і я прошу, колеги, підтримати повернення до тих правок, які озвучила голова комітету. Прошу голосувати і прошу підтримати. голосуємо, колеги, прошу підтримати, голосуємо, голосуємо.</p>
<p>&nbsp;</p>
<p>03:25:16</p>
<p>За-199</p>
<p>Ще менше голосів.</p>
<p>Колеги, я буду… Увага, Ніна Петрівна, я звертаюся до вас, як до голови комітету, ви пропонуєте як, вертаємося до кожної окремо? До кожної окремо, так, добре.</p>
<p>Отже, я буду називати по пам'яті, колеги, а ви відповідно вже… Ніна Петрівна, я не пам'ятаю всіх правок, називайте кожну, кожну.</p>
<p>&nbsp;</p>
<p>ЮЖАНІНА Н.П. 152-а.</p>
<p>&nbsp;</p>
<p>ГОЛОВУЮЧИЙ. Хто за те, щоб повернутися до правки 152, прошу проголосувати, прошу підтримати, голосуємо.</p>
<p>&nbsp;</p>
<p>03:26:08</p>
<p>За-165</p>
<p>165.</p>
<p>Наступна, Ніна Петрівна, уважно, будь ласка.</p>
<p>&nbsp;</p>
<p>ЮЖАНІНА Н.П. 303-я.</p>
<p>&nbsp;</p>
<p>ГОЛОВУЮЧИЙ. Хто за те, щоб повернутися до правки 303, прошу проголосувати, прошу підтримати 303. Прошу голосувати.</p>
<p>&nbsp;</p>
<p>03:26:35</p>
<p>За-204</p>
<p>Ніна Петрівна.</p>
<p>&nbsp;</p>
<p>ЮЖАНІНА Н.П. 562-а.</p>
<p>&nbsp;</p>
<p>ГОЛОВУЮЧИЙ. Хто за те, щоб повернутися до правки 562, прошу проголосувати і прошу підтримати. Прошу голосувати, прошу підтримати.</p>
<p>&nbsp;</p>
<p>03:27:03</p>
<p>За-152</p>
<p>Наступна.</p>
<p>&nbsp;</p>
<p>ЮЖАНІНА Н.П. 572-а.</p>
<p>&nbsp;</p>
<p>ГОЛОВУЮЧИЙ.&nbsp; Хто за те, щоб повернутись до поправки 572, прошу голосувати. Прошу голосувати.&nbsp;</p>
<p>&nbsp;</p>
<p>03:27:33</p>
<p>За-174</p>
<p>Наступна.</p>
<p>&nbsp;</p>
<p>ЮЖАНІНА Н.П. 541-а.</p>
<p>&nbsp;</p>
<p>ГОЛОВУЮЧИЙ.&nbsp; Хто за те, щоб повернутись до поправки 541, прошу проголосувати. Прошу підтримати. Голосуємо.</p>
<p>&nbsp;</p>
<p>03:27:56</p>
<p>За-198</p>
<p>&nbsp;</p>
<p>ГОЛОВУЮЧИЙ.&nbsp; Наступна.</p>
<p>&nbsp;</p>
<p>ЮЖАНІНА Н.П. 384-а.</p>
<p>&nbsp;</p>
<p>ГОЛОВУЮЧИЙ.&nbsp; Хто за те, щоб повернутись до поправки 384, прошу проголосувати. Прошу підтримати. Голосуємо.</p>
<p>&nbsp;</p>
<p>03:28:22</p>
<p>За-212</p>
<p>Наступна.</p>
<p>&nbsp;</p>
<p>ЮЖАНІНА Н.П. 385-а.</p>
<p>&nbsp;</p>
<p>ГОЛОВУЮЧИЙ.&nbsp; Хто за те, щоб повернутися до поправки 385, прошу голосувати і прошу підтримати. Голосуємо.</p>
<p>&nbsp;</p>
<p>03:28:46</p>
<p>За-208</p>
<p>Наступна.</p>
<p>&nbsp;</p>
<p>ЮЖАНІНА Н.П. 151-а.</p>
<p>&nbsp;</p>
<p>ГОЛОВУЮЧИЙ.&nbsp; Хто за те, щоб повернутись до правки 151, прошу проголосувати. Прошу підтримати. Прошу голосувати.</p>
<p>&nbsp;</p>
<p>03:29:11</p>
<p>За-141</p>
<p>Наступна.</p>
<p>&nbsp;</p>
<p>ЮЖАНІНА Н.П. 575-а.</p>
<p>&nbsp;</p>
<p>ГОЛОВУЮЧИЙ.&nbsp; Хто за те, щоб повернутись до правки 575, прошу проголосувати і прошу підтримати. Голосуємо.</p>
<p>&nbsp;</p>
<p>03:29:35</p>
<p>За-139</p>
<p>І, Ніна Петрівна.</p>
<p>&nbsp;</p>
<p>ЮЖАНІНА Н.П. 301.</p>
<p>&nbsp;</p>
<p>ГОЛОВУЮЧИЙ. Хто за те, щоб повернутися до правки&nbsp; 301-ї, прошу голосувати і прошу підтримати.</p>
<p>&nbsp;</p>
<p>03:30:03</p>
<p>За-126</p>
<p>І остання яка?</p>
<p>&nbsp;</p>
<p>ЮЖАНІНА Н.П.&nbsp; 577. Вона випадково зайшла в зал як&nbsp; відхилена, а вона була підтримана. Прошу проголосувати.</p>
<p>&nbsp;</p>
<p>ГОЛОВУЮЧИЙ. 577-а, прошу проголосувати за повернення. 577-а, прошу&nbsp; голосувати, прошу підтримати. Голосуємо.</p>
<p>&nbsp;</p>
<p>03:30:35</p>
<p>За-169</p>
<p>Як нам робити, Ніно Петрівно?</p>
<p><i>(Шум у залі)</i></p>
<p>Отже, колеги, увага! Я прошу&nbsp; всіх уваги.&nbsp; Голова комітету стверджує, що,&nbsp; не повернувшись до&nbsp; правок, ми просто розбалансували закон.&nbsp;</p>
<p>Я прошу, колеги, всіх зараз… я проведу рейтингове голосування. Колеги, рейтингове&nbsp; голосування. Я проводжу рейтингове голосування.</p>
<p>Хто за те, щоб&nbsp; підтримати Податковий кодекс&nbsp; України, зміни, без тих поправок, без поправок в такому стані, як є зараз? Отже,&nbsp; я проводжу рейтингове&nbsp; голосування по проекту&nbsp; Закону 9260. Рейтингове голосування&nbsp; без тих правок, без правок. Рейтингове голосування, прошу голосувати, прошу підтримати. Прошу, рейтингове голосування.</p>
<p>&nbsp;</p>
<p>03:32:26</p>
<p>За-196</p>
<p>Шановні колеги, я прошу голів фракцій підійти до голови комітету. Якщо ми приймемо в такому стані, голова комітету стверджує, що закон буде повністю розбалансований. Я прошу підійти голів комітетів... голів фракцій до голови комітету, колеги, щоб ми змогли прийняти, визначте ті правки, які є принципово і критично важливими. Будь ласка.</p>
<p>А в той час пані Ірина зачитає заяви по голосуванню.</p>
<p>&nbsp;</p>
<p>03:33:43</p>
<p>ГЕРАЩЕНКО І.В.</p>
<p>Шановні колеги, до президії надійшло кілька заяв народних депутатів України, в яких не спрацювали картки під час голосування.</p>
<p>Зокрема, народний депутат Загорій наголошує, що його картка не спрацювала "за" під час голосування за призначення міністра фінансів Оксани Маркарової.</p>
<p>Так само, народний депутат Кірш наголошує, що його картка не спрацювала під час голосування змін до Конституції щодо внесення норми про євроатлантичну інтеграцію і просить врахувати його голос як голос "за".</p>
<p>Дякую, колеги.</p>
<p>Просимо уважно користуватися системою "Рада" для того, щоби спрацьовували картки під час голосування.</p>
<p>&nbsp;</p>
<p>ГОЛОВУЮЧИЙ. Отже, колеги, я прошу зайняти робочі місця, ми зараз переходимо… Я буду шляхом рейтингового голосування&nbsp; визначати, який з варіантів має найбільшу підтримку.</p>
<p>Я прошу, колеги, зараз… Я наголошую, жодна з правок – не було до неї повернуто. Я прошу усіх зайняти робочі місця.</p>
<p>Зараз ми близькі до компромісу, колеги. Ще прошу 30 секунд почекати.</p>
<p>Отже, колеги, я хочу наголосити, я бачу, не всі зрозуміли, на що я ставив рейтингове голосування. Прошу, Ніна Петрівна, колеги, увага. Я ставив рейтингове голосування без усіх тих правок, які були названі, без них. Просто треба уважно слухати Голову Верховної Ради. До них ми не повернулись, до них ми не повернулись. Я провів рейтингове голосування за проект закону, який вийшов у нас в результаті обговорення, без цих правок. Зараз я ще раз поставлю рейтингове голосування, щоб всі змогли збагнути.</p>
<p>Я прошу, колеги, зайняти робочі місця. Я прошу повернутися на робочі місця, приготуватись до голосування. Я наголошую вам, я проводжу зараз рейтингове голосування без правок, до яких пропонувала повернутися голова комітету. І нагадую вам, зараз по фракціях: дав "Блок Петра Порошенка" 92, "Народний фронт" – 63. Колеги, я зараз ще раз поставлю, поверніться на місця. Рейтингове голосування без правок, які комітет просив поставити на повернення – без. Я прошу, колеги, всіх брати участь у голосуванні і прошу підтримати на рейтинговому голосуванні проект Закону про внесення змін до Податкового кодексу без правок, які зачитувала голова комітету.</p>
<p>Прошу голосувати, прошу підтримати. Голосуємо, колеги, кожен голос. Рейтингове голосування. Прошу голосувати, прошу підтримати. Голосуємо, прошу голосувати, прошу підтримати.</p>
<p>&nbsp;</p>
<p>03:39:12</p>
<p>За-185</p>
<p>По фракціях, будь ласка, по фракціях: "Блок Петра Порошенка" – 83, "Народний фронт" – 67, "Опозиційний блок" – 0, "Самопоміч" – 10, Радикальна партія – 1, "Батьківщина" – 0, "Воля народу" – 14, "Партія "Відродження" – 0.</p>
<p>Ніна Петрівна, дайте пропозицію, будь ласка.</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Колеги, увага! Увага! Ніна Петрівна, говорять, що для багатьох є 577-а принципова, 577-а. Ви ж, будь ласка, помагайте мені.</p>
<p>&nbsp;</p>
<p>ЮЖАНІНА Н.П. Я її назвала.</p>
<p>&nbsp;</p>
<p>ГОЛОВУЮЧИЙ. Назвали.</p>
<p>&nbsp;</p>
<p>ГОЛОВУЮЧИЙ. Колеги, ви, може, не зорієнтувалися, 577-а, вона є підтримана. А, ні, треба вернутися до неї, так?</p>
<p>Отже, колеги, зараз я поставлю… Ніна Петрівна!</p>
<p>Колеги, зараз ще раз поставлю правку 577, так? 577. Отже, колеги, займіть робочі місця. Приготуйтесь до голосування. Отже, я ставлю на голосування пропозицію повернутись до правки 577. Стверджую, що це повернення нам додасть достатню кількість голосів.</p>
<p>Я прошу, колеги, підтримати повернення до правки 577. Прошу голосувати і прошу підтримати повернення до правки 577. Прошу голосувати, прошу підтримати кожен голос. Прошу підтримати. Прошу підтримати.</p>
<p>&nbsp;</p>
<p>03:42:55</p>
<p>За-185</p>
<p>183. По фракціям, будь ласка. "Блок Петра Порошенка" – 97, "Народний фронт" – 66, "Опозиційний блок" – 0, "Самопоміч" – 0, Радикальна партія – 1, "Батьківщина" – 0, "Воля народу" – 14, "Партія "Відродження" – 0, позафракційні – 7.</p>
<p>Ніна Петрівна, у вас від комітету є якісь пропозиції? Є якісь правки, які можуть об'єднати зал? Включіть мікрофон Ніни Петрівни.</p>
<p>&nbsp;</p>
<p>03:43:24</p>
<p>ЮЖАНІНА Н.П.</p>
<p>Давайте спробуємо ще 384 поправку, електромобілі.</p>
<p>&nbsp;</p>
<p>ГОЛОВУЮЧИЙ. 574-а, так?</p>
<p>&nbsp;</p>
<p>ЮЖАНІНА Н.П. 384-а.</p>
<p>&nbsp;</p>
<p>ГОЛОВУЮЧИЙ. Отже, колеги, я прошу приготуватись. Я ставлю на голосування пропозицію повернутись до правки 384-ї. 384-а, прошу проголосувати. Прошу підтримати повернення до правки 384. Голосуємо, прошу підтримати.</p>
<p>&nbsp;</p>
<p>03:44:08</p>
<p>За-239</p>
<p>Є правка, яка об'єднала зал. Які ще є пропозиції? Включіть мікрофон.</p>
<p>&nbsp;</p>
<p>ЮЖАНІНА Н.П. 385.</p>
<p>&nbsp;</p>
<p>ГОЛОВУЮЧИЙ. 385, колеги. Отже, я ставлю на голосування пропозицію повернутись до правки 385-ї. Прошу проголосувати. Прошу підтримати.</p>
<p>За… повернутись, прошу підтримати.</p>
<p>&nbsp;</p>
<p>03:44:42</p>
<p>За-212</p>
<p>Ще раз поставити? 212. Ніно Петрівно?</p>
<p>&nbsp;</p>
<p>ЮЖАНІНА Н.П. Можна не ставити.</p>
<p>&nbsp;</p>
<p>ГОЛОВУЮЧИЙ. Не ставити, так. Добре. Ще якісь є?</p>
<p>&nbsp;</p>
<p>03:45:03</p>
<p>ЮЖАНІНА Н.П.</p>
<p>Послухайте, у нас дуже мало поправок, які не враховані. Давайте повернемося ще раз до них. Ну, не так як завжди – у нас же завжди по 20-30, тут буквально 7 поправок не враховано. І проголосуємо потім в кінці кінців уже в другому читанні і в цілому. Ми просто марно втрачаємо час. Уже, справді, скоро ранок і ранішнє засідання треба відкривати. <i>(Шум у залі)</i></p>
<p>&nbsp;Можна я назву ще раз поправки? Послухайте їх. Колеги, особливо ті, які там звертали на деякі поправки, я їх не називаю. Слідкуйте, будь ласка.</p>
<p>152-а. Я думаю… <i>(Шум у залі)</i></p>
<p>&nbsp;Послухайте мене, будь ласка. Нефьодов, поясніть, будь ласка, колегам, ви всіх настращали. 152-а ніякого відношення до системи ProZorro не має. Заспокойтесь, будь ласка, і перестаньте говорити, ну, ті речі називаєте не своїми іменами.</p>
<p>Далі – 303-я, 562-а, 572-а, 541-а, 151-а, 577-а, 301-а і 550-а. <i>(Шум у залі) </i>Що не підходить? <i>(Шум у залі) </i>З цими поправками…</p>
<p>&nbsp;</p>
<p>ГОЛОВУЮЧИЙ. Отже, колеги, я поставлю ще раз пропозицію комітету на голосування. Хто за те, щоб повернутись до тих правок, які були щойно озвучені головою комітету Южаніною, прошу проголосувати, прошу підтримати. Голосуємо.</p>
<p>&nbsp;</p>
<p>03:46:53</p>
<p>За-182</p>
<p>&nbsp;</p>
<p>ГОЛОВУЮЧИЙ. Ніна Петрівна, скажіть, будь ласка, а я, може, ви, може одну, дві, три ще виберете, які зможуть об'єднати?</p>
<p>&nbsp;</p>
<p>03:47:12</p>
<p>ЮЖАНІНА Н.П.</p>
<p>Яка є поправка спірна? Хто за яку поправку не хоче голосувати, можете озвучити?</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Отже, зараз голова комітету виясняє, які правки можуть об'єднати зал. Почекаємо, поки вони проведуть коротку нараду.</p>
<p>Колеги, зараз Ніна Южаніна сформулює компромісну позицію. Колеги,&nbsp; ми близькі до зриву бюджетного процесу. Тому я прошу ту пропозицію, яку назве Ніна Петрівна, підтримати, колеги, яку вона озвучить. Комітет, який працював багато годин, дає свою загальну пропозицію. Я прошу їх підтримати, щоб ми не зірвали бюджетний процес, колеги. Я прошу усіх підтримати ту пропозицію, яку озвучить Ніна Петрівна Южаніна. Прошу всіх уваги. Прошу всіх повернутись на місця і приготуватись до голосування.&nbsp; Прошу всіх зайняти робочі&nbsp; місця.</p>
<p>Прошу, Ніна Петрівна, озвучуйте.</p>
<p>&nbsp;</p>
<p>03:52:08</p>
<p>ЮЖАНІНА Н.П.</p>
<p>Шановні колеги, ми знайшли компроміс по 301 поправці стосовно того, щоби викласти її в такій редакції. 252.4.9 "Урановмісні корисні копалини, видобуті на стадії геологічного вивчення",&nbsp; тобто без дослідно-промислового видобутку, як це по всім іншим корисним копалинам. Рентна плата… <i>(Шум у залі)</i> Курячого. Ми ж уже розібралися. Видобутку в Україні чи… розвідки&nbsp; в Україні не існує понад 10 років. Зайшов новий інвестор, який хоче таку ж саму норму, як і на всі інші природні ресурси. Поговоріть з Бєльковою, будь ласка.</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Озвучте, Ніна Петрівна. Ніна Петрівна! Озвучте всі пропозиції. Ніна Петрівна, озвучте всі поправки, до яких пропонують повернутись.&nbsp;</p>
<p><i>(Шум у залі)</i></p>
<p>&nbsp;</p>
<p>ЮЖАНІНА Н.П. Підійдіть, будь ласка, до Курячого, нехай назве вам інвестора. Я не знаю. Назвіть, будь ласка, інвестора.</p>
<p>&nbsp;</p>
<p>ГОЛОВУЮЧИЙ. Ніна Петрівна, назвіть, будь ласка, поправки, до яких пропонують повернутись.</p>
<p>&nbsp;</p>
<p>03:53:52</p>
<p>ЮЖАНІНА Н.П.</p>
<p>Ще раз називаю поправки. 152-а, 303-я, 541-а…</p>
<p><i>(Шум у залі)</i></p>
<p><i>&nbsp;</i></p>
<p>ГОЛОВУЮЧИЙ. Колеги, не перешкоджайте доповіді, будь ласка.</p>
<p>Будь ласка, Ніна Петрівна.</p>
<p>&nbsp;</p>
<p>ЮЖАНІНА Н.П.&nbsp; Максим, назвіть, будь ласка.</p>
<p>&nbsp;</p>
<p>КУРЯЧИЙ М.П. Шановні колеги! Шановні колеги! Питання…</p>
<p>&nbsp;</p>
<p>ГОЛОВУЮЧИЙ.&nbsp; Увага! Я слова вам не надавав!</p>
<p>Ніна Петрівна, я прошу вас, доповідь.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>03:54:33</p>
<p>ЮЖАНІНА Н.П.</p>
<p>Шановні колеги, повертаємося до поправок. 152-а, 303-я, 541-а, 151-а, 577-а, 301-а і 550-а. Це всі, загальна кількість, прибрали всі спірні поправки. Прошу з урахуванням цих поправок проголосувати.</p>
<p>&nbsp;</p>
<p>ГОЛОВУЮЧИЙ. Отже, колеги, я прошу зайняти робочі місця, я прошу зайняти робочі місця і приготуватися до голосування. Прошу приготуватися до голосування.</p>
<p>Я ставлю на голосування пропозицію, яку озвучила під стенограму голова Комітету з питань податкової та митної політики Южаніна Ніна Петрівна. Прошу голосувати, прошу підтримати пропозицію Южаніної, прошу голосувати, прошу підтримати.</p>
<p>&nbsp;</p>
<p>03:55:42</p>
<p>За-212</p>
<p>Не встигли, я ще раз поставлю, колеги.</p>
<p>Я прошу зайняти місця. Я ставлю на голосування пропозицію, яку озвучила голова комітету Южаніна Ніна Петрівна, прошу проголосувати за повернення тих поправок, які вона озвучила. Прошу зайняти робочі місця, прошу голосувати і прошу підтримати. Голосуємо, колеги. Прошу голосувати.</p>
<p>&nbsp;</p>
<p>03:56:18</p>
<p>За-201</p>
<p>Поменшило голосів, поменшило голосів.</p>
<p>Будь ласка, Прем'єр-міністру 2 хвилини. Будь ласка, слово надається Прем'єр-міністру України Володимиру Борисовичу Гройсману, будь ласка.</p>
<p>&nbsp;</p>
<p>03:56:36</p>
<p>ГРОЙСМАН В.Б.</p>
<p>Шановні колеги народні депутати, дозвольте забрати декілька хвилин вашого часу. Увага! Ви знаєте, те, що зараз відбувається, я думаю, що не може призвести до конструктивних рішень.</p>
<p>Перше. Ми сьогодні розглядаємо надзвичайно важливий пакет законів – це Податковий кодекс і національний бюджет на 2019 рік. Я може сказати, що це питання є настільки серйозним, що його переоцінити просто неможливо. І я би хотів сьогодні попросити кожного із вас поставити інтереси держави вище ніж будь-які поправки. Тому що, коли ми починаємо боротись з поправками, у нас виникають проблеми, які можуть призвести до серйозних кризових явищ.&nbsp;</p>
<p>Ми підготували нормальний проект закону Податкового кодексу, який направили в комітет, далі ви його доопрацювали, є рішення комітету. Давайте ми його приймемо у варіанті рішення&nbsp; комітету, так, як воно було доопрацьовано, і на цьому поставимо крапку. Якщо у вас будуть питання, подавайте нові законопроекти, подавайте нові питання, і ми тоді будемо їх розглядати. Якщо є правки, які є неконфліктними зараз, давайте їх додамо до нашого законопроекту. Але, будь ласка,&nbsp; не змішуйте якісь маленькі меркантильний чийсь інтерес з національним інтересом, так не можна робити. І я би хотів, щоб сьогодні ми вийшли на фінальне голосування бюджету. Я думаю, що ви маєте всі усвідомлювати, що відсутність бюджету сьогодні призведе до того, що країна зайде в&nbsp; глибоку фінансову кризу.</p>
<p>Якщо бюджет буде ухвалений, я не бачу сьогодні серйозних загроз щодо завершення 2018 року і проходження складного 2019 року, в якому ми будемо бачити, в тому числі величезні витрати на погашення зовнішніх боргів, це більше 400 мільярдів. Сьогодні вирішується доля мільйонів, десятків мільйонів українських громадян.</p>
<p>І тому я дуже би просив…</p>
<p>&nbsp;</p>
<p>ГОЛОВУЮЧИЙ.&nbsp; Додайте, будь ласка,&nbsp; час.</p>
<p>&nbsp;</p>
<p>ГРОЙСМАН В.Б. Хвилина.</p>
<p>І тому я дуже би просив виходити саме з цієї позиції. Будь ласка,&nbsp; давайте об'єднаємося, ухвалимо рішення, перейдемо до розгляду бюджету і забезпечимо стабільність і нормальне економічне зростання.</p>
<p>Я дякую за ваше розуміння.</p>
<p>&nbsp;</p>
<p>ГОЛОВУЮЧИЙ.&nbsp; Отже, колеги, я прошу всіх перейнятись&nbsp; відповідальністю. І хочу наголосити, що всі правки в будь-яких інших законах ми можемо приймати і можемо по них дискутувати. Зараз давайте навколо тих, по яких є об'єднання. У нас є об'єднання навколо&nbsp; правки 384-ї. І я давай зараз&nbsp; поставлю на рейтингове&nbsp; голосування, на рейтингове, щоб ми змогли, хто підтримує&nbsp; проект Закону про внесення змін&nbsp; до Податкового&nbsp; кодексу, враховуючи 384-у, без усіх інших, які дискутували.</p>
<p>Колеги, я прошу вас, тільки ви дайте ще й&nbsp; голоси. <i>(Шум у залі) </i>Я&nbsp; знаю, я ставлю на&nbsp; рейтингове голосування, ви голоси дайте.</p>
<p>Отже, я проводжу рейтингове голосування без правок, тільки з правкою 384-ю – електроавтомобілі.&nbsp; Я прошу, колеги, всіх об'єднатись. Я прошу підтримати. Голосуємо, рейтингове голосування. Підтримайте, це буде&nbsp; мудро, це буде дуже мудро. Підтримайте. Прошу голосувати, прошу підтримати. Голосуйте. Прошу підтримати з електроавтомобілями.</p>
<p>&nbsp;</p>
<p>04:00:35</p>
<p>За-200</p>
<p>Підтримайте.</p>
<p>По фракціях, будь ласка.&nbsp; "Блок Петра Порошенка" – 85, "Народний фронт" – 70, "Опозицій блок" – 0, "Самопоміч" – 9. Радикальна партія – 1, "Батьківщина" – 0. "Воля народу" – 15, "Партія "Відродження" – 2, Позафракційні – 18.</p>
<p>Колеги, у нас не&nbsp; проходить&nbsp; ні з правками, ні без правок не проходить.</p>
<p>Колеги, увага! Принципова правка для частини 577-а. Увага! Якщо&nbsp; вона не дуже є для вас конфліктна, я поставлю з 384-ю і 577-ю.</p>
<p>Колеги, мені непросто зараз, помагайте мені, будь ласка.</p>
<p>Отже, колеги, я прошу зараз увага, увага! Я ставлю рейтингове голосування проект Закону про внесення змін до Податкового кодексу України з врахуванням правки 384 – це є електроавтомобілі і 577-а. Я прошу вас, друзі, підтримайте – це буде правильно, це буде державницька позиція. Кожен, кожен підтримайте. Прошу голосувати, рейтингове голосування. Прошу підтримати 577-а і 384-а. Прошу голосувати, прошу підтримати. Голосуємо, підтримуємо, голосуємо.</p>
<p>&nbsp;</p>
<p>04:02:49</p>
<p>За-195</p>
<p>По фракціях, будь ласка. "Блок Петра Порошенка" – 95, "Народний фронт" – 65, "Опозиційний блок" – 0, "Самопоміч" – 1, "Батьківщина" – 0, "Воля народу" – 16, "Партія "Відродження" – 0.</p>
<p>Отже, колеги… Я, колеги, прошу голову комітету помагати, порадити, які правки нас зможуть об'єднати.</p>
<p>Отже, колеги, увага. Я запрошую до слова&nbsp; Ніну Южаніну. Ми зараз знайшли дві правки, які в цілому нібито є підтримані всіма. Це 384-а і 577-а. Ніна Петрівна, будь ласка, візьміть слово.</p>
<p>&nbsp;</p>
<p>04:06:57</p>
<p>ЮЖАНІНА Н.П.</p>
<p>…з тим, що ми 384 поправку вже підтримали. Тому ми до неї вже не повертаємося, вона підтримана.</p>
<p>&nbsp;</p>
<p>ГОЛОВУЮЧИЙ. Ні, ми до неї тільки повернулись, Ніна Петрівна, ми тільки повернулись, ми її ще не підтримали.</p>
<p>&nbsp;</p>
<p>ЮЖАНІНА Н.П. Підтримали, підтримали! Тому вона вже у нас є в основі закону.</p>
<p>Зараз ми хочемо… ми говоримо про 577-у і 550-у. Один варіант: голосуємо із врахуванням 577-ї, 550-ї. Якщо треба пояснення, будь ласка, підійдіть, там абсолютна логічна поправка в систему електронного адміністрування. І другий варіант: голосуємо за закон з підтриманням поправок 151, 152 і 541. Ні? Так тоді визначайтеся, якщо ні.</p>
<p>&nbsp;</p>
<p>ГОЛОВУЮЧИЙ. Отже, колеги, я зараз поставлю на голосування ці пропозиції, які озвучила Ніна Петрівна. Але в мене є дуже велике прохання повернутись на місця. І до тих людей, які виступають проти певних поправок, голосують тоді, коли ваші враховані. Голосуйте, а не пасивно беріть участь у сесії.</p>
<p>Отже, колеги, послухайте уважно. Це наш великий шанс зараз, це великий шанс, колеги. Зараз я поставлю на голосування, на рейтингове, на рейтингове проект Закону про внесення змін до Податкового кодексу України, враховуючи правки 384-у, 577-у і 550-у, з трьома правками, колеги. Я відчуваю, ми можемо під це зібрати, якщо всі проголосуємо, якщо будемо себе вести відповідально, якщо будемо підтримувати. Бо інакше ми перейдемо на інший варіант, який озвучила інший варіант Ніна Петрівна Южаніна.</p>
<p>Кожен недоданий голос зараз – це не реальність буде цього варіанту, а реальність буде наступного варіанту. Тому сконцентруйтесь, кожен голос має зараз значення. Прошу зайняти робочі місця.</p>
<p>Отже, я ставлю на рейтингове голосування зміни до Податкового кодексу України з поправками 384, 577 і 550. Кожен голос. Прошу голосувати. Прошу підтримати. Прошу голосувати. Рейтингове. Три правки, лишень три правки, лишень 3 правки. Прошу голосувати. Прошу підтримати. Прошу голосувати. Рейтингове.</p>
<p>&nbsp;</p>
<p>04:09:48</p>
<p>За-198</p>
<p>Зараз наступна пропозиція. Ніна Петрівна, оголосіть наступну пропозицію. Ніна Петрівна, оголосіть наступну пропозицію.</p>
<p>&nbsp;</p>
<p>04:10:00</p>
<p>ЮЖАНІНА Н.П.</p>
<p>Тепер пропозиція з урахуванням поправок 151, 152, 541 і 301-у уточнену. Хто підтримує повернення до цих поправок?</p>
<p>&nbsp;</p>
<p>ГОЛОВУЮЧИЙ. Отже, колеги, тепер я ставлю пропозицію повернутися до правок 151-ї, 152-ї, 541-ї і 301-ї уточненої. Хто підтримує дану пропозицію, прошу проголосувати.</p>
<p>&nbsp;</p>
<p>04:10:43</p>
<p>За-171</p>
<p>Ніна Петрівна називає ще один варіант. Прошу озвучити, Ніна Петрівна. Прошу озвучити.</p>
<p>&nbsp;</p>
<p>04:11:29</p>
<p>ЮЖАНІНА Н.П.</p>
<p>Ну, вместе не виходить. Давайте ще такий варіант. 151-а, &nbsp;152-а, 541-а, 301-а уточнена і 303-я.</p>
<p>&nbsp;</p>
<p>ГОЛОВУЮЧИЙ. Ми щойно її ставили на голосування.</p>
<p>Колеги і прошу Апарат відключити голосування карткою депутата Вітка, наскільки це є можливо.</p>
<p>Отже, колеги, я прошу, ще раз поставлю рейтингове голосування. І я ще раз наголошую, правки 577…</p>
<p>&nbsp;</p>
<p>ЮЖАНІНА Н.П. Ні.</p>
<p>&nbsp;</p>
<p>ГОЛОВУЮЧИЙ. 550. Яка? Озвучте, озвучте.</p>
<p>&nbsp;</p>
<p>04:12:41</p>
<p>ЮЖАНІНА Н.П.</p>
<p>151, 152, 541, 301-а уточнена і 303.</p>
<p>&nbsp;</p>
<p>ГОЛОВУЮЧИЙ. Ми щойно їх голосували, Ніна Петрівна, ми щойно…</p>
<p>&nbsp;</p>
<p>ЮЖАНІНА Н.П. Ні.</p>
<p>&nbsp;</p>
<p>ГОЛОВУЮЧИЙ. Добре. Хто за цю пропозицію, прошу голосувати. Хто за цю пропозицію, прошу голосувати.</p>
<p>&nbsp;</p>
<p>ШУМ У ЗАЛІ.</p>
<p>&nbsp;</p>
<p>04:13:09</p>
<p>За-191</p>
<p>Отже, колеги, я бачу єдиний шанс… Отже, колеги, зараз я ще раз поставлю з правками 577 і 550. І, колеги, я прошу за це проголосувати.</p>
<p>Неголосування за цей варіант унеможливлює голосування за Податковий кодекс. Подумайте добре. Подумайте, колеги. Подумайте, колеги. Я прошу зараз приготуватись до голосування і зайняти робочі місця.</p>
<p>Отже, колеги, я прошу всіх зайняти робочі місця. Колеги, давайте так, то не буде тривати безкінечно. Якщо зараз ми не вийдемо на голосування, я оголошу перерву до ранку. Я не буду бавитись тут безкінечно. <i>(Шум у залі) </i>Це знущання! Я маю на увазі, до завтрашнього дня, до завтрашнього дня. Це бавлення не може тривати безкінечно, колеги.</p>
<p>Зараз я поставлю на рейтингове голосування з правками 577 і 550. І я прошу всіх підтримати цей варіант. Я прошу, колеги, зараз усім об'єднатися і проголосувати за цей варіант. Цей варіант найбільшу набирав кількість голосів. Я прошу зараз усіх його підтримати. Прошу зайняти робочі місця.</p>
<p>Я ставлю на рейтингове голосування проект Закону про внесення змін до Податкового кодексу з правками 384, 577 і 550. У цьому варіанті прошу всіх проголосувати і прошу підтримати. Голосуємо! Прошу голосувати. Голосуємо.</p>
<p>&nbsp;</p>
<p>04:15:54</p>
<p>За-202</p>
<p>Прошу по фракціях. По фракціях.</p>
<p>"Блок Петра Порошенка" – 108, "Народний фронт" – 69, "Опозиційний блок" – 0, "Самопоміч" – 1, "Батьківщина" – 0, "Воля народу" – 13, "Партія "Відродження" – 0.</p>
<p>Отже, колеги, пропонується до правок 577-ї і 550-ї &nbsp;додати 303 правку. Ніна Петрівна!</p>
<p>Отже, колеги, зараз я ставлю пропозицію, рейтингове голосування, з 303 правкою. 557-а, 550-а і 303-я, так?</p>
<p>Отже, ставлю на голосування рейтингове з правками: 577-а, 550-а і 303-я. Прошу проголосувати і прошу підтримати. Голосуємо. Прошу підтримати, колеги. Підтримайте.</p>
<p>&nbsp;</p>
<p>04:17:28</p>
<p>За-204</p>
<p>По фракціях, будь ласка. 105, 65…</p>
<p>Отже, колеги, колеги, я…</p>
<p>Ніна Петрівна, я прошу назвати ще раз варіант. Якщо не буде, я буду оголошувати перерву. Будь ласка, Ніна Петрівна. Прошу…</p>
<p>&nbsp;</p>
<p>04:18:47</p>
<p>ЮЖАНІНА Н.П.</p>
<p>151-а, 152-а, 303-я, 541-а, 550-а, 577-а і 301-а з коригуванням.</p>
<p>&nbsp;</p>
<p>ГОЛОВУЮЧИЙ. Отже, колеги, прошу зайняти робочі місця. Прошу приготуватись. Я проводжу рейтингове голосування по проекту Закону про внесення змін до Податкового кодексу з правками, які щойно озвучила голова комітету Южаніна Ніна Петрівна. Прошу голосувати, прошу підтримати. Голосуємо рейтингове голосування.</p>
<p>&nbsp;</p>
<p>04:19:39</p>
<p>За-212</p>
<p>Колеги, я ще раз поставлю на рейтингове голосування. Я прошу поставити ще раз на рейтингове голосування в тій конфігурації правок. Прошу голосувати, прошу підтримати. Голосуємо. Прошу голосувати рейтингове голосування.</p>
<p>&nbsp;</p>
<p>04:20:12</p>
<p>За-203</p>
<p>Отже, колеги, ми зробимо останній шанс. Я запрошую голів фракцій до себе в кабінет. Я маю право оголосити на будь-якому етапі перерву. На 10 хвилин я оголошую перерву. Голів фракцій прошу до мене в кабінет на 10 хвилин, на 10 хвилин.</p>
<p>&nbsp;</p>
<p>ГЕРАЩЕНКО І.В. Шановні колеги, я хочу, поки буде нарада у Голови Верховної Ради&nbsp; України, зробити надзвичайно важливе оголошення. Що вже сьогодні, о 15 годині, відбудеться засідання Верховної Ради України, спеціальне засідання, присвячене вшануванню пам'яті жертв Голодомору 1932-1933 років в Україні. Просимо народних депутатів України взяти участь в цьому важливому засіданні і разом вшанувати пам'ять мільйонів, замордованих Сталіним і радянським режимом, українців.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>ГОЛОВУЮЧИЙ. Я прошу заходити всіх в зал. Ніби знайшли компромісне рішення, яке враховує всі правки маже. Прошу заходити в зал, приготуватись до голосування.</p>
<p>Отже,&nbsp; колеги, прошу заходити&nbsp; в зал, займати робочі місця.&nbsp;&nbsp;&nbsp;&nbsp;</p>
<p>Я прошу зараз усіх голів фракцій запросити усіх депутатів в зал. Ми без обговорення будемо виходити відразу на голосування. Я прошу повідомити всіх, колеги. Будь ласка, прошу заходити в зал.</p>
<p>Ніна&nbsp;&nbsp; Петрівна, будь ласка,&nbsp; оголосіть загальну компромісну позицію.</p>
<p>Нехай почне виступати, ще не голосуємо. Поки збираються.</p>
<p>Будь ласка, Ніна Петрівна, 2 хвилини.</p>
<p>І прошу заходити в зал, будь ласка.&nbsp; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>04:37:08</p>
<p>ЮЖАНІНА Н.П.</p>
<p>Повертаємося до повернення поправок. Називаю&nbsp; ще раз номери. 151, 152, 541, 301 (уточнена), 303, 577 і 550.&nbsp; Прошу повернутись до цих поправок і потім проголосувати за закон.</p>
<p>&nbsp;</p>
<p>ГОЛОВУЮЧИЙ. Отже, я запрошую депутатів. Ніна Петрівна озвучила загальну позицію, колеги. Я прошу голів фракцій запросити депутатів в зал і прошу секретаріат запросити в зал депутатів, які є в кулуарах. Будь ласка, заходіть і займайте робочі місця.</p>
<p>Колеги, ми зараз кожен голос будемо рахувати, кожен голос. Подивиться, кого нема поруч, передзвоніть, наберіть по телефону.</p>
<p>Отже, колеги, хочу вам ще раз наголосити, що без прийняття Податкового кодексу ми не зможемо прийняти бюджет, це може мати дуже важкі наслідки для держави, колеги, для держави в цілому, для всіх її громадян. Я говорив щойно, що без прийняття бюджету отримання макроекономічної допомоги, ми можемо мати дуже важкі економічні наслідки. Тому у мене до всіх питання і прохання перестати бавитися у політичні ігри. Я прошу всіх, колеги, відповідально голосувати, і щоб ми вже припинили оце переголосування. Це питання відповідальності за країну. Коли хтось хоче зірвати прийняття бюджету, він не зробить користі нікому і країні в першу чергу. Тому я, колеги, прошу всіх відповідально голосувати. Я прошу займати робочі місця і прошу заходити в зал. Ще хвилину почекаю.</p>
<p>Отже, колеги, я хочу нагадати, що я поставлю на рейтингове голосування пропозицію, яку озвучила Ніна Петрівна Южаніна, а саме, щоб ми проголосували закон з правками 151-а, 152-а, 301-а (уточнена), 303-я, 541-а, 577-а і 550-а. Щоб всі уважно почули, і ми порахували… електромобілі вже є в тілі. Електромобілі вже є в тілі закону, це 384 поправка, і ми її узгодили. Вона вже є в тілі закону, її не треба окремо підтверджувати, вона вже є в тілі. І, колеги, якщо цей набір буде підтриманий, ми тоді перейдемо вже до розгляду в цілому закону.</p>
<p>Зараз я, колеги, хочу наголосити, я ставлю рейтингове голосування. І прошу всіх зайняти робочі місця, прошу повернутися з лож і урядових, і гостьових. Будь ласка,&nbsp; заходіть, займайте робочі місця.</p>
<p>Нагадую, що ми проводимо перше рейтингове голосування. І я прошу, колеги, всіх зайняти робочі місця, приготуватись до голосування. Ми попробували кілька різних варіантів, жоден з них не дав 226, цей може і має дати 226 голосів.</p>
<p>Я прошу повернутись всіх на свої робочі місця. Олег!</p>
<p>Отже, можемо вже голосувати, так? Отже, колеги, я наголошую, я проводжу рейтингове голосування проекту Закону про внесення змін до Податкового кодексу (9260) з правками 151-ю, 152-ю, 541-ю, 301-а (уточнена), 303-я, 577-а і 550-а. Рейтингове голосування, прошу голосувати, прошу підтримати. Це рейтингове голосування. Прошу голосувати, прошу&nbsp; підтримати. Голосуємо, прошу підтримати. Прошу підтримати. Голосуємо. Прошу підтримати.</p>
<p>&nbsp;</p>
<p>04:43:36</p>
<p>За-215</p>
<p>Справді, ця пропозиція назбирує найбільшу кількість голосів. Колеги, але&nbsp; все одно бракує 10 голосів. Я прошу зайти&nbsp; в зал…</p>
<p>Отже, колеги, я бачу, підійшло… Колеги!</p>
<p>Я прошу показати по фракціях. "Блок Петра Порошенка" – 100, "Народний фронт" – 65, "Воля&nbsp; народу" – 16,&nbsp; "Партія "Відродження" – 19, позафракційні – 15.</p>
<p>Нам у цій кульмінації бракує буквально кілька голосів, буквально кілька голосів. Я знаю, ще&nbsp; не встигли всі дійти, будь ласка, доходіть і кличте тих, кого немає.</p>
<p>Колеги, я ще раз… Зайшло ще троє депутатів. Так.</p>
<p>Підійшли, раз. Отже, колеги, увага! Колеги, я ще раз поставлю рейтингове, щоб перевірити, чи є голоси, а потім вже повернення і підтвердження. Я прошу, колеги, під час голосування бути усім на робочих місцях, бо це займе ще годину, дві. Під час голосування всім бути на місці і не добігати до карточки, а бути біля свого місця вже, коли відбувається голосування.</p>
<p>Я провожу зараз рейтингове голосування з тією ж пропозицією, яку озвучила Южаніна, проекту Закону про внесення змін до Податкового кодексу з сімома правками, які були озвучені Южаніною. Якщо рейтингове голосування покаже потенціал, тоді ми вже перейдемо до повернення. Тому я прошу усіх, колеги, зараз бути на робочих місцях. Ми вже переходимо до голосування, рейтингового голосування. І я прошу всіх відповідально, вже не бавтесь зараз, колеги. Кожен голос має вагу і має значення. Я прошу, колеги, всіх проголосувати за цю пропозицію, яка була озвучена головою комітету. Я прошу підтримати це рейтингове голосування. Прошу проголосувати і прошу підтримати. Голосуємо, підтримуємо, голосуємо. Голосуємо, прошу підтримати.</p>
<p>&nbsp;</p>
<p>04:47:08</p>
<p>За-226</p>
<p>Ця дала... Я прошу, колеги, це було рейтингове голосування. Я прошу забезпечити персональне голосування. Я прошу забезпечити персональне голосування голів фракцій. Прошу забезпечити персональне голосування. Отже, колеги, я прошу зайняти робочі місця і ще раз наголошую, в нас голос до голосу, кожен голос, колеги, і тому всім бути на робочих місцях, бо це затягнеться ще на 2-3 години. Всім бути на робочих місцях під час голосування.</p>
<p>Отже, я першим голосуванням ставлю пропозицію, я&nbsp; ставлю&nbsp; зараз&nbsp; ту пропозицію… першою пропозицію повернутися до правок, які були озвучені Ніною Петрівною Южаніною під стенограму.</p>
<p>Прошу проголосувати за повернення тих правок. Прошу,&nbsp; кожен голос. Прошу підтримати. Прошу проголосувати. Голосуєм за повернення. Голосуєм. Кожен голос. Голосуємо, колеги. Прошу підтримати. Голосуєм.</p>
<p>Голосуємо. Прошу підтримати. Голосуєм.</p>
<p>&nbsp;</p>
<p>04:48:24</p>
<p>За-237</p>
<p>Колеги, я прошу зупинити, неперсональне голосування. Прошу зупинити, неперсональне голосування.</p>
<p>Зараз я ставлю на голосування підтвердження тих правок, які були названі Ніною Петрівною Южаніною. Прошу проголосувати. Прошу підтримати. Прошу персональне голосування.</p>
<p>Прошу підтримати. Голосуєм. Прошу підтримати. Голосуєм.</p>
<p>&nbsp;</p>
<p>04:48:57</p>
<p>За-221</p>
<p>Чотири голоси. <i>(Шум у залі) </i>&nbsp;Чотири голоси. Чотири голоси, колеги.</p>
<p>По фракціях, будь ласка.</p>
<p>Колеги, я ще раз поставлю&nbsp; спочатку на повернення. Я прошу, колеги, бути на робочих місцях, і я прошу, колеги, голосувати під час голосування.&nbsp; Я ставлю ще раз повернення&nbsp; до поправок, які назвала Ніна Петрівна Южаніна. Всі вже знають їх напам'ять, тому їх не перечислюю. Прошу проголосувати. Прошу підтримати повернення. Прошу проголосувати за повернення. Прошу підтримати. Голосуємо. Прошу підтримати. Голосуємо.</p>
<p>&nbsp;</p>
<p>04:50:01</p>
<p>За-223</p>
<p>Колеги, я прошу забезпечити персональне голосування всіх депутатів. Колеги, займіть робочі місця, нам бракує буквально кілька голосів.</p>
<p>Отже, колеги, прошу приготуватись. Справді голова комітету лишила картку тут. Будь ласка, я прошу, колеги, приготуватись до голосування. І я ставлю на голосування пропозицію повернутись до правок, які назвала Ніна Петрівна Южаніна. Прошу голосувати і прошу підтримати. Голосуємо, колеги, прошу підтримати, голосуємо за повернення. Прошу підтримати. Голосуємо, прошу підтримати, прошу підтримати. Голосуємо, колеги. Прошу уважно відповідально кожен голос.</p>
<p>&nbsp;</p>
<p>04:51:25</p>
<p>За-223</p>
<p>Я ж просто бачу, як бавляться, як виймають і запихають карточки під час голосування. <i>(Шум у залі) </i>Колеги, я ж бачу, як карточки появляються, а потім зникають. Це просто йдуть такі забавки, знаєте, політичні, коли голосів вистачає, швидко карточку витягнути. Це нечесно і невідповідально, це нечесно і невідповідально.</p>
<p>Отже, колеги, я прошу всіх бути на робочих місцях. Зараз ще раз поставлю на повернення. Я прошу підтримати повернення до правок, які були озвучені Ніною Петрівною Южаніною. Прошу проголосувати і прошу підтримати. Кожен голос, колеги, відповідально, колеги, голосуємо. Кожен голос, прошу підтримати, прошу проголосувати. Голосуємо, прошу підтримати. Повернення, повернення до правок. Ну, ви що ж, не розумієте чи що? Скільки разів повторювати? Голосуємо за повернення до правок, які назвала Южаніна. Голосуємо.</p>
<p>&nbsp;</p>
<p>04:52:46</p>
<p>За-229</p>
<p>Повернулися.</p>
<p>Тепер я ставлю на підтвердження семи правок, які озвучила Ніна Петрівна Южаніна під стенограму. Прошу підтримати…</p>
<p>&nbsp;Прошу проект Закону про внесення змін до Податкового кодексу України та деяких інших законодавчих актів України (9260) прийняти в другому читанні з підтвердженням тих пропозицій, які озвучила Ніна Петрівна під стенограму, семи правок, які нею були озвучені.</p>
<p>Прошу проголосувати із техніко-юридичними правками. Прошу голосувати і прошу підтримати. Кожен голос, колеги. Голосуємо. Кожен голос. Підтримуємо. Голосуємо, колеги. Прошу підтримати. Голосуємо. В другому і в цілому з техніко-юридичними правками. З тими правками, які були озвучені.</p>
<p>&nbsp;</p>
<p>04:53:40</p>
<p>За-236</p>
<p>Рішення прийнято, колеги. Тепер, увага! Закон прийнятий.</p>
<p>Тепер увага, колеги, перед тим як перейти до бюджету… <i>(Шум у залі)</i> Я вже сказав, з поправками, колеги.</p>
<p>По фракціям, будь ласка, по фракціях. "Блок Петра Порошенка" – 109, "Народний фронт" – 73, "Воля народу" – 16, "Партія "Відродження" – 20.</p>
<p>Колеги, тепер, увага, не розходіться, до мене… Перед тим, як перейти до бюджету, я хочу повідомити, до мене звернувся Комітет з правової політики з проханням уточнити, виявилась певна технічна трудність, коли приймали Закон про кримінальні проступки. По 131 статті ми можемо всі неточності виправити. Я прошу Антона Геращенка озвучити їх.</p>
<p>&nbsp;</p>
<p>04:54:38</p>
<p>ГЕРАЩЕНКО А.Ю.</p>
<p>Шановні народні депутати, я хочу подякувати вам за те, що ми сьогодні прийняли важливий Закон про кримінальні проступки. Це важливий для нашої країни закон, але він дуже складний&nbsp; і під час його прийняття були деякі невеличкі техніко-юридичні правки. Тому я зараз їх зачитаю під стенограму. Це займе не більше 1,5-2 хвилин. І прошу підтримати їх. І це об'єднає наш зал.</p>
<p>У частині сорок дев'ятій, у статті 49 Кримінального кодексу України у частині першій пункти 2 та 3 викласти в такій редакції:</p>
<p>"Пункт 2. Три роки – у разі вчинення кримінального проступку, за який передбачено покарання у виді обмеження волі чи у разі вчинення нетяжкого злочину, за який передбачено покарання у виді позбавлення волі на строк не більше двох років.</p>
<p>Пункт 3. П'ять років – у разі вчинення нетяжкого злочину, крім випадку, передбаченого пунктом 2 цієї частини".</p>
<p>І в частині третій викласти в такій редакції: "Перебіг давності переривається, якщо до закінчення зазначених у частині першій та другій цієї статті строків особа вчинила новий злочин, за винятком нетяжкого злочину, за який передбачено покарання у вигляді позбавлення волі на строк не більше двох років".</p>
<p>Ці правки техніко-юридичні. Цей закон вступає в силу лише з 1 січня 2020 року. Я прошу всі фракції без винятку підтримати це для того, щоб закон служив народу України.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Колеги, був дуже великий закон. Це просто уточнення. І відповідно до статті 131 Регламенту Верховної Ради, за пропозицією комітету, ставлю на голосування пропозиції, які вам оголошено щодо усунення неузгодженостей у тексті прийнятого Закону України "Про внесення змін до деяких законодавчих актів України щодо спрощення досудового розслідування окремих категорій кримінальних правопорушень" (7279-д).</p>
<p>Прошу голосувати і прошу підтримати. Уважно, кожен голос прошу підтримати. Голосуємо. Прошу підтримати. Голосуємо, голосуємо. Підтримаймо комітет, вони дуже довго працювали над цим законопроектом.</p>
<p>&nbsp;</p>
<p>04:56:51</p>
<p>За-248</p>
<p>Рішення прийнято.</p>
<p>Прошу Апарат узгодити підготовку закону з пропозиціями, які щойно були підтримані Верховною Радою України.</p>
<p>І, таким чином, колеги, ми переходимо до проекту Закону про Державний бюджет України на 2019 рік. Відповідно до Регламенту наступний порядок. Виступ Оксани Маркарової, міністра фінансів України. Потім 3 хвилини відповіді на запитання. Потім доповідь заступника голови Комітету Верховної Ради України Сергія Івановича Мельника. Потім виступи від фракцій, від депутатів і голосування. Я прошу всіх максимально лаконічно виступати, щоб ми чимшвидше змогли перейти до голосування.</p>
<p>І я запрошую до доповіді міністра фінансів України Оксану Сергіївну Маркарову. Будь ласка.</p>
<p>&nbsp;</p>
<p>04:57:57</p>
<p>МАРКАРОВА О.С.</p>
<p>Шановні колеги, дуже дякую за підтримку Податкового кодексу. І ми можемо перейти до голосування і обговорення бюджету України, який ми з вами доопрацювали після того, як місяць тому ми представили до першого читання законопроект, і ви його підтримали. Документ був реалістичний, представлений до першого читання, і збалансований, кожен його видаток був підкріплений реальними доходами. І завдяки голосуванню, яке тільки що відбулося, ми змогли також залишити його реалістичним і збалансованим.</p>
<p>У результаті роботи з профільним комітетом ми його доопрацювали: на 12 мільярдів збільшилась дохідна частина, загалом, включаючи спеціальний фонд, – на 18. Наші пріоритети залишились незмінними. Бюджет залишається збалансованим і реалістичним. Дефіцит у межах 2,3 відсотка.</p>
<p>Прохання підтримати законопроект у цілому з тими правками, які були враховані комітетом. Це нам дасть можливість, дійсно, завершити 2018 рік, профінансувавши всі абсолютно видатки, і впевнено увійти в 2019 рік.</p>
<p>Дуже дякую і прохання підтримати.</p>
<p>&nbsp;</p>
<p>ГОЛОВУЮЧИЙ. Отже, колеги, будь ласка, 3 хвилин запитання.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. Будь ласка, запитання від пана Семенухи. Прошу.</p>
<p>&nbsp;</p>
<p>04:59:30</p>
<p>СЕМЕНУХА Р.С.</p>
<p>Передайте, будь ласка, слово Ірині Сисоєнко.</p>
<p>&nbsp;</p>
<p>ГОЛОВУЮЧИЙ.&nbsp; Кому? А, будь ласка, пані Сисоєнко. Прошу.</p>
<p>&nbsp;</p>
<p>04:59:34</p>
<p>СИСОЄНКО І.В.</p>
<p>У мене запитання до міністра фінансів. Скажіть, будь ласка, чому третій рік уряд ігнорує вимогу фракції "Об'єднання "Самопоміч" з приводу підняття медичних тарифних розрядів? Чому лише в Україні медичні працівники одержують найнижчі зарплати серед усіх бюджетників? Чому відбувається щорічне приниження тих, від кого залежить життя і здоров'я громадян нашої держави, чому хронічне недофінансування медичної та освітньої субвенції?</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, ваша відповідь, шановні пана Оксана.</p>
<p>&nbsp;</p>
<p>05:00:14</p>
<p>МАРКАРОВА О.С.</p>
<p>І охорона здоров'я, і медицина є ключовими пріоритетами нашого уряду. Хочу сказати, що в цьому бюджеті 95,7 мільярдів виділено на медицину і до другого читання ми додали 3,4 на різні програми. На освіту, включаючи трансферти, в цьому бюджеті виділено 126,9 мільярдів. Якщо говорити про освіту, то рівень у відсотках до ВВП в Україні в цьому бюджеті уже вищий ніж середній стандарт по IСD країнам. Так, ми хотіли би давати більше на охорону здоров'я і медицину, але ми суттєво збільшили видатки по обом цим сферам, і в 2019 році зможемо як проводити реформу охорони здоров'я, так і профінансувати дуже багато важливих освітніх програм.</p>
<p>&nbsp;</p>
<p>05:01:06</p>
<p>ГОЛОВУЮЧИЙ. Дякую, шановна пані Оксана.</p>
<p>І, будь ласка, зараз запитання від народного депутата, якщо я правильно розумію, Мельника. Правильно? Будь ласка.</p>
<p>&nbsp;</p>
<p>05:01:10</p>
<p>МЕЛЬНИК С.І.</p>
<p>Оксана Сергіївна, в нас залишилось неврегульованим питання буквально 16 об'єднаних територіальних громад, дві з них, так одна місто Красилів, Хмельницька область, які рішення прийняли буквально 16-го. І також в нас Мукачівська міська об'єднана територіальна громада. Але ви знаєте, що там обласна рада не прийняла… не затвердила перспективний план.</p>
<p>Ми все-таки би просили, щоб при розподілі стабілізаційної дотації врегулювати ці питання, щоб ми зараз не розбалансовували і не вносили зміни до відповідних додатків.</p>
<p>&nbsp;</p>
<p>ГОЛОВУЮЧИЙ. Будь ласка, ваш коментар, пані Оксана.</p>
<p>&nbsp;</p>
<p>05:02:01</p>
<p>МАРКАРОВА О.С.</p>
<p>Так, в проекті бюджету до другого читання враховано всі територіальні громади, які затверджено станом на останнє засідання Кабінету Міністрів, ми готові включити в доручення… ми готові включити в доручення, яке, я так розумію, і є пропозиція від комітету включити доручення для того, щоб ми теж могли протягом року розглядати і оперативно реагувати і включати ті громади, які будуть утворюватись.</p>
<p>&nbsp;</p>
<p>ГОЛОВУЮЧИЙ. Я не можу порушувати Регламент. Колеги, дякую, запитання завершилися до шановного пані міністра. В кого ще будуть запитання під час своїх виступів, фракції, озвучте їх. Я думаю, що пані міністр зможе підсумувати після нашого обговорення і озвучити відповіді на ваші запитання. Пані Оксана, будь ласка, повертайтесь на ваше робоче місце.</p>
<p>І слово для співдоповіді надається представнику профільного комітету бюджетного пану Мельнику. Шановний пане Мельник, ви доповідаєте від комітету. Я запрошую вас на трибуну. Слово для співдоповіді, будь ласка.</p>
<p>&nbsp;</p>
<p>05:03:08</p>
<p>МЕЛЬНИК С.І.</p>
<p>Шановні народні депутати, запрошені, Комітет з питань бюджету за участю Міністерства фінансів і Рахункової палати розглянув доопрацьований&nbsp; Кабінетом Міністрів до другого читання законопроект про Державний бюджет на 2019 рік. Зважаючи, що урядом на два тижні пізніше&nbsp; встановленого строку подано такий документ, комітет був обмежений у часі для проведення ретельного аналізу. Разом з тим, з огляду на необхідність своєчасного затвердження Державного бюджету комітет практично безперервно дві доби опрацьовував законопроект.</p>
<p>Насамперед було проаналізовано стан врахування урядом бюджетних висновків Верховної Ради, а саме: щодо розділу І бюджетних висновків: з 92 пропозицій враховано 65, враховано частково 5 і не враховано 22 пропозиції. Щодо розділу ІІ бюджетних висновків: з 99 доручень враховано 26, враховано частково 7 і не враховано 66 доручень. Зокрема, враховано пропозиції щодо врегулювання ряду таких гострих питань. Збільшено видатки на медицину, насамперед на лікування громадян за кордоном, лікування хворих на хронічну ниркову недостатність, цукровий діабет і серцево-судинними і онкологічними захворюваннями. Збережено фінансове забезпечення з Державного бюджету коледжів і технікумів без статусу юридичних осіб, що входять до складу вузів, більше того, збільшено на ці цілі ресурс. Збільшено обсяги підтримки лісової галузі та природоохоронних заходів. Передбачено додаткові видатки на безпеку арсеналів і складів Збройних Сил –&nbsp; 1 мільярд. Встановлено прямі міжбюджетні відносини додатково для 147 нових об'єднаних територіальних громад.</p>
<p>&nbsp;Під час опрацювання в комітеті даного законопроекту запропоновано уточнити окремі його положення для забезпечення узгодженості&nbsp; з правовими нормами з Бюджетним кодексом та змінами до нього у&nbsp; законопроекті 9084. Збільшити видатки на Державний фонд регіонального розвитку, а також посилити парламентський контроль за виконанням Державного бюджету&nbsp; у наступному році.</p>
<p>За підсумками розгляду доопрацьованого законопроекту комітет ухвалив рішення. Рекомендувати Верховній Раді доопрацьований законопроект 9000 прийняти у другому читанні та в цілому як закон з урахуванням пропозицій Комітету з питань бюджету щодо змін до цього законопроекту, погоджених з Міністерством фінансів, що наведені&nbsp; у листі-висновку комітету.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, я прошу записатися на запитання до співдоповідача. Після цього будуть обговорення від фракцій. Підходять народні депутати України, які&nbsp; не встигли записатися на запитання, чи їм часу не вистачило. Я ще раз закликаю сформулювати, можливо, запитання під час виступів і обговорення від депутатів і фракцій. І пані міністр підсумує під час фінального вже свого&nbsp; виступу.</p>
<p>Будь ласка, народний депутат&nbsp; Семенуха, ваше запитання.</p>
<p>&nbsp;</p>
<p>05:06:18</p>
<p>СЕМЕНУХА Р.С.</p>
<p>Передайте, будь ласка, слово Ірині Сисоєнко.</p>
<p>&nbsp;</p>
<p>05:06:24</p>
<p>СИСОЄНКО І.В.</p>
<p>Ірина Сисоєнко, фракція&nbsp; "Самопоміч". Скажіть, будь ласка, чому не була врахована поправка фракції "Об'єднання "Самопоміч" з приводу того, щоб профінансувати всі області України коштами на екстрену медичну допомогу? Чому бюджетний комітет не звертає увагу на те, що профінансувати лише 5 областей&nbsp; України і дати кошти на екстрену&nbsp; медичну&nbsp; допомогу, це є прямою дискримінацією. І громадян нашої держави, до яких в 5&nbsp; областях України приїде швидка допомога, а в інші 19 областей машина швидкої допомоги в наступному році може і не приїхати. Це так само і дискримінація по відношенню до медиків, яким в 5 областях України піднімуть заробітні плати, а 19 областей України будуть одержувати мінімальну зарплату 3700.</p>
<p>Чому така дискримінація і чому бюджетний комітет&nbsp; не підтримав поправку фракції&nbsp; "Об'єднання "Самопоміч".&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Прошу, ваша відповідь.</p>
<p>&nbsp;</p>
<p>05:07:26</p>
<p>МЕЛЬНИК С.І.</p>
<p>Дійсно було декілька від різних політичних фракцій пропозицій, щоб не відокремлювати окремі області, але позиція Міністерства профільного охорони здоров'я, щоб були певними областями виконані певні вимоги, створено кол-центри. Тобто це комплексне питання, тому якраз по цих. Зокрема, наприклад, я можу сказати, що Хмельницька область також виконала всі вимоги, проте її в цьому переліку немає. Ми в принципі вважаємо, що якийсь мінімум потрібно для всіх забезпечити, а там, де вимоги виконані, потрібно виходити на інший рівень надання медичної допомоги.</p>
<p>&nbsp;</p>
<p>ГОЛОВУЮЧИЙ. Будь ласка, наступне запитання Рефат Чубаров.</p>
<p>&nbsp;</p>
<p>05:08:16</p>
<p>ЧУБАРОВ Р.А.</p>
<p>Шановний Сергію Івановичу, я, по-перше, хочу подякувати вам, членам комітету з бюджету за те, що ви підтримали мої пропозиції, питання надання фінансової підтримки кримськотатарському каналу "АТR", зміцнення матеріально-технічної бази навчальних закладів, там реконструкція мереж водопостачання у місцях компактного проживання депортованих осіб і таке інше. Але моя помилка, здається, була в тому, що ми дуже ретельно підрахували і дали реальні потреби, взяли і скоротили рівно на два, і вказали ту суму, розмазали, розумієте.</p>
<p>Сергію Івановичу, яка є можливість до голосування, можливо протокольно, щоб цю статтю, код 2501120 збільшити, там 45 мільйонів, яким чином її збільшити, хоча б наблизити до 75-80 мільйонів?</p>
<p>&nbsp;</p>
<p>ГОЛОВУЮЧИЙ.&nbsp; Прошу відповідь.</p>
<p>&nbsp;</p>
<p>05:09:25</p>
<p>МЕЛЬНИК С.І.</p>
<p>Я вважаю, щоб зараз не розбалансовувати, тому що це будь-яка невеличка зміна вимагає внесення змін до всіх видатків. Я думаю, що будуть уточнення і ми спробуємо при уточненні врегулювати ці питання.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, у нас закінчилися запитання&nbsp; до доповідача. Дуже дякуємо, шануємо наш час. На годиннику вже 5:09, і ми зараз рухаємося до важливого часу обговорення від фракцій. Прошу записатися.</p>
<p>І під час ваших виступів я прошу, тут звучали незадоволення, що не встигли задати запитання, сформулюйте їх, пані Маркарова озвучить відповіді під час свого фінального виступу.</p>
<p>Будь ласка,&nbsp; Максим Курячий, вам слово. Прошу, пане Максиме. Максим Курячий, прошу, будь ласка,&nbsp; ваш виступ від фракції "Блок Петра Порошенка".</p>
<p>Будь ласка,&nbsp; включіть мікрофон Максиму Курячому, я дуже прошу.</p>
<p>&nbsp;</p>
<p>05:10:30</p>
<p>КУРЯЧИЙ М.П.</p>
<p>Все, дякую, дякую.</p>
<p>Добрий ранок, шановні колеги! Дуже жвава дискусія у нас в сьогоднішню ніч, але врешті-решт вона все-таки продуктивна, і ми маємо ухвалити основний фінансовий документ.</p>
<p>Консультації тривають досі, і після чергових консультацій мені доручили озвучити такі пропозиції. Ми пропонуємо передбачити і доповнити наступним текстом Закон "Про Державний бюджет на 2019 рік". А саме, перерозподілити видатки загального фонду за бюджетною програмою забезпечення діяльності Українського інституту книги "Підтримка книговидавничої справи та популяризація української літератури у світі" код 1801560, а саме збільшити видатки розвитку на 90 мільйонів гривень та зменшити на таку суму видатки споживання.</p>
<p>Друге. У проекті Закону України "Про Державний бюджет України на 2019 рік" збільшити граничний обсяг видатків Українського інституту національної пам'яті на загальну суму, продиктую, 22017,3 тисяч гривень, в тому числі за КПКВК 1809010 "Керівництво та управління у сфері відновлення та збереження національної пам'яті" на суму&nbsp; 11908,8 тисяч&nbsp; гривень, на створення… п'яти міжрегіональних територіальних органів Українського інституту&nbsp; національної пам'яті з 1&nbsp; січня 2019 року. За КПКВК 1809020 "Заходи з&nbsp; реалізації державної політики&nbsp; у сфері відновлення та збереження&nbsp; національної пам'яті" забезпечення діяльності "Національного Меморіального комплексу Героїв Небесної Сотні – Музею Революції Гідності" та&nbsp; галузевого державного архіву Українського інституту національної пам'яті на суму 10108,5 тисяч гривень, на стале функціонування Музею Революції Гідності". Це&nbsp;&nbsp; наш прямий обов'язок.</p>
<p>Третє. Перерозподілити видатки Українського культурного&nbsp; фонду, а саме за бюджетною програмою "Забезпечення функціонування Українського культурного фонду, підтримка проектів, виробництва (створення) та розповсюдження&nbsp; фільмів патріотичного&nbsp; спрямування" код 1801140 збільшити видатки на оплату праці на 10756,4 тисячі гривень та передбачити&nbsp; видатки розвитку у розмірі 13130 тисяч гривень за рахунок зменшення на 2380…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; хвилину завершити.</p>
<p>Будь ласка, хвилину завершити. Всім буде хвилина завершити, обговорюємо бюджет. Бюджет – це хвилина завершити.</p>
<p>Мікрофон, будь ласка, увімкніть народному депутату Курячому, хвилину. Це диверсії, диверсії якісь.</p>
<p>&nbsp;</p>
<p>05:14:20</p>
<p>КУРЯЧИЙ М.П.</p>
<p>За рахунок зменшення на&nbsp; 23886,4 тисячі гривень інших видатків&nbsp; споживання.</p>
<p>Четверте. Збільшити&nbsp; видатки розвитку на 50 мільйонів гривень за бюджетною програмою 2201120 "Забезпечення&nbsp;&nbsp; діяльності Національного&nbsp; центру "Мала академія наук України", надання позашкільної освіти державними позашкільними навчальними закладами, заходи з позашкільної роботи, для фінансування робіт щодо створення Музею науки у місті Київ". При цьому зменшити видатки розвитку за бюджетною програмою 2211230 "Субвенція з Державного бюджету місцевим бюджетам на забезпечення якісної сучасної та доступної загальної середньої освіти "Нова українська школа" на 50 мільйонів гривень".</p>
<p>П'яте. Доповнити розділ "Прикінцеві положення" текстової частини новим пунктом наступного змісту, а саме: доручити Кабінету Міністрів України в місячний термін визнати спроможною Мукачівську міську об'єднану територіальну громаду у складі територіальних громад міста Мукачево...</p>
<p>&nbsp;</p>
<p>ГОЛОВУЮЧИЙ.&nbsp; Дякуємо, шановний колего.</p>
<p>&nbsp;</p>
<p>КУРЯЧИЙ М.П.&nbsp; Дайте завершити.</p>
<p>&nbsp;</p>
<p>ГОЛОВУЮЧИЙ. Скільки?</p>
<p>Дайте завершити, будь ласка, 2 хвилини. Прошу швидше читати. Колеги, ну, потім в мене будуть претензії від інших фракцій.</p>
<p>&nbsp;</p>
<p>КУРЯЧИЙ М.П.&nbsp; Доручити Кабінету Міністрів в місячний термін визнати спроможною Мукачівську міську об'єднану територіальну громаду у складі територіальних громад міста Мукачева та сіл Лавки, Павшино, Шенборн, Нижній Коропець, Нове Давидково Мукачівського району Закарпатської області з одночасним уточненням обсягів міжбюджетних трансфертів у Додатку № 6 до Закону України "Про Державний бюджет України на 2019-й рік" за результатами приєднання у 2018 році.</p>
<p>Шосте. Доповнити розділ "Прикінцеві положення" текстової частини новим пунктом наступного змісту: Кабінету Міністрів України передбачити у складі спеціального фонду Державного бюджету на 2019 рік видатки на фінансове забезпечення заходів з реалізації державної політики у сферах морського та річкового транспорту, торгівельного мореплавства, судноплавства на внутрішніх водних шляхах, новігаційно-гідрографічного забезпечення мореплавства та безпеки на морському та річковому транспорті, крім сфери безпеки, мореплавства, суден флоту, рибної промисловості.</p>
<p>Сьоме. Стаття 18 після слів "з харчування" доповнити словами "та договорів на придбання продуктів харчування за каталогом".</p>
<p>Восьме. Абзац перший підпункту "в" пункту 1 статті 6 після слів "у складі 4 гідроагрегатів" доповнити словами "виключно за умови, якщо не менше 70 відсотків вказаного фінансування використовується для закупівлі устаткування, обладнання та/або комплектуючих, країною походження яких є Україна.</p>
<p>Дев'яте. Внести до видатків проекту Державного бюджету на 2019 рік такі зміни з внесення відповідних змін&nbsp; до&nbsp; Додатку 3 до законопроекту: збільшити за загальним фондом видатки&nbsp; розвитку за бюджетною програмою "Забезпечення заходів у сфері безпеки держави та&nbsp; діяльності органів системи Служби безпеки України" код 5621010 на 100 мільйонів гривень та зменшити на таку ж суму за загальним фондом видатки розвитку за бюджетною програмою "Державний фонд регіонального розвитку" код 2761070.</p>
<p>&nbsp;</p>
<p>ГОЛОВУЮЧИЙ. Ви завершили?&nbsp; Ще одна хвилина. Колеги…</p>
<p>&nbsp;</p>
<p>КУРЯЧИЙ М.П.&nbsp; Пункти 25 та 26 розділу ІІ&nbsp;&nbsp; висновків Комітету з питань бюджету до другого читання виключити.</p>
<p>11, останнє. Збільшити за загальним фондом державного розвитку за бюджетною програмою "Діагностика та лікування захворювань із впровадженням нових медичних технологій спеціалізована консультативна поліклінічна допомога, що надається&nbsp; науково-дослідним установам Національної академії медичних наук України" код 6561060 на 3 мільйони гривень&nbsp; за рахунок&nbsp; відповідного&nbsp; зменшення&nbsp; видатків розвитку за бюджетною програмою "Субвенція з Державного бюджету місцевим бюджетам"&nbsp; на здійснення заходів щодо соціально-економічного&nbsp; розвитку&nbsp; окремих територій код 3511210".</p>
<p>Голосуємо з цими правками і підтримуємо одностайно.</p>
<p>І на кінець. Передбачити видатки у сумі 20 мільйонів гривень Міністерству економічного розвитку і торгівлі України за КПКВК 1201070 "Дослідження прикладні, наукові і науково-технічні розробки. Виконання робіт за державними цільовими програмами і державним замовленням. Підготовка наукових кадрів. Фінансова підтримка розвитку наукової інфраструктури&nbsp; у сфері економічного&nbsp; розвитку".&nbsp; Голосуємо.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо за висловлену позицію фракцію "Блок Петра Порошенка".</p>
<p>Будь ласка,&nbsp; група "Відродження", пан Бондар. Я прошу, вам слово, пане&nbsp; Вікторе.</p>
<p>&nbsp;</p>
<p>05:19:19</p>
<p>БОНДАР В.В.</p>
<p>Дякую.</p>
<p>Шановні колеги, безумовно, зараз розглядається&nbsp; найголовніший документ, який буде формувати&nbsp; принципи життя всієї країни на наступний рік.</p>
<p>Я хочу сказати, що, напевне.&nbsp; Більш цинічного документа по відношенню до українців за останніх 20 років країна не&nbsp; бачила. Нам пропонується підняти тарифи, в той час за рахунок підняття цих тарифів пропонується&nbsp; ще додатково отримати в бюджет України 9 мільярдів гривень за рахунок знову ж таки громадян України. Це ті суми, які вони передбачають як частину від прибутку "Нафтогазу України" внаслідок саме підвищення цих тарифів. Тобто і тарифи хочуть підняти, і ще додатково грошей в бюджет отримати від наших же сплачених коштів.</p>
<p>Друге. Цей бюджет абсолютно не передбачає ніяких пріоритетів. Немає пріоритетного відродження промисловості, нема потужних державних замовлень, підняття економіки, нема ніяких цільових програм по енергозбереженню, які дійсно би скорочували витрати газу, електроенергії і давали можливість українцям не піднімати більше тарифи, а навпаки скорочувати ці тарифи.</p>
<p>Ми вимагали поставити на голосування проект Постанови від шести фракцій про скасування підняття тарифів на газ і перегляд всіх тарифів проведення енергоаудиту тарифів. Ми вимагали перерахувати бюджет із урахуванням того, щоби врахувати вартість українського газу, який в чотири рази дешевший, ніж нам пропонується сьогодні від "Нафтогазу України", начебто імпортний газ плюс там наш. Це абсолютно неправильна логіка, і бюджет можна було би сформувати абсолютно по іншій економічній моделі.</p>
<p>На жаль, уряд не зайнятий цим, уряд зайнятий найбільше тільки обслуговуванням Міжнародного валютного фонду. І головний пріоритет на наступний рік – це як обслуговувати, набиратись кредитів і як погашати минулі кредити.</p>
<p>Де тут українці, де тут українська промисловість, де відродження української економіки? А на це питання відповіді у них немає. У них головна задача – добути до березня місяця, переступити цей виборчий період, дальше якимось чином дотягнути до осені, а там будь, як буде.</p>
<p>Це не наша політика, і парламент якщо має здоровий глузд, мав би зупинити цей процес і повернути його в нормальне економічне русло. На жаль, ніхто нас не чує. Я думаю, що сьогоднішній результат голосування, це буде на вищій совісті тих, хто проголосує. Бо ви пропонуєте підняти тарифи, і в той же час підняти пенсії за рік всього на 3 долари. Ви пропонуєте підняти прожитковий мінімум за цілий рік всього на 1 долар. Оце політика сьогоднішня справжня уряду.</p>
<p>Тому ми виступаємо за те, щоб цей бюджет все ж таки переглянути і не голосувати отак всліпу, як нам сьогодні пропонують. Я буду голосувати точно проти цього бюджету і закликаю вас підтримати це рішення, так само проголосувати проти&nbsp; і дати можливість уряду доопрацювати і повернутися обличчям до людей.</p>
<p>Дякуємо.</p>
<p>&nbsp;</p>
<p>ГОЛОВУЮЧИЙ. Будь ласка, виступ від фракції "Батьківщина", Вадим Івченко.</p>
<p>&nbsp;</p>
<p>05:22:35</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, ви знаєте, "Батьківщина" не буде голосувати за запропонований бюджет.</p>
<p>"Батьківщина" не буде узаконювати ті драконівські тарифи, які фактично є в цьому бюджеті, це 8 тисяч 500 за один кубометр газу. "Батьківщина" не буде голосувати за зменшення кількості субсидій і субсидіантів, тобто людей, які фактично звертаються за допомогою до держави. "Батьківщина" не буде голосувати за бюджет, де збільшуються видатки на силові органи. "Батьківщина" не буде голосувати за бюджет, де є така новела, коли ми вводимо фонд Президента і даємо власне йому 1 мільярд на підкуп перед виборами виборців. "Батьківщина" не буде голосувати за бюджет, де не виконується Закон про національну безпеку і оборону, де фактично на оборону дається менше 3 відсотків.</p>
<p>Але разом з тим я хочу звернутися до міністра фінансів. І ми просимо, щоб ви просто спасли науку, спасли сьогодні аграрну науку. У нас відбулася прикра помилка, коли забрали з аграрної науки і віддали на інші сфери майже 200 мільйонів.</p>
<p>Хочу сказати, що аграрний сектор не може ефективно працювати, коли у нього не буде значної міри потужного фундаменту аграрної науки. Академія аграрних наук сьогодні щороку випробовує від 500 до 600 сортів. Тільки в Інституті пшениці зареєстровано 300 сортів пшениці. Вдумайтесь, 300 сортів пшениці. Я вже не кажу про Інститут свинарства, де виробляється 88 відсотків всіх генотипів, які споживає внутрішній ринок.</p>
<p>Колеги, 20 років для академії держава не зробила нічого. Вони, ми дали їм тільки землю, але не дали можливості здавати цю землю в оренду, не дали можливості брати кредити, і головне – не дали можливості офіційно продавати ті дослідження, ту генетику, садивний і насіннєвий матеріал, які фактично виробляються в Академії аграрних наук.</p>
<p>Колеги, я хочу сказати, що 200 мільйонів сьогодні, порівняно з тими коштами, які академія генерує як податки, а по минулому року це 1 мільярд 100 мільйонів гривень, фактично в два з половиною рази перевищує те фінансування, яке закладено в бюджеті.</p>
<p>Тому ми просимо пункт 77 порівняльної таблиці і пункт бюджетних висновків 1.18.54, де передбачалося зняття з фундаментальних досліджень на будівництво басейнів 200 мільйонів, поставити на підтвердження. Давайте підтримаємо, в кінці кінців науку, в нашому контексті аграрну науку.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, наступний виступ, будь ласка. Будь ласка, 20 секунд. Будь ласка.</p>
<p>&nbsp;</p>
<p>05:25:46</p>
<p>ІВЧЕНКО В.Є.&nbsp;</p>
<p>Я дякую, пані Ірина.</p>
<p>І колеги, я хотів би сказати, тут підписи більше 70 депутатів різних фракцій. Більшість з них представляють сьогоднішню коаліцію. Це депутати, які підписалися і просять сьогодні уряд, просять сьогодні Міністерство фінансів повернути в аграрну науку назад 200 мільйонів гривень.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка, наступний виступ. Народний депутат Острікова представить позицію "Самопомочі".</p>
<p>&nbsp;</p>
<p>05:26:22</p>
<p>ОСТРІКОВА Т.Г.</p>
<p>Шановні колеги, шановні українці! Ми вважаємо, що бюджет 19-го року складений не для українців і не в їх інтересах. Він складений урядом з однією лише метою: якнайшвидше отримання траншу Міжнародного валютного фонду з тим, щоб уникнути дефолту. Адже ця влада докерувалася.</p>
<p>Я хочу сьогодні запитати уряд, міністерство фінансів, міністерство економіки, якщо вони ще у нас, звісно, є, які галузі економіки стануть нашими драйверами в 2019 році і забезпечать нам зростання ВВП, і витягнуть нас з боргової ями?</p>
<p>І найголовніше, що уряд в цьому бюджеті запропонував для цих галузей економіки? Якщо ви будете мені розповідати про аграріїв, то ви їх вчергове обікрали! Ви забрали у них мільярд на бюджетному комітеті і кошти, зекономлені в цьому році, також у них забрали. Ті програми, які ви пропонуєте, є неефективними. І ви знаєте, що кошти до них не доходять до реальних фермерів, а осідають в карманах фінансово-промислових груп.</p>
<p>Наступне. У влади під ногами лежить величезний ресурс, який в рази перевищує транш МВФ, – це запровадження податку на виведений капітал, це плюс мінімум 1 відсоток додаткового зростання ВВП щороку і це перекриття найпоширеніших схем виведення коштів в низькоподатковій юрисдикції. Але влада надурила весь український бізнес і з цього року цей податок не запроваджує. Відсутні в бюджеті також і кошти від припинення схем на митниці, які нам обіцяв тут ще влітку Прем'єр-міністр.</p>
<p>Антиофшорне законодавство. Навіть ті кроки, які ми мали ухвалити до кінця цього року, на жаль, мої поправки у Податковий кодекс відхилені. І через розбазарювання цих ресурсів, на жаль, влада не може забезпечити гідне підняття соціальних стандартів. А якщо подивитися, на що уряд перерозподіляє ці кошти, то я хочу назвати вам кілька цифр: 83,1 мільярда – МВС, 9,5 мільярдів – СБУ. Це без тих поправок, які щойно озвучив колега з "Блоку Петра Порошенка", які буквально протягом 10 хвилин, прикриваючись Інститутом національної пам'яті і медициною, насправді заховане фінансування обладнання і збільшене чергове фінансування СБУ. Генеральна прокуратура – 7,3 мільярда гривень. Витрати на всіх цих правоохоронців разом перевищують витрати на армію. Колеги, давайте будемо чесними із собою, чи сьогодні люди почуваються безпечно на вулиці, чи у нас покращилась криміногенна обстановка? З яких таких підстав взагалі підвищувати фінансування правоохоронним органам? Тому що вони чесно служать своїм патронам.</p>
<p>Вже у всіх на устах збільшення фінансування для президентського фонду. Я хочу спитати: від коли це у нас кошти платників податків – 1 мільярд гривень – стали називатися фондом Президента?</p>
<p>Наступне. Це недофінансування медицини на 40 відсотків. Коли ми просимо кошти на ліки для медичної допомоги 270 мільйонів гривень, їх немає. А на фінансування СБУ раптово знаходиться 100 мільйонів, які…</p>
<p>&nbsp;</p>
<p>ГОЛОВУЮЧИЙ. Будь ласка, 30… однду хвилину. Да, да, да, одна хвилина, звичайно, і навіть півтори.</p>
<p>Я обмовилася, обмовилася механічно. Будь ласка.</p>
<p>&nbsp;</p>
<p>ОСТРІКОВА Т.Г. Отже, коли ми просимо кошти на ліки для медичної допомоги, то їх немає, а на СБУ раптово вночі в бюджетну ніч після перерозподілу податків знаходиться додаткових 100 мільйонів, яких не знайшлося на фінансування швидкої допомоги.</p>
<p>І ще цікаве питання. Три мільярди на поповнення статутного капіталу "Укроборонпрому". Я хочу сьогодні задати питання, якщо ми хочемо підтримати нашу армію, то може нам доцільніше було б ці 3 мільярди витрати на придбання озброєння і вже зараз його передати на передову, а невідомо що ховати під грифом "Таємно", Цілком таємно", "Секретно" і так далі.</p>
<p>І найбільшою проблемою бюджету цього року є борги, адже 417 мільярдів гривень – це 34 відсотки всіх державних видатків цього року влада планує потратити на погашення боргів та їх обслуговування.&nbsp; Фактично, це означає, що уряд може тільки позичати для того, щоб віддавати… позичати нові борги для того, щоб віддавати старі. І це є загрозою для національної економіки.</p>
<p>Тому ми вважаємо цей бюджет некомпетентним, це останній бюджет цієї влади, який ми запам'ятаємо як приклад некомпетентності. І "Самопоміч" за нього не голосує і вас закликає не голосувати.</p>
<p>&nbsp;</p>
<p>ГОЛОВУЮЧИЙ. Будь ласка, від "Опозиційного блоку" народний депутат Вілкул буде виступати. Просимо вас. Потім – "Народний фронт" і Радикальна партія.</p>
<p>&nbsp;</p>
<p>05:31:13</p>
<p>ВІЛКУЛ О.Ю.</p>
<p>Шановний народе України, сьогодні найважливіший день для багатьох провладних народних депутатів та влади в цілому, тому що це день дерибану державного бюджету, останнього дерибану. Влада ж у нас проєвропейська, коаліція у нас проєвропейська, всі європейці і це, мабуть, нова добра європейська традиція, яка існує у всіх без винятку країнах Європи приймати бюджет о 6-й ранку, так, щоб ніхто не бачив під покровом темряви.</p>
<p>Фракція "Опозиційний блок" виступає різко проти розробленого владою цього проекту Держбюджету на 2019 рік, це черговий бюджет зубожіння людей і руйнування країни. Ті, хто зараз при владі, розуміють, що їх більше не виберуть і хочуть урвати народних грошей в останній раз по максимуму. Але бюджет не гумовий. На кому економлять, щоб заробити&nbsp; собі більше грошей, але, вірніше, вкрасти? На народі. Урізають соціальні виплати, наприклад, зменшують фінансування субсидій на оплату житлово-комунальних послуг і тарифи піднімають. Ми голосуємо проти, червоними кнопками.</p>
<p>Що насправді пропонує влада? Мізерне збільшення мінімальної заробітної плати на 15 гривень в день, а пенсії – на 4 гривні на день, що вже з'їдено зростанням цін на продукти харчування та підвищенням комуналки.&nbsp; Подальше зростання тарифів і цін на все. Добивати промисловість, сільське господарство, медицину і освіту своїми ганебними соціальними експериментами, які чомусь влада називає реформами. Підкреслюю, запропонований владою Держбюджет на 2019 рік по соціальним показникам далеко не дотягує до показників 2013 року.&nbsp; Наприклад, мінімальна пенсія 2013 року – 118 доларів, нам зараз пропонують 55 доларів. Мінімальний прожитковий мінімум – 147 доларів у 2013 році, зараз пропонується 68. При цьому на ГПУ, МВС та інших силовиків фінансування в 2019 році знову зростає, хоча з 2013 воно зросло майже в 4 рази. Зарплати чиновників державних підприємств "Нафтогазу", "Укрпошти", "Укрзалізниці" обчислюється мільйонами гривень, а премії мільярдами, народними мільярдами.</p>
<p>Ми подали пакет правок до Державного бюджету на 2019 рік, але вони не прийняті.&nbsp; Ми наполягаємо&nbsp; на тому, щоб бюджет наповнювався грошима від працюючої економіки, а не від викачки грошей з людей…</p>
<p>&nbsp;</p>
<p>ГОЛОВУЮЧИЙ.&nbsp; Одна хвилина, будь ласка.</p>
<p>&nbsp;</p>
<p>ВІЛКУЛ О.Ю. …шляхом підвищення комунальних тарифів та кредитами з МВФ. Ми ж розуміємо, що таке кредити.&nbsp;</p>
<p>Наша влада продає знову якусь частину нашої незалежності, а їй&nbsp; дають мільярд на дерибан. Однак влада не прийняла жодної нашої пропозиції,&nbsp; спрямованої на захист людей і виведення&nbsp; &nbsp;країни з кризи.</p>
<p>Ми переможемо на наступних виборах і переглянемо стратегію руху країни.&nbsp; Замість того, щоб набирати кредити, як роблять зараз, забезпечимо розвиток економіки, створення робочих місць. Це і забезпечить реальне збільшення зарплат, пенсій, поверне&nbsp;&nbsp; впевненість у завтрашньому дні.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>І від "Народного фронту", будь ласка, Сергій Пашинський.</p>
<p>&nbsp;</p>
<p>05:35:22</p>
<p>ПАШИНСЬКИЙ С.В.</p>
<p>Фракція "Народного фронту" буде підтримувати бюджет і не тільки тому, що він дає відповіді на виклики соціально-економічного розвитку, але в тому числі, що це бюджет нашої оборони. 102 мільярди гривень – тільки на Збройні Сили України. Ми на 30 відсотків в середньому піднімаємо заробітну плату нашим воїнам. Я розумію, що це комусь не подобається, але ми це зробимо.</p>
<p>З метою оптимізації бюджету в оборонній сфері рішення Комітету з питань оборони і безпеки зачитає секретар комітету. Я прошу його під стенограму імплементувати в "Прикінцеві положення".</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, пан Вінник, вам передав&nbsp; слово народний депутат Пашинський. Прошу.</p>
<p>&nbsp;</p>
<p>05:36:00</p>
<p>ВІННИК І.Ю.</p>
<p>В 2017 році Генеральна прокуратура під керівництвом Луценка стягнула гроші Януковича в Державний бюджет, станом на кінець цього року ще залишаються ці залишки, і ми з метою не втратити щоб ці залишки, пропонуємо перенести зміст статті 34 Закону України "Про Державний бюджет України&nbsp; на 2018 рік" до проекту&nbsp; Закону про Державний бюджет на 2019 рік з відповідною нумерацією, виклавши її в такій редакції: "Встановити як виняток з положення&nbsp; статті 57 Бюджетного кодексу України, що&nbsp; нерозподілений залишок коштів, джерелом формування яких в 2018 році було надходження&nbsp; конфіскованих коштів та коштів, отриманих від реалізації майна, конфіскованого за рішенням суду за вчинення корупційного та пов'язаного з корупційним правопорушення, зберігаються&nbsp; на рахунках спеціального фонду Державного бюджету та спрямовуються на реалізацію заходів щодо підвищення обороноздатності і безпеки держави на забезпечення житлом громадян, зокрема учасників Антитерористичної&nbsp; операції, учасників заходів стримування та&nbsp; відсічі збройної агресії Російської Федерації та/або операції Об'єднаних сил, які потребують поліпшення житлових умов в обсягах та в порядку, встановлених&nbsp; Кабінетом Міністрів України,&nbsp; за погодженням з Комітетом Верховної Ради з питань бюджету. Уточнити назву суб'єкта господарювання з управління об'єктами державної власності в обороно-промисловому комплексі в межах бюджетної програми 1201590&nbsp; (це те, про що говорила фракція "Самопоміч" з приводу "Укроборонпрому"), поповнення статутного капіталу уповноваженого суб'єкта господарювання з управління об'єктами державної власності в оборонно-промисловому комплексі, обсяги і видатки за якою передбачено в розмірі 2 мільярда 820 мільйонів гривень, та передбачити зобов'язання Міністерства економічного розвитку і торгівлі здійснювати розподіл та спрямування бюджетних коштів, передбачених вказаною програмою, за погодженням з Комітетом Верховної Ради України з питань національної безпеки та оборони. Збільшити обсяг видатків, передбачених спеціальним фондом Міністерства оборони України на 524 мільйони гривень шляхом затвердження окремої бюджетної програми для облаштування військових комісаріатів, територіальних центрів укомплектування та соціальної підтримки та їх всебічного забезпечення. У визначеному Кабінетом Міністрів порядку надати можливість Міністерству оборони України здійснювати спрямування коштів, передбачених зазначеною програмою, на фінансування заходів з облаштування військових комісаріатів, територіальних центрів укомплектування та соціальної підтримки та їх всебічного забезпечення у вигляді міжбюджетних трансфертів, а саме субвенцій з Державного бюджету місцевим бюджетам, територіальним громадам, у комунальній власності яких знаходяться приміщення, на базі яких облаштовані військові комісаріати, територіальні центри укомплектування та соціальної підтримки.</p>
<p>Джерелом фінансування цієї програми визначити надходження конфіскованих коштів та коштів, отриманих від інвентаризації майна, конфіскованого за рішенням суду за вчинення корупційного та пов'язаного з корупцією правопорушення та/або надходження від реалізації надлишкового озброєння військової та спеціальної техніки, нерухомого&nbsp; військового майна Збройних Сил України та коштів від відчуження земельних ділянок, на яких розташовані об'єкти нерухомого військового майна, що підлягають реалізації, та земельних ділянок, які вивільняються у процесі реформування Збройних Сил України".</p>
<p>Доповнити розділ "Прикінцевих положень" новим пунктом, який є тотожним по змісту пункту 16 чинного Закону України "Про Державний бюджет на 2018 рік" з метою спрощення процедур дозвільних на початок будівництва і здачу&nbsp; об'єктів в експлуатацію наступного змісту. "Встановити, що у 2019 році проектування робіт з будівництва, реконструкції, реставрації, капітального ремонту об'єктів загальновійськового житлово-комунального…"</p>
<p>&nbsp;</p>
<p>ГОЛОВУЮЧИЙ.&nbsp; Одну хвилину додати, будь ласка.</p>
<p>&nbsp;</p>
<p>ВІННИК І.Ю. "…інженерних мереж та об'єктів благоустрою, які використовуються безпосередньо на території військових частин підрозділів, установ, організацій, Збройних Сил України та інших утворених, відповідно до законів України, військових формувань, а також об'єктів оборонного та спеціального призначення, використаних безпосередньо на земельних ділянках, що перебувають у користуванні або належить на праві власності діючим підприємствам, з яким укладено державний контракт з оборонного замовлення на виконання робіт оборонного призначення, здійснюються без отримання містобудівних умов та обмежень. Роботи з реконструкції, реставрації, капітального ремонту об'єктів, визначених абзацом цього пункту, які за класом наслідків відповідальності належать до об'єктів з незначними СС1та середня СС2 наслідками, не потребують документів, що дають право на їх виконання та після закінчення яких об'єкт не підлягає прийняттю в експлуатацію. Виконання таких робіт повинно здійснюватись з дотриманням умов законодавства, будівельних норм, стандартів і правил.</p>
<p>Кабінет Міністрів повинен забезпечити внесення змін до своїх нормативно-правових актів та нормативно-правових актів Міністерства регіонального розвитку, Міністерства житлово-комунального господарства України щодо спрощення порядку проектування та виконання робіт з будівництва, реконструкції, реставрації, капітального ремонту, визначених абзацом 2 цього пункту, на період здійснення заходів забезпечення національної безпеки і оборони…"</p>
<p>&nbsp;</p>
<p>ГОЛОВУЮЧИЙ.&nbsp; 15 секунд.</p>
<p>&nbsp;</p>
<p>ВІННИК І.Ю. "…відсічі і стримання збройної агресії Російської&nbsp; Федерації в Донецькій, Луганській областях та/або проведення операції Об'єднаних сил.</p>
<p>Збільшити видатки по бюджетній програмі "Заходи щодо захисту і забезпечення прав та інтересів соціальної реабілітації…"</p>
<p>&nbsp;</p>
<p>ГОЛОВУЮЧИЙ.&nbsp; Я дуже прошу, 30 секунд і крапка.&nbsp;</p>
<p>&nbsp;</p>
<p>ВІННИК І.Ю. "…позбавлених свободи незаконними збройними формуваннями, окупаційними адміністраціями та/або органами влади Російської Федерації на тимчасово окупованих територіях України та/або територіях&nbsp; Російської Федерації у зв'язку з громадською або політичною діяльністю вказаних осіб, а також підтримки зазначених осіб та членів їх сімей, в тому числі відшкодування витрат, пов'язаних з відвідуванням, надання осіб, позбавлених особистої свободи, та членів їх сімей правової допомоги, медичних та соціальних послуг, а також інші деокупаційні заходи. Виплату державної стипендії імені Левка Лук'яненка…"</p>
<p>&nbsp;</p>
<p>ГОЛОВУЮЧИЙ.&nbsp; Дякуємо. Виплату стипендії імені Левка Лук'яненка, завершили ви? Будь ласка,&nbsp; дайте завершити.</p>
<p>&nbsp;</p>
<p>ВІННИК І.Ю. Код 1601020 на 30 мільйонів гривень, зменшивши на таку саму суму загальним фондом видатки розвитку бюджетної програми "Державний фонд регіонального розвитку", код програми 2761070.</p>
<p>Доручити Кабінету Міністрів&nbsp; передбачити видатки на фінансування, облаштування інфраструктури військових підрозділів, що розташовуються на острові Зміїний.&nbsp;</p>
<p>Дякую. Прошу підтримати під стенограму.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Це була позиція фракції "Народний фронт" і Комітету з нацбезпеки і оборони.</p>
<p>І останній виступ від фракцій. Будь ласка,&nbsp; Олег Ляшко, прошу вас.</p>
<p>&nbsp;</p>
<p>05:42:11</p>
<p>ЛЯШКО О.В.</p>
<p>Шановні колеги! Наша команда не голосуватиме за&nbsp; бюджет на&nbsp; 2019 рік. Я поясню і вам, і українцям чому.</p>
<p>Перше. Мізерні зарплати, мізерні пенсії. Влада підняла тарифи на газ на 25 відсотків, загалом до 70 відсотків буде підвищення, а зарплати підняли тільки на 15. А підвищення пенсій за весь 19-й рік – на 60 гривень. Інфляція, зростання цін, галопуюче зростання цін з'їсть ці копійчані підвищення за один тиждень. Тому знущатися над людьми, давати їм подачку 60 гривень&nbsp; на рік 19-й&nbsp; підвищення, краще б&nbsp; нічого не давали, ніж так принижувати&nbsp; людей. А коли говорите про те, що піднімайте зарплату, так підвищення&nbsp; зарплати&nbsp; на 15 відсотків на фоні&nbsp; 50-відсоткового&nbsp; підвищення тарифів цін на газ – це таке саме знущання. Тому не принижуйте людей бідністю і подачками.</p>
<p>Бюджет має прийматись не для кредитів Міжнародного валютного фонду. Бюджет має прийматись: для&nbsp;&nbsp; економічного розвитку, для стимулювання власного&nbsp; національного виробника, для збільшення&nbsp; добробуту в кожній українській сім'ї. А ви замість добробуту даєте людям жебрацтво,&nbsp; бідність,&nbsp; приниження і залежність. От що ви робите. Замість інвестиційних стимулів ви даєте збільшення податків. Тому що ні в Президента&nbsp; Порошенка, ні в парламентської більшості, ні в нинішньої влади немає економічної політики. Їхня політика – це&nbsp; кредити і запозичення, запозичення і кредити. Замість того, щоб стимулювати національного виробника, дати доступні кредитні ресурси, дати робочі місця українцям і щокварталу підвищувати зарплати, зарплати давати людям, щоб повернути людей із&nbsp; заробітків з-за кордонів. Тому що ні&nbsp; Президент, ні&nbsp; парламентська більшість&nbsp; не бачить глобальної проблеми, яка сьогодні&nbsp; нависла над&nbsp; українською економікою і виробництвом, – це дефіцит трудових кадрів. Тому що, коли платите людям копійчані зарплати і принижуєте їх подачками копійчаними до пенсій, звідси останні поїдуть, тому що вони не мають можливості реалізувати себе.</p>
<p>Тому ми не будемо голосувати за цей бюджет. Але я вам скажу, шановні колеги і дорогі українці, що ми зробимо. Після президентських виборів, перше, що я зроблю – ми радикально переглянемо бюджет. Ми збільшимо радикально зарплати вчителям, лікарям, інвестиції в освіту і в охорону здоров'я для того, щоб Україна була успішною. Ми радикально збільшимо пенсії для мільйонів українських пенсіонерів, які сьогодні через цю владу жебракують. І ми змусимо бюджет працювати на відновлення економіки і на добробут кожної української сім'ї.&nbsp;</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>05:45:20</p>
<p>ГОЛОВУЮЧИЙ. Колеги, хочу повідомити, зараз 6 хвилин – на виступи від народних депутатів і ми переходимо до голосування. Тому я прошу, колеги, через 6 хвилин усім народним депутатам прибути в зал, щоб ми не ставили багато раз на голосування, щоб всі уже були на місцях через 6-7 хвилин.</p>
<p>Зараз прошу провести запис на виступи від народних депутатів України, 6 хвилин, будь ласка.</p>
<p>Рибалка Сергій Вікторович. Силантьєву передає слово, будь ласка.</p>
<p>&nbsp;</p>
<p>05:46:08</p>
<p>СИЛАНТЬЄВ Д.О.</p>
<p>Силантьєв, фракція Радикальної партії Олега Ляшка. Я пропоную при голосуванні за бюджет на 2019 рік врахувати наступну пропозицію, до речі, яка також була підтримана бюджетним комітетом, а саме, найменування бюджетної програми за кодом 34.112.10 викласти в наступній редакції. Субвенцію з державного бюджету місцевим бюджетам на будівництво нових, реконструкцію та капітальний ремонт існуючих спортивних п'ятдесятиметрових і двадцятип'ятиметрових басейнів. Прошу підтримати, шановні колеги, це дозволить збільшити перелік спортивних об'єктів, на який можуть бути спрямовані кошти саме з цієї програми.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Березюк Олег Романович передає слово для виступу Олені Бабак.</p>
<p>&nbsp;</p>
<p>05:47:11</p>
<p>БАБАК А.В.</p>
<p>Альона Бабак, "Об'єднання "Самопоміч". Шановні народні депутати!&nbsp; Звертаюсь до вас з тим, що сьогодні ми всі мали таке дійство торгу за пільги для декого із вас. І ми довго не приймали Податковий кодекс України. І поки хтось не знайшов себе в цьому Податковому кодексі, закон для українців не приймався.</p>
<p>Водночас в цій залі&nbsp;&nbsp; кожен, кожен практично виходив і бив себе в груди, як він захищає молодь, які програми ми для молоді повинні мати, як&nbsp; ми&nbsp; повинні підтримувати тих молодих людей, які ще бачать себе в&nbsp; цій державі і не планують виїжджати. Скільки раз ми говорили про те, як нам потрібні програми пільгового кредитування житла. Це копійки порівняно з тими пільгами, які сьогодні отримали&nbsp; багато хто із вас через прийняття Податкового кодексу. Але уряд України&nbsp; не зробив нічого&nbsp; для того, щоби дати молоді програми пільгового кредитування житла. Уряд не зробив нічого для тих людей, заради яких ми&nbsp; приймали тут закони по гуртожитках. Люди, які з 90-х років&nbsp; живуть в халупах і не можуть&nbsp; поліпшити своє життя, тому що уряд не дає 70 мільйонів гривень на програму "Гуртожитки". Що відбувається в цій залі?&nbsp;&nbsp; Що? Чому ми не бачимо того, що копійки потрібні просто елементарно людині для гідного життя, а ми устроїли тут торг то за одну акцію, то&nbsp; за іншу акцію, то якийсь майданчик електронний одному зробити, то якісь уранові добичі зробити з якимись пільгами. Що відбувається в цій залі? І уряд нічого&nbsp; не робить для зміни ситуації.</p>
<p>Ми піднімаємо знову ціну на газ з травня місяця. Скажіть, будь ласка,&nbsp; коли повноцінно&nbsp; запрацює фонд енергоефективності?</p>
<p>Тобто ви маєте можливість вести перемовини з Міжнародним валютним фондом і говорити, що поки не буде працювати повномасштабно кредитування енергоефективності і допомога енергоефективності в житлі, не можна піднімати жодної копійки на газ. Ви не торгуєтесь за українців.</p>
<p>Тому, шановні українці, "Об'єднання "Самопоміч" не буде підтримувати такого бюджету, який створює фонд імені Петра Порошенка за рахунок платників податків, а їм, не даючи нічого, тільки назва – Петро Порошенко.</p>
<p>&nbsp;</p>
<p>ГОЛОВУЮЧИЙ. Павлов Костянтин Юрійович.</p>
<p>&nbsp;</p>
<p>05:50:06</p>
<p>ПАВЛОВ К.Ю.</p>
<p>Костянтин Павлов, "Опозиційний блок", місто Кривий Ріг. Шановний народе України, безумовно, більшість з вас буде дивитися цей нічний шабаш зранку в запису. Але я хочу, щоб ви дуже уважно подивилися на тих, хто проголосує за цей ганебний документ, який має назву бюджет, бо саме ці люди, які підтримають і сьогодні натиснуть кнопку за цей бюджет, – і є поховальна бригада держави Україна. І саме ці люди роблять все, щоб українці не доживали до пенсії, ці люди роблять все, щоб молодь тікала за кордон, щоб наші діти росли обслугою сільгоспугідь Європи. Ми – представники "Опозиційного блоку" – не будемо підтримувати такий ганебний документ. І експеримент над нашою державою і над народом України.</p>
<p>&nbsp;</p>
<p>ГОЛОВУЮЧИЙ. І заключний виступ, лишилась одна хвилина. Величкович Микола передає слово для виступу Михайлу Бондарю, одна хвилина. І прошу всіх заходити в зал.</p>
<p>&nbsp;</p>
<p>05:51:11</p>
<p>БОНДАР М.Л.</p>
<p>Бондар Михайло, 119 виборчий округ. Сьогодні якраз в міністерстві енергетики проводилась нарада по створенню НВК – Національної вугільної компанії. Але цифри, які заложені в бюджеті, не стимулюють якраз розвитку тої Національної вугільної компанії. Це замертво роджена дитина. Ми знову в 19 році будемо приймати закони, які будуть все-таки забезпечувати покриття заборгованості по заробітній платні для шахтарів.</p>
<p>Я ще раз звертаюсь до Міністерства палива і енергетики, до фінансів. Перегляньте, будь ласка, все-таки бюджет і знайдіть ці джерела фінансування для вугільної галузі, щоб забезпечити нормальне її фінансування. Будь ласка.</p>
<p>&nbsp;</p>
<p>ГОЛОВУЮЧИЙ. Отже, виступи від народних депутатів завершені. Я запрошую усіх народних депутатів в зал приготуватись до голосування. Я прошу, колеги, усіх зайти в зал. Я знаю. Зараз даю заключне слово заступнику голови комітету Сергію Івановичу Мельнику. Потім від уряду Володимиру Борисовичу Гройсману, і ми переходимо до голосування. Я прошу усіх заходити в зал. Два заключних слова і голосування.</p>
<p>Будь ласка, Сергій Іванович.</p>
<p>&nbsp;</p>
<p>05:52:37</p>
<p>МЕЛЬНИК С.І.</p>
<p>Шановні колеги, в нас були озвучені додаткові пропозиції, це депутатом Курячим, депутатом Вінником і депутатом по зміні формулювання, Силантьєвим, по зміні формулювання програми розподілу на два басейни. Тому… І пропозиція щодо відновлення фінансування аграрної академії, але вона в такому плані не може голосуватися, оскільки вона була в першому читанні врахована і в другому підтримана, тому вона може розглядатися тільки в плані як пропозиція щодо, як збільшення назад фінансування на академію і зменшення в цьому… Тому я би просив би на хвилину дати слово міністру з точки зору чи підтримує Міністерство фінансів щодо цих пропозицій. Вони, в принципі, три пропозиції Курячого, Силантьєва і Вінника є збалансованими і вони і текстові, і текстові правки.</p>
<p>&nbsp;</p>
<p>ГОЛОВУЮЧИЙ. Чи міністр фінансів підтримує? Будь ласка, Маркарова Оксана.</p>
<p>&nbsp;</p>
<p>05:53:57</p>
<p>МАРКАРОВА О.С.</p>
<p>Так, я можу підтвердити, що відповідно до консультацій з комітетом ті правки, які озвучені народним депутатом Курячим, вони є без зміни балансу, вони, це перерозподіли всередині і уточнення до ряду програм. Так само щодо зауваження, які були озвучені і пропозиції депутатом Вінником, там є уточнення назви, а також ряд доручень і "Прикінцеві положення" також всередині без зміни. І пропозиція, яка була озвучена депутатом Силантьєвим, вона також є перекидкою між двома програмами.</p>
<p>&nbsp;</p>
<p>ГОЛОВУЮЧИЙ. Отже, колеги, ми можемо переходити до голосування. Я прошу, колеги, усіх зайняти робочі місця.</p>
<p>І я запрошую до слова Прем'єр-міністра України Володимира Борисовича Гройсмана, колеги. І через 2 хвилини буде голосування. Прошу всіх бути на місцях. Володимир Борисович, будь ласка. Всіх прошу зайняти місця. Подивіться, кого нема поруч і запросіть в зал. Щоб потім ми не чекали і не переголосовували. Запросіть всіх в зал. Будь ласка.</p>
<p>&nbsp;</p>
<p>05:55:17</p>
<p>ГРОЙСМАН В.Б.</p>
<p>Шановний пане Голово! Шановні колеги народні депутати! В першу чергу я хочу вам подякувати за попередні всі рішення в бюджетному процесі. Насправді, можливо, по-різному відноситись до проекту бюджету на 19-й рік. Абсолютно природньо, коли опозиція говорить, що він не такий. Але завжди приходить час, коли опозиція якісна приходить до влади і потім вона починає захищати бюджет, а інша опозиція починає їх критикувати. Це нормальний процес.</p>
<p>Але найголовніше, що у нас сьогодні є – це наш обов'язок забезпечити в країні стабільність і розвиток. Ми розпочали багато процесів, реформ і перетворень. І бюджет країни є абсолютно ключовим інструментом реалізації цих завдань.</p>
<p>Насправді, ми зберігаємо в бюджеті на 19-й рік всі ті програми, які ми розпочинали з вами декілька років назад. Безпека і оборона – це рекордних більше 210 мільярдів гривень. Ми зберігаємо видатки на фінансування нової української школи, на зміну професійно-технічної освіти, на підвищення заробітних плат науково-педагогічним працівникам. Ми збільшуємо мінімальну заробітну плату в межах тих можливостей, які дає сьогодні нам економіка.</p>
<p>Так, я би хотів, щоб вона була вищою. Але ми виходимо з того, що нам треба стримувати інфляцію, з тим, щоб ми досягли макрофінансової стабільності економічного росту. Також хотів би нагадати, що з 1 січня ми маємо з вами провести перерахунок пенсій військовим пенсіонерам, це 500 тисяч людей, а з 1 березня провести наймасштабніший перерахунок пенсій, це майже 11,5 мільйонів пенсіонерів, щодо перерахунку і підвищення пенсій. Ми будемо будувати дороги і кошти передбачені в рекордних 55 мільярдів. Ми також створили певні стимули для розвитку економіки, у тому числі і підтримки аграрного сектору, який формує 17 відсотків валового продукту нашої країни. Нам багато потрібно з вами зробити, але саме головне в 19-му році, році політичної турбулентності, ми маємо забезпечити стабільність в країні. Тому я би хотів сьогодні звернутись до вас з проханням підтримати цей бюджет і запевнити вас у тому, що ми спільно з вами зробимо все для того, щоб країна розвивалась і зростала.</p>
<p>І ще що я хотів би сказати: перед нами стоять ще величезні виклики, це помилки минулого, коли країна має більше 50 мільярдів накопичених доларів боргів, а це один бюджет країни, за який ми з вами маємо зараз розраховуватись. Це 417 мільярдів, які могли бути направлені на нову освіту, на дитячі садочки, на інфраструктуру, на стимулювання економіки, на підвищення…</p>
<p>&nbsp;</p>
<p>ГОЛОВУЮЧИЙ. Будь ласка, хвилину завершити. І заходьте у зал.</p>
<p>&nbsp;</p>
<p>ГРОЙСМАН В.Б. …на підвищення зарплат і на інші цілі, які б слугували інтересам людей. А ми зараз маємо віддавати ці борги. Але ми із цим з вами впораємося, якщо будемо відповідальні.</p>
<p>Тому я дуже просив би всіх – і опозицію, і коаліцію, і всіх позафракційних депутатів – підтримати цей бюджет, це не бюджет Гройсмана, це бюджет нашої української держави. І ми маємо все зробити для того, щоб стати сильними і протистояти ворогу, який стоїть на кордонах і вже зайшов на нашу територію. Ми маємо його просто виперти звідси. І в цьому бюджеті закладена ініціатива Президента – це 10 тисяч гривень мінімальна заробітна плата вже з 1 січня 19-го року для наших військових, сьогодні вона є 7. Тобто ми зробили все те, що дасть нам можливість зростати і утримувати ситуацію, і розбудовувати в подальшому країну. Я дуже розраховую на вашу підтримку і не забувайте, кандидати в Президенти і в парламент, в цьому бюджеті видатки на фінансування виборів. І, я думаю, що обов'язок кожного за це проголосувати.</p>
<p>Дякую і бажаю нам успіхів, і дякую вам за підтримку. Спасибі.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>І ми переходимо до прийняття рішення. Я хочу вам нагадати, що два голосування буде: спочатку для прийняття в другому читанні, а потім для прийняття в цілому. Так передбачено Регламентом. Тому одне за другим буде два голосування. Я прошу усіх приготуватись до прийняття рішення і повернутись на свої робочі місця.</p>
<p>І я ставлю… Ми завершили обговорення, переходимо до прийняття рішення. Не відходьте від своїх робочих місць, щоб карточки були вже для голосування готові.</p>
<p>Відповідно до статті 158 Регламенту Верховної Ради України ставлю на голосування для прийняття у другому читанні проект Закону України "Про Державний бюджет України на 2019 рік" з пропозиціями, які були озвучені під стенограму народними депутатами Вінником, Курячим, Силантьєвим, (реєстраційний номер 9000) прошу голосувати, прошу підтримати, колеги, кожен голос. Голосуємо. Прошу підтримати. Підтримаємо українських військових. Підтримаємо українську армію. Голосуємо. Прошу підтримати. Голосуємо. Підтримаємо, колеги.</p>
<p>&nbsp;</p>
<p>06:01:11</p>
<p>За-239</p>
<p>Рішення прийнято.</p>
<p>І відповідно до статті… Два голосування, колеги, два, не відходіть!</p>
<p>Ставлю на голосування проект Закону України "Про Державний бюджет України на 2019 рік" для прийняття в цілому. Прошу голосувати, прошу підтримати. Бюджет в цілому. Голосуємо з правками Вінника, Курячого, Силантьєва. Голосуємо. І техніко-юридичними правками. Прошу голосувати, прошу підтримати.</p>
<p>&nbsp;</p>
<p>06:01:46</p>
<p>За-240</p>
<p>Бюджет України прийнятий. Рішення прийнято і Державний бюджет України на 2019 рік прийнято.</p>
<p>Колеги, завтрашній день ми скасовувати не будемо.&nbsp; Колеги, це був важкий день напружений. Завтра ми розглянемо постанови про відхилення прийнятих сьогодні законів. На жаль, багато депутатів внесло такі постанови, і ми маємо їх розглянути. Сьогодні, сьогодні, так.</p>
<p>Отже, колеги, зараз я вечірнє засідання Верховної Ради України оголошую закритим. Дякую всім за напружену працю. Завтра ми збираємося в залі для продовження нашої роботи. Сьогодні, сьогодні. Сьогодні ми збираємося в залі для продовження нашої роботи. Сьогодні о 10 годині ми збираємося в залі і продовжуємо нашу роботу, колеги. Ми завтра зробимо скорочене засідання за згодою всіх. Скорочене засідання завтра зробимо. Сьогодні. Сьогодні зробимо.</p>
<p>&nbsp;&nbsp;&nbsp;&nbsp;&nbsp;</p>

