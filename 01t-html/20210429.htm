Стенограма пленарного засідання
29 квітня 2021

<p align=center>ЗАСІДАННЯ ДВАДЦЯТЬ ТРЕТЄ</p>
<p align=center>Зал засідань Верховної Ради України</p>
<p align=center>29 квітня 2021 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p>10:01:53</p>
<p>ГОЛОВУЮЧИЙ. Добрий день, шановні колеги! Добрий день, шановні представники засобів масової інформації! Будь ласка, підготуйтеся до реєстрації. Реєстрація відбувається шляхом натискання зеленої кнопки.</p>
<p>Готові реєструватися? Прошу реєструватися.</p>
<p></p>
<p>10:03:12</p>
<p>У залі зареєстровано 245 народних депутатів України. Пленарне засідання Верховної Ради України оголошую відкритим.</p>
<p>Шановні колеги, сьогодні день народження у трьох наших колег: Галини Ігорівни Янченко, Артема Юрійовича Кунаєва і Андрія Вікторовича Мотовиловця. <i> (Оплески)</i> Від себе, від колег бажаю вам здоров'я, успіхів і успіхів ще раз!</p>
<p>Шановні колеги, надійшла заява про перерву з заміною на виступ. Хто буде виступати? Вадим Зіновійович, ви? Вадим Зіновійович Рабінович. Включіть мікрофон, будь ласка.</p>
<p></p>
<p>10:04:42</p>
<p>РАБІНОВИЧ В.З.</p>
<p>Дорогі українці, дозвольте мені поздоровити вас з наступаючим великим святом – 9 травня. У цей день, який завжди з величезною повагою святкували наші батьки та діди, "осиновый кол" був вбитий у світовий фашизм, десятки мільйонів людей віддали своє життя за перемогу над цим ганебним явищем. Земля України щедро полита кров'ю тих, хто звільняв її від фашистів. Певен, що в багатьох, навіть тих, хто сидить в цьому залі, є рідні, які полягли заради наближення цієї великої перемоги.</p>
<p>Цього дня ми маємо в усіх куточках України, в наших містах та селах вшанувати пам'ять справжніх героїв України, тому що ми – нащадки переможців, і в цей саме день ми маємо замислитись, кожен із нас, у кого є совість та серце, замислитись над тим, як могло статися, що вулицями наших міст крокують прихильники есесівських дивізій. Як це сталося, що в Україні, яка внесла чи найбільший внесок у перемогу Радянської армії, зносять пам'ятники героям-визволителям, а зводять монументи вбивцям, які зрадили Україну? Як це сталося, що країну-переможця фашизму перетворюють у країну переможених? Наші батьки та діди не лякалися дивитися в очі смерті заради перемоги. А ми з вами що – злякаємось і будемо мовчати? Ні, не буде цього. В Україні мільйони і мільйони людей – справжніх патріотів, яким точно відомо, хто переможці, а хто переможений, хто справжній герой, а хто зрадники, що стріляли в спину.</p>
<p>Ось портрет мого батька, він пройшов всю війну танкістом. Його рідний брат загинув в 42-му році. Брат моєї матері загинув в 43-му. Поруч зі мною сьогодні біля цієї трибуни мої товариші з портретами своїх рідних, що воювали проти фашизму, воювали за українську землю, а також з портретами видатних військових полководців цієї війни. Такі є фото у мільйонів українських сімей, у мільйонів. Нас в Україні абсолютна більшість, і ми маємо це продемонструвати 9 травня, щоб усі бачили – ніхто не забутий, ніщо не забуто.</p>
<p>І насамкінець на пам'ять декому. Запам'ятайте: враг будет разбит, победа будет за нами!</p>
<p>Я прошу, шановний председатель… Я просил почтить минутой молчания погибших в этой великой войне.</p>
<p><i>(Хвилина мовчання)</i></p>
<p>Дякую.</p>
<p></p>
<p>ГОЛОВУЮЧИЙ. Прошу сідати.</p>
<p>Шановні колеги, надійшла ще одна заява про перерву з заміною на виступ. Гончаренко?</p>
<p>Гончаренко Олексій Олексійович.</p>
<p></p>
<p>10:08:21</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, сьогодні у нас буде розгляд питання про призначення міністра енергетики. Ми рік прожили без легітимного міністра енергетики, було декілька спроб. І тепер наша "попытка номер 5", спроба чергова, – це пана Галущенка нам пропонують, віце-президента "Енергоатому".</p>
<p>Взагалі я дивуюся, фантастика яка в нашій державі. У нас соціальний ліфт працює дуже цікаво: якщо ти не впорався зі своєю роботою, то отримай підвищення. У нас "Енергоатом", який був в 2019 році, давав мільярди гривень прибутку, мільярди, в 2020 році – глибоко збитковий, в 2021 – році глибоко збитковий. Продає свою електроенергію за копійки олігархам, нижче собівартості і, звичайно, стає збитковим, незважаючи на героїчну роботу наших атомщиків. І що тоді ми робимо? Тоді одного з керівників – в міністри. Ну правильно, тільки туди, куди ж ще можна піти.</p>
<p>Мало того, знаєте, дуже багато зараз Президент Зеленський нам розповідає про деолігархізацію. Як відомо, в будь-якому розслідуванні головне не вийти самому на себе. Ось ми бачимо, що нам пропонують абсолютну людину-олігарха, олігарха Деркача на міністра енергетики України. Мало того, що олігарха, людини, яка американською владою і американською розвідкою прямо названа агентом російського впливу, Деркача, який є випускником вищої школи КДБ в Москві. І ми сьогодні, на ключову галузь, яка є в державі яка забезпечує енергетичну безпеку держави, ставимо таку людину.</p>
<p>Друзі, та ви ж схаменіться вже! Ви бороните національну безпеки, чи ні? Чи ви тільки "грабь награбленное" через Раду національної безпеки і оборони?</p>
<p>Ось питання національної безпеки, коли треба захистити українську енергетику, припинити купувати нарешті російську і білоруську електроенергію, нарешті розібратися з тим, що відбувається з іноземними інвесторами в галузі "чистої" енергетики. Замість цього нам пропонують поставити людину-олігарха, людину-російського агента, людину, яка на своєму робочому місці повністю провалилась, на міністра відповідального за всю енергетику держави.</p>
<p>Друзі, це в черговий раз нам свідчить, що в нас немає ані міністра охорони здоров'я, ані Прем'єр-міністра, нікого. У нас на всіх посадах одна людина – це Володимир Зеленський, він особисто розставляє всіх цих хлопців і дівчат тільки з однією метою, щоб вони були абсолютно слухняні йому, фаховість і патріотизм не мають жодного значення. Одумайтеся, поки не пізно – ніяких російських агентів на чолі Міністерства енергетики.</p>
<p>Дякую.</p>
<p></p>
<p>ГОЛОВУЮЧИЙ. Ще одна заява остання на сьогодні. Юлія Володимирівна Тимошенко, заява про перерву із заміною на виступ.</p>
<p></p>
<p>10:11:43</p>
<p>ТИМОШЕНКО Ю.В.</p>
<p>Шановні громадяни України, шановні депутати. Вчора, ви знаєте, був проголосований Закон про зміни до Земельного кодексу. Зрозуміло, що про патріотизм говорять з цієї трибуни дуже голосно, всю трибуну заплювали, але я хочу сказати, що голосували за Земельний кодекс і здали всі інтереси України. І коли говорять про олігархів і про команди олігархів, то треба подивитися, хто в цій залі у нас з лідерів фракцій олігархи для того, щоб критикувати взагалі це явище.</p>
<p>Я можу сказати вам одну важливу річ, що наша команда категорично не залишить вчорашній Земельний кодекс без реакції. І хочу, щоб зараз мене почули українці, які готові боротися проти цього.</p>
<p>Всім зрозуміло, що вчора прийнято: більше Україна не впливає на свою сільськогосподарську землю, у громадян України, через декілька статей Земельного кодексу, будуть по-хамськи забирати землю, в тому числі і земля у постійному користуванні, земля у довічному володінні за спадщиною. Тепер люди, які володіли цим, а це фермери, прості селяни, вимушені будуть це все купувати за ринковою ціною. Я вже не говорю про те, що будуть продаватися особливо цінні землі, що більше ніхто не буде контролювати якість використання сільськогосподарських земель і багато чого іншого. Але я вам скажу так, що наша команда вміє і знає як боротися, тому перше, що ми будемо робити, – це, безумовно, референдум. Ми знаємо, що зараз будуть перешкоджати, ми знаємо всі технології, які готуються, для того, щоб просто взяти і "злити" референдум, але ми вам це не дозволимо зробити.</p>
<p>Друге. У найближчі дні я принесу особисто Президенту через канцелярію з печаткою, вручу йому викладку, які статті Конституції порушені, коли приймали Закон про Земельний кодекс. І він, як гарант Конституції буде знати, і у мене буде підпис його канцелярії, що він знає, що в цьому Земельному кодексі порушено десятки статей Конституції. І рано чи пізно він буде відповідати за Кримінальним кодексом за все, що він наробив в країні разом зі своєю бандою.</p>
<p>І, третє, що я хочу сказати. Ми обов'язково подамо в Конституційний Суд звернення по Земельному кодексу, і ми зробимо все, щоб рано чи пізно в Україні народився Конституційний Суд, який захищає національні інтереси і Конституцію. І тоді все стане ясно, як закони про розпродаж сільськогосподарської землі прийняті і що, і хто за це буде відповідати.</p>
<p>Ми не спустимо вам нічого. Те, що у вас сьогодні сидить величезна більшість і абсолютна влада, у нас вже один був такий, який, думав, що його це врятує, вас це не врятує.</p>
<p>Слава Україні!</p>
<p></p>
<p>ГОЛОВУЮЧИЙ. Шановні колеги, переходимо до розгляду питань порядку денного. Але перед тим, хвилинка уваги.</p>
<p>Дивіться, шановні колеги, сьогодні у нас окрім пленарного засідання ще два позачергові. В друге позачергове народні депутати запропонували 19 питань, але була така пропозиція включити ці, оскільки ми вчора закінчили 2194, включити ці питання в сьогоднішнє засідання, ті, що були на цьому тижні заплановані. І таким чином ми зменшимо наше позачергове засідання з 19 до 9 питань, трохи раніше зможемо закінчити нашу роботу. Немає заперечень? Немає.</p>
<p>Зараз переходимо до питань порядку денного. З 12-ї до 13-ї перерва і позачергові засідання починаємо о 16:00.</p>
<p>Шановні колеги, відповідно до статті 83, 85, 114 Конституції України за пропозицією депутатських фракції і політичної партії "Слуга народу", до складу якої входить більшість народних депутатів України від конституційного складу Верховної Ради України, і яка має право коаліції депутатських фракцій у Верховній Раді України, Прем'єр-міністр України Денис Анатолійович Шмигаль вніс до Верховної Ради подання про призначення Галущенка Германа Валерійовича міністром енергетики України. Відповідні матеріали вам надані.</p>
<p>Пропонується наступний регламент розгляду цього питання: представлення кандидата Прем'єр-міністром України – до 2 хвили; виступ кандидата на посаду міністра енергетики України – до 5 хвилин; запитання до кандидата від народних депутатів України – до 9 хвилин; співдоповідь від комітету – до 2 хвилин і виступи від депутатських фракцій та груп – до 21 хвилини (3 хвилини на кожну фракцію та групу). Після цього голосування.</p>
<p>Немає заперечень? Немає. Дякую.</p>
<p>Переходимо до розгляду цього питання. До слова для представлення кандидата запрошується Прем'єр-міністр України Денис Анатолійович Шмигаль.</p>
<p></p>
<p>10:17:06</p>
<p>ШМИГАЛЬ Д.А.</p>
<p>Шановний пане Голово Верховної Ради, шановні народні депутати, шановні українці, доброго дня! Відповідно до пункту 12 частини першої статті 85 та частини четвертої статті 114 Конституції України за пропозицією депутатської фракції політичної партії "Слуга народу", яка згідно з частиною 10 статті 83 Конституції України діє, має права коаліції депутатських фракцій у Верховній Раді України дев'ятого скликання, вношу подання про призначення Галущенка Германа Валерійовича міністром енергетики України. Прошу підтримати таке подання.</p>
<p>Дякую.</p>
<p></p>
<p>ГОЛОВУЮЧИЙ. Дякую, Денисе Анатолійовичу.</p>
<p>До слова запрошується кандидат на посаду міністра енергетики України Герман Валерійович Галущенко.</p>
<p></p>
<p>10:18:17</p>
<p>ГАЛУЩЕНКО Г.В.</p>
<p>Доброго дня, шановний пане Голово, шановні народні депутати, пане Прем'єр-міністр! Насправді не хотів з цього починати, але я мушу відразу відповісти шановному народному депутату. Енергоатом другий квартал поспіль є прибуткової компанією. Всі ці історії стосовно моїх зв'язків з олігархатом, зокрема з Деркачем, є абсолютним фейком, який розповсюджується на інформаційну дискредитацію компанії перш за все. Тому давайте припиняти всі ці істерії. Якщо є питання і є бажання довести, то, будь ласка, на сьогодні є маса можливостей показати наказ пана Деркача про моє призначення в "Енергоатом", знайдіть його, показати рішення суду, де я є вписаний як представник, як адвокат пана Деркача, знайдіть його. Тому, вибачте, що я з цього починаю, не хотів про це я говорити, але зараз до виступу.</p>
<p>Дякую, по-перше, вам всім за можливість представити позицію. На сьогодні вітчизняна енергетика перебуває в дуже скрутній ситуації. Величезні борги, диспропорції на ринку електроенергії, незавершеність інтеграції енергосистем з ЄС, висока енергоємність українських промислових підприємств, коливання цін на газ взимку, тіньовий ринок паливно-мастильних матеріалів, багаторічні проблеми вугільної галузі. Зовнішні загрози в енергетиці теж вимагають надзвичайних зусиль дипломатії, в тому числі у протистоянні "Північному потоку-2", інтеграції українських ринків і електроенергії до ЄС і диверсифікація і постачання енергоносіїв. На додаток до цього ми маємо дуже суттєві виклики, які пов'язані з кліматичним переходом у глобальній економіці, ключовим елементом якого є відмова від забруднюючого палива. І найближчий час насправді є найбільш критичним.</p>
<p>Ці проблеми не можна вирішити точковими змінами в законодавстві чи лише єдиною операційною діяльністю міністерства. Тому будь-який міністр, який був до цього або прийде в майбутньому, він нічого не зможе зробити без взаємодії з Верховною Радою. При чому це не лише взаємодія з профільним комітетом, це мова іде взагалі про всі майже комітети ключові – економіки, бюджету, зовнішніх справ.<a name=Temp></a> Це має бути консолідована спільна робота.</p>
<p>Якраз моє головне завдання на посаді міністра я якраз і бачу в цьому – щоб налагодити з вами оцю співпрацю і разом вирішувати ті критичні питання і ті критичні проблеми, які на сьогодні склалися в сфері енергетики. При чому ця взаємодія не може і не має обмежуватись лише Києвом. Нам потрібно залучення всіх областей, регіонів, всіх громад і навіть найменших суб'єктів ринку.</p>
<p>Тому міністерству потрібна ваша допомога буде не тільки як законодавців, а як людей, які краще розуміють ситуацію в округах і в регіонах, які безпосередньо спілкуються з людьми і розуміють що відбувається на місцях.</p>
<p>Ринок енергетики не має бути грою з нульовою сумою, коли один вид генерації виживає за рахунок знищення іншого, коли прагнення генерації заробити вбиває промисловість, а спекуляції з цінами виймають останні гроші з кишень пересічних громадян. Тарифи на електроенергію та газ потрібно не збільшувати, а шукати шляхи як їх зменшити для вразливих верств населення. І насправді для цього є можливості і ресурси, і при чому робити це можливо ринковими методами, не адміністративними, а ринковими методами. Саме такі можливості є всередині ринків.</p>
<p>Ще одним великим викликом для нашої країни є питання енергетичної безпеки і відповідно інтеграції до ENTSO-E. Це значно більше, ніж від'єднання від колишньої енергосистеми. І якраз моє завдання – втілити цей проект в життя.</p>
<p>Важливі є питання ПСО, тому що воно викривляє ціну для кінцевого споживача. І крім ціни на ринку важливе також функціонування сталої системи і кліматичні зміни.</p>
<p>Оскільки в Європейському Союзі атому і гідроенергію прирівнюють до ВДЕ, то, безумовно, вони мають стати основою трансформації…</p>
<p></p>
<p>ГОЛОВУЮЧИЙ. Дякую, час вичерпано.</p>
<p>Будь ласка, запишіться на запитання до доповідача від народних депутатів України.</p>
<p>Задорожній Микола Миколайович.</p>
<p></p>
<p>10:23:49</p>
<p>ЗАДОРОЖНІЙ М.М.</p>
<p>Доброго дня, шановні колеги! Доброго дня, шановний пане кандидат! У мене питання: як міністерство буде виходити з ситуації з ТЕЦ, які – їх декілька десятків по Україні – які наростили величезні борги? І чи є бачення міністерства передавати такі ТЕЦ, наприклад, у комунальну власність?</p>
<p>Чи вивчали ви це питання, що ви можете відповісти? Дякую.</p>
<p></p>
<p>10:24:25</p>
<p>ГАЛУЩЕНКО Г.В.</p>
<p>Це проблема велика. Є декілька шляхів, які вже зараз опрацьовуються. Зокрема це є відповідний законопроект щодо взагалі погашення боргів у галузі. І є бажання, наскільки я знаю, "Нафтогазу" забрати в управління ці ТЕЦи, щоби вирішити питання.</p>
<p>Тобто насправді я думаю, що це теж можлива опція. І ми будемо розглядати як в рамках закону, так і в рамках можливості передачі в управління відповідному суб'єкту.</p>
<p>Дякую.</p>
<p></p>
<p>ГОЛОВУЮЧИЙ. Верещук Ірина Андріївна.</p>
<p></p>
<p>10:25:08</p>
<p>ВЕРЕЩУК І.А.</p>
<p>Доброго дня, шановний кандидате! Верещук Ірина Андріївна. Скажіть, будь ласка, фракція "Слуга народу" в цілому загалом готова вас підтримати. Але це означає, що ми беремо на себе теж співвідповідальність за вашу роботу також.</p>
<p>Як ви розумієте, суспільство від нас чекає рішучих кроків, які полягатимуть у низці заходів, які призведуть чи приведуть до зниження тарифів на всі види: на газ, на опалення, на електроенергію – 1 гривня 68. Люди чекають, коли ми знизимо до 90 копійок, люди чекають від нас реальних кроків.</p>
<p>У мене питання: ви готові взяти на себе відповідальність за все, що буде відбуватися із тарифною політикою в Україні? Скажіть, будь ласка, і заспокойте сьогодні громадян: ми будемо працювати над тим, щоб тарифи знижувались.</p>
<p>Дякую.</p>
<p></p>
<p>10:26:02</p>
<p>ГАЛУЩЕНКО Г.В.</p>
<p>Я готовий брати відповідальність. І ми будемо працювати, ми маємо вже відповідні напрацювання, які я пізніше готовий представити.</p>
<p>Дивіться, вчора була продовжена стара модель ПСО на 2 місяці, тобто відповідно з 1 липня ми напрацюємо нову модель, яка вже буде враховувати ці позиції.</p>
<p></p>
<p>ГОЛОВУЮЧИЙ. М'ялик Віктор Ничипорович.</p>
<p></p>
<p>10:26:26</p>
<p>М’ЯЛИК В.Н.</p>
<p>Прошу передати Батенку.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>ГОЛОВУЮЧИЙ. Батенко Тарас Іванович.</p>
<p></p>
<p>10:26:31</p>
<p>БАТЕНКО Т.І.</p>
<p>Шановний Герман Валерійович, ми розуміємо, в якій ситуації вам доведеться очолити профільне Міністерство енергетики з огляду на те, що енергетика у нас в критичному стані, а міністерства майже немає, не існує, є тільки, як справедливо зауважують аналітики, окремі функції, тому що "Укргідрогенерація" належить напряму Кабміну, "Центренерго" належить до Фонду держмайна, "Укренерго" під Мінфіном, НКРЕКП займається, перетягує теж на себе деякі невластиві функції, виконуючи технічну політику.</p>
<p>Як ви знаєте, була ініціатива депутатської групи "За майбутнє", яка ставилася на голосування минулого тижня, щодо повернення пільгового тарифу на електроенергію за перші спожиті 100 кіловат, що так турбує наших людей. Я розумію про те, що середнє споживання, і ви знаєте про те, в Україні сягає порядку 168 кіловат. Чи настав час все-таки повернути цей пільговий тариф на електроенергію? Яка ваша позиція в цьому питанні чи ви будете солідаризуватися з позицією більшості людей і нашою депутатської групи?</p>
<p>Дякую.</p>
<p></p>
<p>10:27:36</p>
<p>ГАЛУЩЕНКО Г.В.</p>
<p>Дякую за запитання.</p>
<p>Насправді це якраз питання, яке і є пов'язано з новою моделлю ПСО, в рамках якої якраз і існує можливість подивитися на опції в залежності від кількості, від обсягу споживання щодо зменшення тарифу.</p>
<p>От просто для прикладу, якщо ми візьмемо минулий рік, це офіційні дані НКРЕКП, 30 відсотків населення споживає менше 75 кіловат. Відповідно ми розуміємо, що це якраз є категорія населення, яка потребує підтримки з боку держави. Тому ми всі ці моделі будемо напрацьовувати в рамках якраз того, що я казав, нової моделі ПСО.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Соболєв Сергій Владиславович.</p>
<p>Кучеренко Олексій Юрійович.</p>
<p></p>
<p>10:28:29</p>
<p>КУЧЕРЕНКО О.Ю.</p>
<p>Олексій Кучеренко, фракція "Батьківщина". Пане Галущенко, в нас немає сумнівів, що Україні потрібна енергетична незалежність, і це пов'язано з дуже потужної роботою потужного міністерства з потужним патріотичним міністром, який буде впроваджувати українську енергетичну політику, а не політику ззовні або інших якихось олігархічних груп. Ви абсолютно правильно зазначили, що в Україні сьогодні, по суті, енергетична бідність, коли 30 відсотків населення споживає до 75 кіловат-годин на місяць. Це енергетична бідність.</p>
<p>Чи є у вас план повернення повноважень повноцінних міністерству по управлінню енергетичним сектором? Чи розуміємо ми з вами, що сьогодні тарифна політика впроваджується так званим незалежним регулятором НКРЕКП, який провалив цю реформу? Чи готові ви сьогодні взяти на себе відповідальність за справедливу тарифну політику в Україні? У вас буде наша підтримка тоді.</p>
<p></p>
<p>10:29:39</p>
<p>ГАЛУЩЕНКО Г.В.</p>
<p>Дякую за запитання.</p>
<p>Да, я ще раз хочу сказати, що я дійсно готовий, тому я насправді тут і перебуваю зараз, що я готовий брати цю відповідальність стосовно тарифної політики.</p>
<p>І стосовно повноважень міністерства, безумовно, міністерство має формувати цю політику і мати важелі її реалізації. Безумовно, ми будемо теж в цьому напрямку працювати.</p>
<p>Дякую дуже.</p>
<p></p>
<p>ГОЛОВУЮЧИЙ. Фріз Ірина Василівна.</p>
<p></p>
<p>10:30:06</p>
<p>ФРІЗ І.В.</p>
<p>Прошу передати слово Гео Леросу.</p>
<p></p>
<p><a name=_GoBack></a>ГОЛОВУЮЧИЙ. Гео Лерос Багратович.</p>
<p></p>
<p>10:30:14</p>
<p>ЛЕРОС Г.Б. Гарна спроба, Дмитре Олександровичу. Тож у мене питання. Офіс Президента, роздаючи вашу біографію народним депутатам, вказав у ній, що ви не фігуруєте у жодному кримінальному провадженні. Натомість в Шевченківському управлінні поліції міста Києва розслідується кримінальне провадження по факту незаконного заволодіння вами і вашим колегою Хартмутом коштами "Енергоатому", які вам незаконно виписав Котін. Ви як юрист мали усвідомити те, що премію отримуєте незаконно.</p>
<p>Тож у мене до вас питання: коли ви повернете "Енергоатому" гроші незаконно отримані?</p>
<p></p>
<p>10:31:07</p>
<p>ГАЛУЩЕНКО Г.В.</p>
<p>Дякую за запитання, пане Гео.</p>
<p>Насправді це для мене новина, що я фігурую в кримінальній справі. Якщо це є, то, напевно, мають відбуватися, я вам як юрист кажу, якісь кримінальні дії і слідчі дії, мене мав хтось викликати, повідомити. Якщо це буде, давайте будемо спілкуватися.</p>
<p>Стосовно, коли і що я поверну, давайте дочекаємося результатів справи і вироку суду, якщо такий буде.</p>
<p>Дякую.</p>
<p></p>
<p>ГОЛОВУЮЧИЙ. Дирдін Максим Євгенович.</p>
<p></p>
<p>10:31:36</p>
<p>ДИРДІН М.Є.</p>
<p>У мене таке питання до вас. Яка ваша особиста позиція щодо відновлення пільг 30-кілометрової зони? Навіть в самі тяжкі часи для України ця пільга не була скасована. Це ж саме питання я задавав вам і на фракції. Хотілось би почути вашу позицію, що ви будете робити щодо даної пільги, щодо її відновлення або невідновлення? Ваша позиція.</p>
<p>Дякую.</p>
<p></p>
<p>10:32:09</p>
<p>ГАЛУЩЕНКО Г.В.</p>
<p>Дивіться, я знаю, що це питання буде сьогодні розглядатися і на Раді в тому числі. Я підтримую розгляд цього питання. Безумовно, що треба напрацювати механізми. Якщо ми говоримо про відновлення цієї пільги, а, напевно, я більше схиляюся до цього, але треба знайти тоді, як це буде зроблено. Знову ж таки, можливо, в залежності від обсягу споживання. Треба подивитися. Але в цілому, безумовно, це теж є, як це кажуть, наш біль "Енергоатома" як компанії, яка оперує чотирма атомними станціями.</p>
<p></p>
<p>ГОЛОВУЮЧИЙ. Дякую.</p>
<p>Шуфрич Нестор Іванович.</p>
<p></p>
<p>10:32:48</p>
<p>ШУФРИЧ Н.І.</p>
<p>Дякую.</p>
<p>Шановний кандидате, Германе Валерійовичу, в мене до вас запитання два.</p>
<p>Перше. Я ще пам'ятаю часи, коли міністром енергетики був Бойко Юрій Анатолійович і газ національного видобутку подавався для населення і для підприємств теплокомуненерго фактично за ціною в 5 разів нижче, ніж сьогодні в валютному еквіваленті, і майже в 14 разів менше в гривневому.</p>
<p>І друге питання. Чи плануєте ви повернути пільгу для споживачів електроенергії в межах 100 кіловат, як це було ще в минулому році. Тобто чи є надія на те, що газ національного видобутку буде віддано народові України для споживання, а електроенергія, пільга на неї буде відновлена?</p>
<p>Дякую за увагу.</p>
<p></p>
<p>10:33:53</p>
<p>ГАЛУЩЕНКО Г.В.</p>
<p>Дякую за запитання.</p>
<p>Я почну з другого, і якраз ми про це говорили зараз, стосовно відновлення. Насправді, да, ми працюємо в рамках нового ПСО, щоб знайти механізм. Зараз навіть не питання чи ми повертаємо ці 100 кіловат старі, питання в тому, що ми знайдемо механізм як зменшити плату для певних верств населення. І це може бути навіть не 100 кіловат, це можуть бути більш драматичні рішення з точки зору зменшення.</p>
<p>Стосовно видобутку. Безумовно, дивіться, це ж питання знов як формується ціна на газ у нас – це інше питання. І є зараз річна ціна 7,96, до цього вона була 6,99 врегульована урядом, після цього як ми відпустили, ринок тримав цю ціну. Зараз вона збільшилась.</p>
<p>Тобто питання знову ж таки стосовно видобутку. Безумовно, що збільшення і нормальний видобуток, а на сьогодні, на жаль, ми бачимо тенденцію до падіння видобутку національного, він, безумовно, має і вплинути на утворення цієї ціни і відповідно зменшити цю ціну. І тут питання в тому, що треба, безумовно, дивитися сюди дуже серйозно. І я якщо не помиляюсь, десь позавчора чи вчора навіть "Нафтогаз" сказав, що насправді не буде потреби закуповувати, імпортувати газ в цьому році, що є достатньо газу з урахуванням видобутку і того газу, який перебуває в сховищах. Це важлива річ і, безумовно, ми будемо робити все, щоб збільшити ці обсяги видобутку і відповідно це вплине на ціни.</p>
<p></p>
<p>ГОЛОВУЮЧИЙ. Дякую, Герман Валерійович. Будь ласка, сідайте.</p>
<p>Шановні колеги, до слова для співдоповіді запрошується голова Комітету з питань енергетики та житлово-комунального господарства Герус Андрій Михайлович.</p>
<p></p>
<p>10:35:52</p>
<p>ГЕРУС А.М.</p>
<p>Доброго ранку, шановні колеги! На виконання доручення Голови Верховної Ради України Дмитра Олександровича Разумкова на засіданні комітету вчора було розглянуто подання Прем'єр-міністра України Дениса Анатолійовича Шмигаля про призначення Галущенка Германа Валерійовича міністром енергетики.</p>
<p>За результатами розгляду комітет прийняв рішення рекомендувати Верховній Раді України призначити Галущенка Германа Валерійовича на посаду міністра енергетики України.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Андрій Михайлович. Будь ласка, сідайте.</p>
<p>Шановні колеги, будь ласка, запишіться на виступи від депутатських фракцій та груп.</p>
<p>Вацак Геннадій Анатолійович.</p>
<p></p>
<p>10:36:51</p>
<p>ВАЦАК Г.А.</p>
<p>Передаю слово Коту Андрію Богдановичу.</p>
<p></p>
<p>ГОЛОВУЮЧИЙ. Кіт Андрій Богданович.</p>
<p></p>
<p>10:37:06</p>
<p>КІТ А.Б.</p>
<p>Добрий день, шановні колеги! Андрій Кіт, депутатська група "Довіра", Стрийщина-Жидачівщина. Україна довгі роки була провідною країною в енергетичній сфері не тільки на пострадянському просторі, але і в цілій Європі. На жаль, відсутність системної політики впродовж багатьох років незалежності нашої України призвела до того, що ми повністю розбалансували свій енергетичний ринок.</p>
<p>За безвідповідальність державних діячів і цього, і минулого, і попереднього скликання, наразі зараз платить наш пересічний споживач, платить населення України і платить цілий енергетичний сектор в Україні. Щоквартальна зміна міністрів, наголошую, щоквартальна зміна міністрів, яка стала системою в нашій Раді, на жаль, призводить до того, що у нас є не повна відповідальність, а повна відповідальність. І я покладаю цю відповідальність на Кабінет Міністрів України, який нездатен організувати роботу і кожних три місяці подає нам нового міністра на затвердження чи в.о. міністра.</p>
<p>До сих пір відсутня чітка програма дій вирішення нагальних як нагальне…, яке, з моєї точки зору, я не почув ні від уряду, ні від теперішнього кандидата.</p>
<p>Насамперед, я хочу зрозуміти, яким-то чином ми будуємо єдиний енергетичний простір є Європою, якщо в нас немає до цих пір жодної міжнародної угоди та проекту будівництва "Енергетичного моста", і що ми не можемо експортувати електроенергію, окрім Бурштинського острова, з наших АЕС в Європу. Без цього, говорити про те, що ми маємо єдиний енергетичний простір з Європою – це так само як говорити, що ми будемо їхати з вами зі Львова до Кракова машиною, де дороги між Львовом і Краковом не існує, і це ганьба.</p>
<p>Наступне. Атомна енергетика, вона є дотаційним локомотивом всього, що відбувається у нас в енергетиці в Україні. Я до цих пір не почув ні програми, ні яким способом ми маємо зробити спеціальний фонд для відновлення атомної енергетики України з відрахувань, які нараховуються за оплату електроенергії з атомних станцій. Такого фонду не існує.</p>
<p>Саме болюче для нас зараз питання – це питання "зеленої" енергетики. Замість того, щоб стати прикладом інновацій в нашій країні і інноваційних технологій, ми перетворили "зелену" енергетику на цапа-відбувайла, де тарифи змінюються не по днях, а по годинах.</p>
<p>Я на кінець хочу насамперед подякувати Сергію Вітренку, за той короткий час, що він був міністром, за його початок в роботі. І я хочу, щоби теперішній кандидат добре усвідомлював і запитати його, чи він усвідомлює всю відповідальність, яка лежить на ньому, за стан справ в енергетиці країни. Тому що група "Довіра" довіряє тільки один раз.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>10:40:15</p>
<p>ГОЛОВУЮЧИЙ. Дякую.</p>
<p>Слово надається народному депутату Дунаєву Сергію Володимировичу, фракція політичної партії "Опозиційна платформа – За життя".</p>
<p></p>
<p>10:40:20</p>
<p>ДУНАЄВ С.В.</p>
<p>Прошу передати слово Колтуновичу нашому колезі.</p>
<p></p>
<p>ГОЛОВУЮЧИЙ. Колега Колтунович Олександр Сергійович, будь ласка.</p>
<p></p>
<p>10:40:36</p>
<p>КОЛТУНОВИЧ О.С.</p>
<p>Дякую.</p>
<p>Шановний головуючий, шановні народні депутати, шановний кандидате на посаду міністра енергетики! Я хотів би звернути вашу увагу і колег, що ми сьогодні не просто обираємо міністра енергетики, ми сьогодні обираємо долю і стратегічні пріоритети розвитку великої галузі, яка фактично є основою національної економіки.</p>
<p>У нас до вас буде кілька конкретних пропозицій, наприклад, щодо газового сектору. Мій колега Нестор Шуфрич вже казав про те, що колись у свій час ціна на газ власного видобутку була 725 гривень, це трішки менше 100 доларів, це ціна 2013 року. Дуже важливо, щоб газ, який видобувається в Україні, йшов на потреби населення. Це перше.</p>
<p>Другий важливий момент – в цілому стратегія видобутку газу. В минулому році ми видобули менше 20 мільярдів кубічних метрів газу. Цього недостатньо для загалом потреб в цілому національної економіки, реального сектору економіки і інших речей. Нас цікавлять цифри по нарощенню обсягу видобутку газу в Україні. Нас цікавить конкретна ціна газу, який буде йти на потреби населення в першу чергу і для промислових об'єктів. Також нас цікавить, щоб ви врешті-решт відійшли від цих ганебних схем по віртуальному реверсу газу і електричної енергії, щоб ми покинули назавжди "Дюссельдорф плюс", "Роттердам плюс" тощо, щоб це все залишилося ганебною історією ваших попередників, а щоб тарифоутворення і ціноутворення на енергетичному ринку було прозорим.</p>
<p>На що я ще хочу звернути увагу. На сьогоднішній день критична ситуація у вугільній галузі: вугільна галузь має заборгованість по виплаті заробітної плати майже 2 мільярда гривень. Це заборгованість та, яка на сьогоднішній день не виплачена вашим попередником. Тому ми потребуємо і вимагаємо врегулювання цього питання в цілому по країні.</p>
<p>Ще один дуже важливий момент – це демонополізація енергетичного ринку. Навіть не монополії, а олігархи осіли певні на енергетичних потоках, отримують надлишки на "зеленій" енергетиці і це не має бути допущено в сучасній вільній ринковій країні.</p>
<p>Ну і безмовно, не можу не згадати за тарифи на електричну енергію і ціни на газ. Тоді, коли митна вартість газу імпортна падає до 209 майже доларів за тисячу кубів, у нас зростає ціна на газ до 10 тисяч 138 гривень. Я закликаю вас не займатися тими речами, якими займалися ваші попередники, які не бачили окремо доставки, окремо ПДВ на ту доставку і в цілому ціни газу. Закликаємо вас знизити цю ціну на газ загальну, яка сьогодні багато де складається з 7,99 плюс 1 гривня 79 і плюс ПДВ на доставку. Цього не має бути, має бути єдиний прозорий платіж.</p>
<p>І 90 копійок на електроенергію. Наша фракція дає вам один місяць і вона готова вас підтримати, для того, щоб ви врегулювали всі ці питання, і для того, щоб громадяни України отримали достойні тарифи.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Слово надається народній депутатці України Устіновій Олександрі Юріївні, фракція політичної партії "Голос".</p>
<p></p>
<p>10:43:48</p>
<p>УСТІНОВА О.Ю.</p>
<p>Прошу передати слово Гео Леросу.</p>
<p></p>
<p>ГОЛОВУЮЧИЙ. Гео Лерос, будь ласка. Гео Багратович, будь ласка.</p>
<p></p>
<p>10:44:02</p>
<p>ЛЕРОС Г.Б.</p>
<p>Шановні українці, ця людина повинна сидіти не в кріслі як кандидат на посаду міністра енергетика, вона повинна сидіти у в'язниці за державну зраду. Національне антикорупційне бюро розслідує майже десять кримінальних справ, де фігурує керівництво "Енергоатому", в тому числі пан Галущенко. Тільки за одним договором він продав електроенергії і наніс збитки державі на 2,4 мільярда гривень. Це корупціонер. Ви призначаєте корупціонера на посаду міністра енергетики. Половина складу Кабінету Міністрів корупціонери, які стоять спілкуються зі "смотрящими" та кримінальними авторитетами. Майже весь склад Офісу Президента корупціонери і ви зараз призначаєте за протекцією Зеленського ще одного корупціонера.</p>
<p>Кожен з вас, хто буде голосувати за цього покидька, буде таким самим корупціонером, ганьба тим.</p>
<p></p>
<p>ГОЛОВУЮЧИЙ. Слово надається народному депутату України Забродському Михайлу Віталійовичу, фракція політичної партії "Європейська солідарність".</p>
<p></p>
<p>10:45:19</p>
<p>ЗАБРОДСЬКИЙ М.В.</p>
<p>Пане спікер, прошу передати слово Софії Федині.</p>
<p></p>
<p>ГОЛОВУЮЧИЙ. Софія Романівна Федина, будь ласка.</p>
<p></p>
<p>10:45:30</p>
<p>ФЕДИНА С.Р.</p>
<p>Сьогодні Чистий четвер перед Великоднем. В Чистий четвер потрібно очищатися, а отже – говорити правду. Товариство, я вас вітаю, ви сьогодні висуваєте на міністра енергетики людину, яка розвалила атомку і яка розвалила український енергобаланс. Це людина, яка довела "Енергоатом" до збитковості у понад 4,5 мільярда гривень, а перед цим "Енергоатом" був прибутковим. Це його рук справи – залежність від імпорту електроенергії з "Росатому".</p>
<p>Відомо також, що Галущенко – це людина Деркача, того самого, якого Сполучені Штати Америки вважають агентом Кремля. То таким чином ви, можливо, хочете розвалити добрі стосунки зі Сполученими Штатами Америки?</p>
<p>Я нагадаю, що це вже третє пришестя команди Деркача до керма "Енергоатому". Але кожний раз наслідки були критичними – повернення в бік Москви. Цієї зими вперше не було витягнуто енергобаланс і Україна перейшла на імпорт великих обсягів енергії з країни-агресора, зокрема, з нової Білоруської АЕС.</p>
<p>А тепер я скажу, що цим самим ми не тільки відкриваємо свою енергосистему для електроенергії країни-агресора, ми ставимо під удар нашого найближчого партнера – Литовську Республіку. Саме у цій залі Президент Литви просив нас не купувати енергію з Білоруської АЕС, не купувати Московську електроенергію. То таким чином ви хочете розвалити наші добрі стосунки з Литвою?</p>
<p>Але я також нагадаю роботу Галущенка в часи Януковича в команді Деркача в "Енергоатомі". І результатом роботи цієї команди стало те, що Україна відмовилася від американського атомного палива і знову повернула в русло Москви. Для цього була організована диверсія на Південно-Українській АЕС, де тоді 5 років успішно випробовувалось американське паливо Westinghouse, тоді ми знову потрапили у залежність від "московської федерації" в атомній сфері.</p>
<p>І, до речі, саме Майдан і Революція Гідності зупинили цю залежність від Москви. Саме тоді американське паливо рятувало Україну, тоді, коли Москва запустила віялові відключення. А тепер ви знову повертаєте Галущенка. Страшно подумати, коли він піде на підвищення.</p>
<p>А тепер ще, "слуги", ви обіцяли людям зниження тарифів. То чому зараз підприємство, на якому віце-президентом Галущенко продає олігархам електроенергію у двічі дешевше ніж ринкова ціна, а громадяни України мають платити набагато більше.</p>
<p>Ви не думаєте про Україну, вам не цікаво, таке враження, що ви хочете тільки відмивати гроші. Але сьогодні Чистий четвер, можливо, варто позбутися від московської агентури назавжди.</p>
<p></p>
<p>ГОЛОВУЮЧИЙ. Слово надається народній депутатці України Тимошенко Юлії Володимирівні, фракція "Батьківщина".</p>
<p></p>
<p>10:48:48</p>
<p>ТИМОШЕНКО Ю.В.</p>
<p>Ну, да, сьогодні дійсно Чистий четвер, я всіх вітаю! І я думаю, що певній фракції в Чистий четвер треба не говорити неправду, а починати кожен виступ, наприклад, з слів "жму руку і обнімаю". Тоді все буде абсолютно нормально і все стане на свої місця.</p>
<p>І ще хочу сказати вам, знаєте, цинізм вже зашкалює просто. Я хочу запитати: хто у нас зруйнував енергоринок, хто у нас зруйнував газові всі наші нормальні баланси в країні?</p>
<p>Я хочу нагадати, що 2014 року повністю знищили енергоринок, який працював 17 років, який давав людям нормальну вартість електроенергії і хочу нагадати, що розвал почався з того моменту, коли електроенергія зросла для людей в 7 раз після так званої ринкової реформи на замовлення ззовні. Совість майте! Хочеться іншими словами трошки сказати, но не можу, виховання не дозволяє.</p>
<p>А потім по газу хочу нагадати: до 2014 року у нас нормально український газ ішов українцям 23 роки незалежності, по нормальній ціні з тридцятивідсотковою рентабельністю. З 14-го року "грохнули" це, забрали в повну корупцію все постачання газу, відмивали гроші мільярдами. Люди отримали в 11 разів вищі тарифи на газ, в 15 разів вищі на тепло. Я хочу запитати: хто за це відповідає? Коли ви говорите про розвал енергетики – подивіться на себе в дзеркало. Це перше.</p>
<p>Друге. Я хочу сказати, що сьогодні, те, що я бачу, українська держава вже не управляє своїм енергосектором в силу того, що попередні 5 років така політика робилася і зараз вона продовжується. І тому перше завдання, яке сьогодні стоїть, – це повернути всі системи енергетичні під контроль держави. Сьогодні вони під контролем шахраїв і де відмиваються мільярдні оборудки.</p>
<p>Я можу сказати, що сьогодні є наша мета закрити корупцію навколо "Енергоатома", навколо НАК "Нафтогазу", де зараз з'явилися посередники. Вони вже мільярди декларують у нас. Уявіть собі, якісь компанії, у яких тільки "рога і копита, стол і стул", мільярди декларують.</p>
<p>І тому вчора ми мали зустріч з цим кандидатом на міністра, і те, що я у нього запитала: чи готовий він руйнувати зовнішнє управління в енергетиці, розганяти ту банду, яка там з 2014 року осіла і наводити лад в енергетиці. Він сказав, що у нього така воля є і я рада, що у нього така воля є, тому що інакше країна не виживе.</p>
<p>І тому, захищаючи національні інтереси країни, сподіваючись, що він щось в цьому напрямку зробить, що він не з тих, хто за гранти продає країну, ми будемо голосувати "за".</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:51:53</p>
<p>ГОЛОВУЮЧИЙ. Мошенець.</p>
<p>Камельчук Юрій Олександрович.</p>
<p></p>
<p>10:52:05</p>
<p>КАМЕЛЬЧУК Ю.О.</p>
<p>Дорогі друзі, в Україні вчора велике свято настало: ми позбулися надзвичайно "ефективного" (в лапках) керівника "Нафтогазу", за що велика подяка Кабінету Міністрів. Ці 7 років надзвичайної ефективності, які привели в 2020 році в дельту у 30 мільярдів гривень, при плані в 11,5 мільярдів прибутку, "Нафтогаз" отримав 19 мільярдів збитку.</p>
<p>Я сподіваюся, що ця тенденція в українській енергетиці щодо зміни так званих ефективних кадрів продовжиться. І я сподіваюся, що кандидат, якого сьогодні ми бачимо тут поруч, зможе виправити ту картину з хаосом в енергетиці, в якому ми живемо, я думаю, всі 30 років. А з 2014 року стільки схем постворювалося, що, на жаль, три попередники справитися не змогли.</p>
<p>Я думаю, що можна Герману Валерійовичу дати кілька завдань, я думаю, що у нас таке право є як у парламенту.</p>
<p>Перше – це збалансувати енергетичну систему України. Друге – це привести в порядок державні енергогенеруючі компанії, розробити нарешті стратегію розвитку енергетики до 2050 року.</p>
<p>І кілька доручень, які, я думаю, що він і так знає, але ми все ж таки нагадаємо і будемо контролювати цей процес: сприяти приєднанню української енергосистеми до європейської енергетичної системи, зберігати і збільшувати кількість робочих місць, наскільки це можливо в енергетичному секторі і нарешті навести лад у вугільній галузі.</p>
<p>І останнє – це сподівання. Я дуже сподіваюсь, Герман Валерійович, що вам вистачить духу, сили і терпіння виконати всі ці завдання. А парламент буде вас підсилювати.</p>
<p>Дякую.</p>
<p></p>
<p>ГОЛОВУЮЧИЙ. Батенко Тарас Іванович.</p>
<p>Скороход Анна Костянтинівна.</p>
<p></p>
<p>10:54:17</p>
<p>СКОРОХОД А.К.</p>
<p>Шановні колеги, ми нарешті маємо змогу отримати міністра енергетики за останні півтора року. Тому що останнім часом у нас були тільки т. в. о., для яких ми продовжували можливість бути т. в. о.</p>
<p>На сьогоднішній день енергетична галузь перебуває в жахливій кризі. І ви знаєте, Герман Валерійович, у вас непроста задача – виправити цю ситуацію і зробити так, щоб ми дійсно були енергонезалежною державою. Зробити так, щоб нам не доводилося купувати електроенергію в Росії і Білорусі, адже ми самі можемо забезпечити себе і так само робити експорт власної електроенергії.</p>
<p>Ми знаємо, яка жахлива ситуація відбувається в усіх державних енергетичних компаніях. Ми сподіваємося, що ви почнете не просто з того, що займатиметеся якимись кадровими рішеннями, а ви почнете з того, що проведете повний аудит "Енергоатому", "Укргідро", всіх шахт, усіх державних енергетичних підприємств, і в першу чергу – НАК "Нафтогазу", який в Україні став окремою державою в державі. Ми сподіваємося, що нарешті буде вирішена проблема шахтарів, адже кожен місяць або кожні три місяці чути як вони страйкують, бо не отримують заробітну плату. З цим треба просто якось вже закінчувати. Люди мають розуміти, за що вони ходять на роботу.</p>
<p>Ми дуже сподіваємося на те, що вам дійсно вдасться виповнити свої обіцянки і знизити тарифи для населення на всі енергоносії, що ви зможете повернути перші пільгові 100 кіловат. Адже, як ви і самі казали з цієї трибуни, у нас 30 відсотків населення споживає не більше 75 кіловат на місяць.</p>
<p>Ми сподіваємось, що ви будете і надалі співпрацювати з парламентарями після вашого обрання, а не забудете нас, як дуже часто роблять всі міністри.</p>
<p>Наша депутатська група "За майбутнє", беззаперечно, підтримує вашу кандидатуру, бажає вам успіхів на цій посаді, наснаги і сили працювати на український народ, а не на олігархів.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, час для обговорення і виступів вичерпаний. Будь ласка, запросіть народних депутатів до зали, переходимо до голосування за кандидата на посаду міністра.</p>
<p>Шановні колеги, відповідно до статті 85, 114 Конституції України я ставлю на голосування пропозицію про призначення Галущенка Германа Валерійовича міністром енергетики України. Будь ласка, підготуйтеся до голосування.</p>
<p>Готові голосувати? Шановні колеги, всі готові голосувати? Прошу підтримати та проголосувати.</p>
<p></p>
<p>10:58:23</p>
<p>За-305</p>
<p>Рішення прийнято.</p>
<p>Результат непоганий, я вас вітаю. Пане Міністр, будь ласка, до трибуни.</p>
<p>По фракціям покажіть.</p>
<p>Шановні колеги, я прошу профільний комітет разом з Апаратом оформити постанову за наслідками прийнятого нами рішення.</p>
<p>Відповідно до статті 10 Закону України "Про Кабінет Міністрів України" особа, призначена на посаду члена Кабінету Міністрів України, у день свого призначення перед вступом на посаду складає на пленарному засіданні Верховної Ради України присягу.</p>
<p>Для складання присяги на трибуну запрошується міністр енергетики України Герман Валерійович Галущенко. Будь ласка.</p>
<p></p>
<p>10:59:12</p>
<p>ГАЛУЩЕНКО Г.В.</p>
<p>Дякую. Дуже дякую за підтримку, шановні народні депутати.</p>
<p>Я завжди відкритий для вас з будь-яких питань в будь-який час. Присяга члена Кабінету Міністрів України.</p>
<p>Я, Галущенко Герман Валерійович, усвідомлюючи високу відповідальність члена Кабінету Міністрів, урочисто присягаю на вірність Українському народові. Зобов'язуюся додержуватися Конституції України та законів України, зміцнювати суверенність і незалежність України, обстоювати права і свободи людини та громадянина, дбати про добробут Українського народу, сталий демократичний розвиток суспільства. <i>(Оплески)</i></p>
<p><i> </i></p>
<p>ГОЛОВУЮЧИЙ. Вітаю! Будь ласка, займіть місце в ложі уряду.</p>
<p><i> </i></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p><i> </i></p>
<p>11:00:17</p>
<p>ГОЛОВУЮЧИЙ. Шановні колеги, переходимо до наступного питання порядку денного. На розгляд ваш виноситься проект Постанови про внесення змін до порядку денного п'ятої сесії Верховної Ради України дев'ятого скликання (реєстраційний номер проекту 4690-8).</p>
<p>Шановні колеги, є необхідність обговорювати? Немає необхідності обговорювати, тому я попрошу, займіть свої місця, шановні колеги. Тоді я ставлю на голосування... Шановні колеги, я прошу, займіть свої місця, тому що нам потрібно проголосувати.</p>
<p>Я ставлю на голосування проект Постанови про внесення змін до порядку денного п'ятої сесії Верховної Ради України дев'ятого скликання (реєстраційний номер проекту 4690-8).</p>
<p>Готові голосувати? Прошу підтримати та проголосувати.</p>
<p></p>
<p>11:01:32</p>
<p>За-288</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:01:35</p>
<p>ГОЛОВУЮЧИЙ. За-288. Рішення прийнято. Постанова прийнята в цілому. Дякую.</p>
<p>Наступне питання – це проект Постанови про внесення зміни до календарного плану проведення п’ятої сесії Верховної Ради України дев’ятого скликання. Без обговорення?</p>
<p>Ставлю на голосування пропозицію про прийняття в цілому проекту Постанови реєстраційний номер 5426. Прошу підтримати та проголосувати.</p>
<p></p>
<p>11:02:09</p>
<p>За-332</p>
<p>Рішення прийнято. Постанова прийнята в цілому. Дякую.</p>
<p>Наступне питання порядку денного – це проект Закону про внесення змін до деяких законів України щодо забезпечення права громадян на доступ до державної реєстрації актів цивільного стану у зв’язку з укрупненням територіальних громад (реєстраційний номер 4382).</p>
<p>Обговорення необхідне? Будь ласка, нам треба прийняти рішення про розгляд цього питання за скороченою процедурою. Прошу підтримати та проголосувати.</p>
<p></p>
<p>11:02:56</p>
<p>За-282</p>
<p>Рішення прийнято.</p>
<p>До слова запрошується народний депутат України Білозір Лариса Миколаївна.</p>
<p></p>
<p>11:03:17</p>
<p>БІЛОЗІР Л.М.</p>
<p>Шановні колеги, шановний головуючий, шановні громадяни України! Нині жителі сіл у тергромадах, центрами яких є міста обласного значення, вимушені їхати до міського відділу ДРАЦС за базовими послугами (послугами з реєстрації народження, смерті та шлюбу), а це майже 1 мільйон жителів, які доєднались до громад міст обласного значення – це майже половина жителів України.</p>
<p>Це зумовлено тим, що в законодавстві України закріплені різні обсяги послуг і повноважень у сфері державної реєстрації актів цивільного стану. Цей законопроект дасть можливість дати рівний доступ для всіх громадян в громадах до таких адміністративних послуг як державна реєстрація народження, шлюбу та смерті.</p>
<p>Треба зауважити, що держава вже запізнилася майже на 2-3 роки з прийняттям цього законопроекту. Цей законопроект 4382 потрібно негайно приймати, тому що якщо раніше пересічний житель села міг зробити лише 2 кроки до своєї сільської ради, щоб зареєструвати або смерть своєї близької людини, або шлюз з коханою людиною, то зараз потрібно долати йому в умовах пандемії 30-40 кілометрів до адмінцентру новоутвореної громади, щоб зробити реєстрацію в підрозділах ЦНАП.</p>
<p>Тому у разі наявності таких повноважень, якщо ми приймемо цей законопроект, для всіх ОМС це полегшить інтеграцію послуг в ЦНАПи в старостинських округах, і такі швидкі послуги, які я зазначила, по народженню і смерті, будуть надаватися швидко та максимально близько для громадян. Асоціація органів місцевого самоврядування, так як і Асоціація міст України, як Асоціація ОТГ підтримують цей законопроект.</p>
<p>Тому, оскільки цей законопроект дуже лаконічний і простий, там забирається одне слово…</p>
<p></p>
<p>ГОЛОВУЮЧИЙ. Дякую.</p>
<p>До слова запрошується голова підкомітету Комітету з питань правової політики Фріс Ігор Павлович.</p>
<p></p>
<p>11:05:43</p>
<p>ФРІС І.П.</p>
<p>Добрий день, шановні колеги! За дорученням Голови Верховної Ради Комітет з правової політики розглянув вказаний законопроект. І, ви знаєте, у нас не було великого обговорення, тому що всі прекрасно розуміють, що децентралізація, вона повинна бути не тільки в голові, вона повинна існувати на ділі і надати можливість нашим громадянам отримувати додаткові послуги з державної реєстрації, якими вони зараз стали обмежені. Враховуючи те, що до великих міст обласного значення приєдналися об'єднані територіальні громади, які створені, тим самим ми унеможливили продовжувати процедуру того, щоб державна реєстрація смерті і народження відбувалася у них вдома, люди повинні їздити за 30-40 кілометрів і реєструвати вказані реєстраційні дії і отримувати вказані документи.</p>
<p>Враховуючи це і отримавши позитивні висновки безліч наукових установ, Інституту законодавства Верховної Ради, експертні висновки Міністерства фінансів, бюджетного комітету, Комітет Верховної Ради з правової політики вирішив рекомендувати вказаний законопроект прийняти за основу. Але одночасно з цим, він дійсно маленький, буквально два слова забирається з його тексту. Тобто в обласних центрах, в містах обласного значення, до яких приєднуються об'єднані територіальні громади, ми хочемо надати можливість саме в цих громадах здійснювати державну реєстрацію.</p>
<p>Тому якщо буде підтримано Верховною Радою, члени Комітету правової політики просять Верховну Раду в тому числі прийняти рішення, щоб цей законопроект прийняти і за основу і в цілому.</p>
<p>Дякую, колеги.</p>
<p></p>
<p>ГОЛОВУЮЧИЙ. Шановні колеги, будь ласка, запишіться: два – за, два – проти на виступи від депутатських фракцій та груп.</p>
<p>Беленюк Жан Венсанович.</p>
<p></p>
<p>11:07:56</p>
<p>БЕЛЕНЮК Ж.В.</p>
<p>Прошу передати слово Георгію Мазурашу.</p>
<p></p>
<p>ГОЛОВУЮЧИЙ. Георгій Георгійович Мазурашу.</p>
<p></p>
<p>11:08:20</p>
<p>МАЗУРАШУ Г.Г.</p>
<p>Георгій Мазурашу, 203-й виборчий округ, Чернівецька область, "Слуга народу". Звісно, що я підтримую цей законопроект і навіть здивувався, що я не встиг бути серед підписантів, тому що це технічний законопроект.</p>
<p>А в цей день, в Чистий четвер, я хотів би підтримати деяких попередніх виступаючих, які зверталися до попередньої владної команди, яка представлена тут, хоч і не широко, але представлена в нашій сесійній залі і з повагою до тих виборців, які їх вибрали. Я хочу бути коректним, але хочу нагадати, що за попередній період було зроблено достатньо дуже негативного і шкідливого для нашої країни і для наших співгромадян. І, вибачте, треба мати трішки хоча би совісті, щоби деяким представникам цієї політичної сили не виходити регулярно до трибуни і не розказувати і не вчити країну, як жити. Тому що те, що ви зробили негативного для держави важко оцінити і, напевно, деякі з вас мали би бути не тут, а десь там, де ви натякали попередньому кандидату на посаду міністра бути. І просто в Чистий четвер деяким з вас, можливо, треба вийти з зали, щоби трішки очистити парламент, хоча би на цей день.</p>
<p>Ще хочу звернути увагу на таку технічну проблему, як те, що регулярно у нас, і у мене особисто і у наших колег, система, через технічні нюанси, забирає голоси, "краде", я кажу, голоси. Ми з колегами внесли відповідний законопроект, теж технічного характеру, як і цей, який внесла Лариса Білозір, і я прошу звернути увагу на це і якнайшвидше прийняти цей законопроект, який дозволить просто кожному народному депутату захистити свій голос в разі технічних проблем.</p>
<p>Дякую за увагу. Зі святом!</p>
<p></p>
<p>ГОЛОВУЮЧИЙ. Дякую.</p>
<p>До слова запрошується Шахов Сергій Володимирович.</p>
<p></p>
<p>11:10:17</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Передаю слово Ларисі Білозір.</p>
<p></p>
<p>ГОЛОВУЮЧИЙ. Лариса Миколаївна Білозір.</p>
<p></p>
<p>11:10:29</p>
<p>БІЛОЗІР Л.М.</p>
<p>Шановні колеги, ще раз хочу акцентувати вашу увагу, що люди у новоутворених громадах з містами обласного значення, вони не можуть більше поруч з домівкою зареєструвати шлюб, смерть і народження. І потрібно взяти до уваги, що сфера РАЦС – це досить масові послуги, народжуваність в Україні складає десь біля 400 тисяч осіб і кількість померлих більше 580 тисяч у 2019 році. І це відносить цю потребу у державній реєстрації, ці послуги до числа найбільш затребуваніших.</p>
<p>Тому я ще раз хочу акцентувати вашу увагу, що проект дуже лаконічний, це мінімальні зміни, там прибирається така дискримінаційна умова для міст обласного значення, а тепер вже громад, які укрупнилися, до яких приєдналися села. Тому я ще раз хочу вас попросити прийняти цей законопроект за основу і в цілому.</p>
<p>Дякую.</p>
<p></p>
<p>ГОЛОВУЮЧИЙ. Рахманін Сергій Іванович.</p>
<p></p>
<p>11:11:35</p>
<p>РАХМАНІН С.І.</p>
<p>Прошу передати слово Роману Лозинському.</p>
<p></p>
<p>ГОЛОВУЮЧИЙ. Лозинський Роман Михайлович.</p>
<p></p>
<p>11:11:49</p>
<p>ЛОЗИНСЬКИЙ Р.М.</p>
<p>Роман Лозинський фракція "Голос". Шановні українці, дуже довго всі чекали доступних і якісних послуг, нарешті цей законопроект в залі. І хочу всім нагадати, що таке гучне і досить добре і відоме слово як децентралізація – це не пустий пшик і це не просто для піар-концепцій. Один з ключових стовпів децентралізації – це якісні послуги. І надзвичайно важливо, щоб люди забули, що таке сідати вранці в маршрутку чи в автобус, їхати по довідку, по папірець, і потім ввечері повертатися додому, втративши цілий день. Це має відійти в минуле і всі українці мають забути про цей дискомфорт і про ці проблеми, пов'язані з великими бюрократичними процедурами. Такі послуги як реєстрація шлюбу, смерть і народження – це одні з найпопулярніших і найбільш затребуваних послуг.</p>
<p>Я хочу подякувати Ларисі Білозір, голові профільного підкомітету, і всім міжнародним партнерам, які працювали, в тому числі, над цією ініціативою. На превеликий жаль, вона запізніла, на превеликий жаль, утворені нові громади, але люди досі стикаються з рядом проблем. На превеликий жаль, старостинські округи і старости, які покликані вирішувати щоденні питання людей, будуть не виборні, не будуть обиратися цими людьми, а будуть призначатися, і це великий удар по наданні, в тому числі адміністративних послуг.</p>
<p>Але, щоб цієї проблеми уникнути і щоб унеможливити бюрократичні процедури щодо послуг, мною і колегами з парламенту було зареєстровано законопроект про виборність старост. Ми наполягаємо на тому, що треба повернути обраних старост, аби вони теж допомагали надавати послуги і наближувати їх до людей. Цей законопроект однозначно потрібно підтримувати.</p>
<p>Дякую.</p>
<p></p>
<p>ГОЛОВУЮЧИЙ. Южаніна Ніна Петрівна.</p>
<p></p>
<p>11:13:56</p>
<p>ЮЖАНІНА Н.П.</p>
<p>Прошу передати слово Князевичу Руслану.</p>
<p></p>
<p>ГОЛОВУЮЧИЙ. Князевич Руслан Петрович.</p>
<p></p>
<p>11:14:03</p>
<p>КНЯЗЕВИЧ Р.П.</p>
<p>Дуже дякую. Насамперед, шановний пане Голово, я би дуже вас просив від імені нашої фракції, щоб в тому випадку, коли народний депутат виступає не по темі, ви робили зауваження не тільки представникам опозиції, а і представникам влади. Ви бачили щойно, абсолютно ганебний виступ "Слуги народу", який образив половину зали.</p>
<p>А тепер по суті законопроекту. Ми теж підтримуємо цей законопроект і не заперечуємо проти того, щоб голосувати його в цілому, тому що він справді є нагальний. І у нас так сталося, що міста обласного значення, вони у нас чомусь весь час випадають із "радарів", те що називається, і дискриміновані в законодавчому плані.</p>
<p>Ви пам'ятаєте проблему, яка виникла у нас буквально два роки тому, коли, призначивши такий вид виборів, як додаткові вибори, забули про міста обласного значення, і потім окремим законом довелося відповідно врегульовувати саме це питання, абсолютно в спеціальний спосіб.</p>
<p>Цей раз, так само вже тепер ті громади, які через додаткові вибори доєднались до міст обласного значення, дискриміновані щодо можливості доступу до реєстраційних, відповідно, процедур, в тому числі питань реєстрації народження, смерті тощо.</p>
<p>Зважаючи на ці обставини, ми будемо підтримувати. І такого роду законопроекти, їх треба приймати зразу в цілому, вони відкривають можливість для наших громадян якомога швидше і оперативніше здійснювати свої права.</p>
<p>Ми – за.</p>
<p></p>
<p>ГОЛОВУЮЧИЙ. Шуфрич Нестор Іванович.</p>
<p></p>
<p>11:15:29</p>
<p>ШУФРИЧ Н.І.</p>
<p>Дякую.</p>
<p>Шановний головуючий, шановні колеги! Це якраз той закон, який сьогодні, я сподіваюсь, об'єднає весь зал.</p>
<p>Я хочу ще раз підкреслити, що опозиція завжди приймає рішення, незалежно від того, хто є ініціатором, які будуть служити на користь нашим громадянам. Українцям цей закон потрібний, він дійсно спрощує їм життя.</p>
<p>Тому наша фракція буде його підтримувати. І ще раз хочу підкреслити: принцип відповідальності, незалежно від того чия це ініціатива, має домінувати в цій залі.</p>
<p>Наша фракція голосує за цей законопроект. Дякую за увагу.</p>
<p></p>
<p>ГОЛОВУЮЧИЙ. Ні.</p>
<p>Євтушок Сергій Миколайович. Після цього…</p>
<p></p>
<p>11:16:24</p>
<p>ЄВТУШОК С.М.</p>
<p>Сергій Євтушок, фракція "Батьківщина", Рівненщина. Автори законопроекту пропонують ухвалити сьогодні рішення не тільки за основу, а й в цілому. В принципі, я з ними погоджуюся і фракція "Батьківщина" буде підтримувати таку пропозицію. Ми маємо дати можливість державної реєстрації актів цивільного стану тим людям, які є, мешкають у селах, вірніше, ввійшли до складу об'єднаних територіальних громад з обласними центрами можливість проводити такі акти в себе в селі. Це раз.</p>
<p>По-друге, я хотів би сказати, в умовах децентралізації потрібно привернути зараз увагу не тільки до актів цивільного стану, а взагалі до всіх процесів, які відбуваються в країні. Тому що, якщо ми побачимо, як нараховується субвенція для освітян, мені абсолютно незрозуміла механіка. Тому ми бачимо страйки від освітян, особливо в тих районах, де переповнені класи, на цю освітню субвенцію. Ми негайно маємо виправити цю ганебну ситуацію.</p>
<p></p>
<p>ГОЛОВУЮЧИЙ. Рудик Сергій Ярославович.</p>
<p></p>
<p>11:17:38</p>
<p>РУДИК С.Я.</p>
<p>Колеги, ви тільки вдумайтесь, скільки людей на сьогоднішній день якби ми не проголосували цей законопроект, страждали би від цього. 188 міст обласного значення не мають можливості зареєструвати свідоцтво про смерть, народження і шлюб. А з моменту кооптування до міських цих рад ще й сільських рад, які находяться поруч, це мільйон українців.</p>
<p>Звичайно, наша депутатська група буде голосувати "за" в першому, і я пропоную дійсно підтримати і в цілому. Це те, що робить життя простих людей кращим шляхом прийняття простих, але дуже потрібних людям рішень. Прошу підтримати.</p>
<p></p>
<p>ГОЛОВУЮЧИЙ. Шановні колеги, будь ласка, підготуйтесь до голосування, займіть свої місця.</p>
<p>Шановні колеги, комітет прийняв рішення – за основу. Але під час виступу ви чули пропозицію представника комітету – за основу і в цілому. Наскільки я знаю, ніхто не заперечує. Добре.</p>
<p>Ставлю на голосування пропозицію про прийняття за основу проекту Закону про внесення змін до деяких законів України щодо забезпечення права громадян на доступ до державної реєстрації актів цивільного стану у зв’язку з укрупненням територіальних громад (реєстраційний номер 4382).</p>
<p>Готові голосувати? Прошу підтримати та проголосувати.</p>
<p></p>
<p>11:19:38</p>
<p>За-344</p>
<p>Рішення прийнято.</p>
<p>Ставлю на голосування пропозицію про прийняття в цілому з необхідними техніко-юридичними правками проект Закону про внесення змін до деяких законів України щодо забезпечення права громадян на доступ до державної реєстрації актів цивільного стану у зв’язку з укрупненням територіальних громад (реєстраційний номер 4382).</p>
<p>Готові голосувати? Прошу підтримати та проголосувати.</p>
<p></p>
<p>11:20:15</p>
<p>За-343</p>
<p>Рішення прийнято.</p>
<p>Наступне питання порядку денного – це проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради…</p>
<p>Без обговорення?</p>
<p>Ставлю на голосування пропозицію про прийняття в цілому проекту Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев’ятого скликання" (реєстраційний номер 5377).</p>
<p>Готові голосувати? Прошу підтримати та проголосувати, 5377.</p>
<p></p>
<p>11:21:12</p>
<p>За-276</p>
<p>Рішення прийнято. Постанова прийнята в цілому. Дякую.</p>
<p>Наступне питання порядку денного – це проект Закону про внесення змін до Закону України "Про статус і соціальний захист громадян, які постраждали внаслідок Чорнобильської катастрофи" щодо підвищення рівня пенсійного забезпечення окремих категорій осіб (реєстраційний номер 4555, 4555-1).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:21:56</p>
<p>За-269</p>
<p>Рішення прийнято.</p>
<p>До слова запрошується заступник міністра соціальної політики Музиченко Віталій Володимирович.</p>
<p></p>
<p>11:22:13</p>
<p>МУЗИЧЕНКО В.В.</p>
<p>Шановний пане Голово, шановні народні депутати! Законопроект розроблено Міністерством соціальної політики та ініційовано Кабінетом Міністрів і він передбачає. Перше – врегулювати питання умов виплати додаткової пенсії за шкоду, заподіяну здоров'ю, та щомісячної компенсації сім'ям за втрату годувальника внаслідок Чорнобильської катастрофи з урахуванням рішення Конституційного Суду (від 17 липня 2018 року) № 6.</p>
<p>Також передбачено унормувати питання обчислення заробітної плати з п'ятикратного розміру мінімальної заробітної плати, встановленої законом на 1 січня відповідного року, при призначенні пенсій для осіб із числа учасників ліквідації наслідків аварії на Чорнобильській АЕС. Це пов'язано також із прийняттям рішення Конституційного Суду від 25 квітня 2020 року № 1-р.</p>
<p>Із прийняттям цього законопроекту буде встановлено рівні умови обчислення заробітної плати для всіх учасників ліквідації наслідків аварії на Чорнобильській АЕС, щодо яких встановлено причинний зв'язок інвалідності з Чорнобильською катастрофою. Підкреслюю: як з числа військових, так і з числа цивільних громадян.</p>
<p>Таким чином з 1 січня 22-го року пенсія зросте майже у 40 тисяч пенсіонерів і становитиме в середньому: для І групи інвалідності – понад 16 тисяч гривень, ІІ групи інвалідності – майже 13 тисяч гривень, і ІІІ групи інвалідності – майже 9 тисяч гривень.</p>
<p>Оскільки реалізація проекту акта передбачає додаткові видатки у сумі на 22-й рік 1,2 мільярда гривень, то відповідні видатки необхідно закласти у держбюджеті на 22-й рік. Тому з урахуванням вимог Бюджетного кодексу передбачено набрання чинності цих змін із наступного бюджетного року.</p>
<p>Прохання підтримати. Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p align=center></p>
<p>11:24:08</p>
<p>ГОЛОВУЮЧИЙ. Дякую.</p>
<p>Слово надається автору альтернативного законопроекту народному депутату України Гнатенку Валерію Сергійовичу. Будь ласка.</p>
<p></p>
<p>11:24:23</p>
<p>ГНАТЕНКО В.С.</p>
<p>Шановні депутати, шановний головуючий! Я дуже уважно ознайомився з поданим проектом закону, який підготував уряд, та хочу в цілому підтримати його соціальну спрямованість і прагнення відновити соціальну справедливість щодо чорнобильців, яких, починаючи з 2014 року, абсолютно несправедливо та цинічно позбавили законних соціальних гарантій та пільг.</p>
<p>Для всіх нас є цілком очевидною необхідність виконання рішення Конституційного Суду, який ще у липні 2018 року в повному обсязі відновив соціальні гарантії та пільги, в тому числі що стосуються пенсійного забезпечення, які були відібрані у чорнобильців скандальним Законом № 76 від грудня 2014 року.</p>
<p>Однак я вважаю абсолютно неприйнятним, що в своєму законопроекті Кабінет Міністрів чомусь застосовує вибірковий підхід до постраждалих чорнобильців і пропонує відновити їх соціальні права та пільги тільки частково. Це не тільки соціальний цинізм, але і юридичний нонсенс – спроба уряду тільки частково, тільки в окремих місцях почати виконувати зазначене рішення Конституційного Суду.</p>
<p>Хочу нагадати, що у квітні поточного року, 4 дні тому, ми відзначили 35-річну річницю Чорнобильської катастрофи, але до сих пір ця підтримка героїв-ліквідаторів залишилася лише на словах. І ми всі клялися їх підтримати на цих заходах, які були нещодавно. А за останні 7 років система соціального захисту чорнобильців взагалі доведена до критичної точки і, скажемо, стала ганебною. Чорнобильці своїм здоров'ям, тяжкою працею, надзвичайною відвагою і мужністю здобули право на належну соціальну підтримку та на гідні пенсії, а тому прямий обов'язок держави – забезпечити їх цим.</p>
<p></p>
<p>ГОЛОВУЮЧИЙ. Дякую.</p>
<p>Слово надається для доповіді від комітету голові Комітету з питань соціальної політики та захисту прав ветеранів Галині Миколаївні Третьяковій.</p>
<p>Будь ласка, Галина Миколаївна.</p>
<p></p>
<p>11:26:46</p>
<p>ТРЕТЬЯКОВА Г.М.</p>
<p>Шановний головуючий, шановні народні депутати, 26 квітня комітет розглянув зазначений законопроект на своєму засіданні. Але ми хочемо ще зазначити, що 7 квітня вийшло рішення Конституційного Суду України і воно має бути імплементовано в законодавство впродовж 3 місяців. І саме для того, щоб імплементувати рішення Конституційного Суду від 7 квітня цього року, Комітет соціальної політики та захисту прав ветеранів рекомендував Верховній Раді України проект Закону України про внесення змін до Закону України "Про статус і соціальний захист громадян, які постраждали внаслідок Чорнобильської катастрофи" щодо підвищення рівня пенсійного забезпечення окремих категорій осіб (реєстраційний номер 4555), поданий Кабміном, прийняти за основу з дорученням комітету доопрацювати зазначений законопроект та внести на розгляд Верховної Ради України в другому читанні з урахуванням абзацу першого частини першої статті 116 Регламенту, зокрема із внесенням змін до статті 54 Закону України про статус і соціальний захист громадян відповідно до рішень Конституційного Суду від 7 квітня і, зокрема в тому числі в "Прикінцеві положення". Прошу підтримати рішення комітету.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорювати цей законопроект? Є. Давайте запишемося, волевиявимо свою необхідність обговорити цей важливий законопроект. Прошу записатись: два – за, два – проти.</p>
<p>Слово надається народному депутату України Вельможному Сергію Анатолійовичу, депутатська група "Довіра".</p>
<p></p>
<p>11:28:28</p>
<p>ВЕЛЬМОЖНИЙ С.А.</p>
<p>Сергій Вельможний, Луганщина. Я передаю слово Ларисі Білозір.</p>
<p></p>
<p>ГОЛОВУЮЧИЙ. Лариса Миколаївна Білозір, будь ласка.</p>
<p></p>
<p>11:28:44</p>
<p>БІЛОЗІР Л.М.</p>
<p>Шановні колеги, шановні головуючі, шановні українці! На жаль, з 1 січня 2015 року було скасовано низку пільг, гарантій і компенсацій для людей, які постраждали внаслідок Чорнобильської катастрофи. Разом з тим ми вже чули, що Конституційний Суд України своїм рішенням у 18-му році відновив ці гарантії, проте протягом майже 3 років ці рішення чомусь продовжують не виконувати. Не виконується рішення в частині фінансування програм на соціальних захист чорнобильців, які з року в рік залишаються незмінними. Також держава мала би гарантувати безкоштовне медичне обслуговування ліквідаторів і не допустити закриття медичних закладів, які сьогодні під загрозою закриття і обслуговують саме чорнобильців.</p>
<p>Ми мали досить непоганий Закон про статус і соціальний захист громадян, але, уявіть собі, за всі роки він 57 разів зазнавав значних змін і виключно у бік скорочення пільг. Тому я зустрічалася, як, мабуть, більшість мажоритарників, 26-го, чи відзначали роковини 26 квітня в себе на окрузі. І я вам хочу сказати, що проблеми, вони всюди однакові, що на Вінниччині, що на Волині, що на Закарпатті: чорнобильці хочуть справедливого ставлення держави та відновлення принципу соціальної справедливості.</p>
<p>Винесений на розгляд законопроект – один з кроків для відновлення цієї соціальної справедливості. І цей крок група "Довіра" буде підтримувати. І люди, які рятували життя і здоров'я людей в Україні і у всьому світі мають мати гідні соціальні виплати.</p>
<p>Депутатська група "Довіра" буде підтримувати цей законопроект і закликає колег.</p>
<p></p>
<p>ГОЛОВУЮЧИЙ. Дякуємо.</p>
<p>Слово надається народному депутату В'ятровичу Володимиру Михайловичу, фракція політичної партії "Європейська солідарність".</p>
<p></p>
<p>11:30:48</p>
<p>В’ЯТРОВИЧ В.М.</p>
<p>Прошу передати Олексію Гончаренку.</p>
<p></p>
<p>ГОЛОВУЮЧИЙ. Олексій Олексійович Гончаренко, будь ласка.</p>
<p></p>
<p>11:30:59</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Друзі, в такий тиждень і в такий день – Чистий четвер ми маємо щось зробити добре. І ось прийняття цього закону – це реально добра справа і правильна річ.</p>
<p>Це не просто данина пам'яті, а це допомога сьогодні тим, хто тоді, багато років тому, 35 років тому рятував людство, ще раз, не тільки Україну, а все людство від наслідків Чорнобильської катастрофи. І це справжні герої. І сьогодні ми нарешті можемо прийняти рішення, які допоможуть цим родинам, цим сім'ям, і конкретні речі визначити, що додаткова пенсія за шкоду, заподіяну здоров'ю, та щомісячна компенсація сім'ям, які втратили годувальника внаслідок Чорнобильської катастрофи, виплачується повністю, незалежно від заробітної плати, пенсії чи іншого доходу. Бо раніше там вираховували, ще щось забирали, і це, звичайно, абсолютно неправильно. Що все це обраховується з п'ятикратного розміру мінімальної заробітної плати, яка встановлена в державі. І це теж, звичайно, правильно.</p>
<p>І це тільки мала толика того, що ми маємо зробити для людей, які тоді, багато років тому, дійсно рятували людство. То ж давайте всі разом, "Європейська солідарність", безумовно, підтримує цей законопроект, давайте всі разом проголосуємо, засвідчимо, що ми розуміємо, що чорнобильці потребують допомоги, що ця допомога ними абсолютно зароблена. І давайте нагадувати всьому світу, що тоді колись, 35 років тому, в першу чергу саме українці встали і захистили світ від жахливої біди. Сьогодні наше завдання захистити їх.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається Нестору Івановичу Шуфричу, фракція "Опозиційна платформа – За життя".</p>
<p></p>
<p>11:32:48</p>
<p>ШУФРИЧ Н.І.</p>
<p>Дякую, пане головуючий.</p>
<p>Шановні колеги, наша фракція має альтернативний закон щодо питання підтримки наших чорнобильців, але ми будемо голосувати обидва закони. В даному випадку не головне, хто автор, а головне, щоб питання було вирішено.</p>
<p>Але давайте будемо відверті перед собою. 2013 рік, фонд захисту, чорнобильський фонд, Фонд захисту людей постраждалих внаслідок чорнобильської катастрофи складав 2 мільярди 620 мільйонів гривень. І, увага, це було при курсі 8. Сьогодні 2 мільярди 570 при курсі, на жаль, 28, і це жорстка правда. Тобто реально 7 років людям не піднімали те, що зобов'язана держава. Було рішення Конституційного Суду. Частково цим законом це рішення буде врегульовано – піднімаються виплати нашим чорнобильцям.</p>
<p>Але я вважаю, що у держави є можливість зараз підняти їх до рівня 2013 року. І чому ми чекаємо бюджету 2022 року? Невже наші чорнобильці не заслуговують, щоб це зробити вже в цьому році? Сьогодні буде голосуватись низка законів змін до бюджету. Вчора голосували зміни до бюджету. Чому ми не можемо… Вибачте, позавчора. Чому ми не можемо ще раз проголосувати в цьому році зміни до бюджету і виправити страшну несправедливість? Ми сьогодні дякуємо нашим чорнобильцям, вшановуємо їх пам'ять, так давайте дамо їм гроші, які вони заслуговують, вони ж віддали своє здоров'я і життя заради того, щоб ми сиділи в цій залі.</p>
<p>Підтримуючи цей закон, наша фракція наполягає переглянути бюджет не наступного, а цього року і дати гроші нашим чорнобильцям.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Батенку Тарасу Івановичу. Будь ласка.</p>
<p></p>
<p>11:35:01</p>
<p>БАТЕНКО Т.І.</p>
<p>Прошу передати слово Ірині Констанкевич.</p>
<p></p>
<p>ГОЛОВУЮЧИЙ. Ірина Мирославівна, будь ласка.</p>
<p>І я попрошу… Потім ще 3 виступи буде з мотивів, і ми переходимо до голосування.</p>
<p>Будь ласка, Ірина Мирославівна.</p>
<p></p>
<p>11:35:13</p>
<p>КОНСТАНКЕВИЧ І.М.</p>
<p>Шановні колеги, я хочу сказати, що група "За майбутнє", звичайно, буде підтримувати цей важливий соціальний законопроект.</p>
<p>Чому ми його будемо підтримувати? Тому що ми, представники мажоритарних округів, знаємо реальні проблеми пенсіонерів-чорнобильців. Ми бачимо, як упродовж багатьох років, а конкретно з 2015 року чиниться соціальна несправедливість щодо усіх чорнобильців. Тоді урядом Яценюка усіх чорнобильців перетворили з героїв на маргіналів. Вони рятували тоді Україну і рятували світ, а їх перетворили, я вкотре наголошую, на соціальних маргіналів. Були гроші для всіх: на збільшення пенсій, на збільшення зарплат, їх не було лише для чорнобильців. Чорнобильців позбавили пенсій, чорнобильців позбавили медичного забезпечення, чорнобильців позбавили реабілітації і всього іншого.</p>
<p>Тому я дякую уряду і дякую комітету за те, що нарешті починається відновлення соціальної справедливості. Це збільшення має відбутися. І, я вважаю, що було би правильно, з огляду на отой ресурс часовий, це збільшення зробити у нинішньому 2021 році.</p>
<p>Далі. Я би просила уряд, як і вся наша група мажоритарників, які представляють Волинь, Київську область, Хмельницьку – найбільш уражені радіоактивним забрудненням, відновлювати послідовно інші гарантії, пільги і компенсації.</p>
<p>Я прошу переглянути законодавство, яке стосується харчування дітей-чорнобильців, стосується дороговартісного медичного забезпечення, переглянути усі рішення судів і віддати те, що заслуговують наші герої. Вони є героями, а не маргіналами.</p>
<p>Дякую за увагу.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Цимбалюк Михайло Михайлович.</p>
<p></p>
<p>11:37:26</p>
<p>ЦИМБАЛЮК М.М.</p>
<p>Дякую.</p>
<p>Михайло Цимбалюк, "Батьківщина". Шановний головуючий, президія, колеги! Шановні представники чорнобильської спільноти, на жаль, влада дуже мало чи майже нічого не зробила до 35-х роковин. Законопроект 4555 – це єдина спроба хоча би якимось чином вшанувати, підкреслюю, окрему категорію чорнобильців.</p>
<p>В комітеті лежать законопроекти, ініціативи команди Тимошенко, де ми пропонуємо відновити пільгове харчування, про яке вже сьогодні казали, пільгове лікування, в тому числі за кордоном, якщо вітчизняна медицина не може надати кваліфіковану допомогу. І ми надіємося, що в майбутньому найближчому, ми ці законопроекти будемо розглядати.</p>
<p>Стосовно 4555. Шановні колеги, це тільки уряд зробив спробу виконати одне рішення Конституційного Суду, на черзі виконання рішення від 17.07.2018 року і ми вимагаємо від уряду негайно виконати і це рішення. 4555, підкреслюю, – це перша спробам. Ми будемо голосувати за, але попереду багато нових законопроектів відносно чорнобильської спільноти.</p>
<p>Дякую. Прошу підтримати.</p>
<p></p>
<p>11:38:34</p>
<p>ГОЛОВУЮЧИЙ. Дякую.</p>
<p>Арсенюк Олег Олексійович, після цього ще Цабаль і переходимо до голосування.</p>
<p></p>
<p>11:38:45</p>
<p>АРСЕНЮК О.О.</p>
<p>Дякую, пане головуючий.</p>
<p>Водночас, законопроект 4555, який дасть можливість підвищити розміри пенсійного забезпечення для десятків тисяч пенсіонерів з числа ліквідаторів аварії Чорнобильської катастрофи, незалежно від того військовослужбовцем чи був він чи цивільним громадянином.</p>
<p>Як голова відповідного підкомітету, я наголошував і під час слухань і в коментарях журналістам, що соціальний захист та підтримка чорнобильців не повинна і не залежить лише від пам'ятних дат, а це щоденна і кропітка робота.</p>
<p>Хочу подякувати всім робочим групам, які приймали участь у розробці цього даного законопроекту. Цей законопроект буде розроблений і доопрацьований між першим та другим читанням.</p>
<p>Та хочу подякувати всім учасникам ліквідації, які приймали участь у аварії на Чорнобильські АЕС.</p>
<p>Дякую.</p>
<p></p>
<p>ГОЛОВУЮЧИЙ. Цабаль Володимир Володимирович.</p>
<p></p>
<p>11:39:42</p>
<p>ЦАБАЛЬ В.В.</p>
<p>Шановні колеги, потрібно підтримати цей законопроект, який збільшує соціальну підтримку і пенсійне забезпечення ліквідаторам Чорнобильської АЕС.</p>
<p>Але користуючись нагодою, я хотів звернути на іншу проблему. Тобто раз потрібно підвищувати – це означає, що до цього чорнобильці і багато інших категорій громадян недоодержували відповідне забезпечення, на яке вони заслужили. Чому це виникло і як це можна вирішити? Зараз за останні 30 років дуже багато громадян одержали спеціальні статуси, я не про чорнобильців говорю, я в загальному говорю, не тому, що вони дійсно їх мають, а тому, що так їм вдалося. І цю проблему треба вирішувати, бо ті ж самі чорнобильці, вони повинні, реальні чорнобильці, вони повинні ділити це забезпечення з іншими людьми, які фактично ніякого відношення до цього не мають, а так би вони вдвічі більше одержували. Тому Мінсоцполітики треба займатися цим питанням.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, переходимо до голосування. Готові голосувати? Готові?</p>
<p>Ставлю на голосування пропозицію про прийняття за основу з пропозицією комітету щодо врахування запропонованих уточнень при підготовці до другого читання, згідно з першою частиною статті 116 Регламенту Верховної Ради України, проект Закону про внесення змін до Закону України "Про статус і соціальний захист громадян, які постраждали внаслідок Чорнобильської катастрофи" щодо підвищення рівня пенсійного забезпечення окремих категорій громадян (реєстраційний номер 4555).</p>
<p>Готові голосувати? Прошу підтримати та проголосувати.</p>
<p></p>
<p>11:41:52</p>
<p>За-340</p>
<p>Рішення прийнято.</p>
<p>Ставлю на голосування пропозицію про скорочення наполовину строків подачі правок та пропозицій та підготовки до другого читання законопроект (реєстраційний номер 4555).</p>
<p>Прошу підтримати та проголосувати. Комітет звертається з такою пропозицією.</p>
<p></p>
<p>11:42:21</p>
<p>За-341</p>
<p>Рішення прийнято. Дякую.</p>
<p>Шановні колеги. Наступне питання 2683, 2683-1. Тут комітет пропонує направити на повторне перше читання. Можемо без обговорення? Ставлю на голосування пропозицію про направлення до комітету для підготовки на повторне перше читання проект Закону про загальнообов'язкове накопичувальне пенсійне забезпечення (реєстраційний номер 2683).</p>
<p>Прошу підтримати… <i>(Шум у залі)</i> Тому що тільки що всі сказали, що без обговорення. Я вже поставив на голосування, прошу підтримати та проголосувати. Всі колеги сказали, що готові.</p>
<p></p>
<p>11:43:17</p>
<p>За-311</p>
<p>Рішення прийнято.</p>
<p>З мотивів? Це не з мотивів, це може бути лише з процедури. З процедури, добре.</p>
<p>Южаніна, Тимошенко, добре.</p>
<p></p>
<p>11:43:39</p>
<p>ЮЖАНІНА Н.П.</p>
<p>Шановні колеги, незважаючи на те, що дуже швидко було поставлено на голосування без обговорення, я хотіла би наголосити, це ж ми для того відправляємо на повторне перше, для того, щоб готували іншу концепцію. І для цього треба розуміти і обговорити з депутатами, що ми пропонуємо для повторного першого читання, а ви відправили без обговорення.</p>
<p>І, до речі, пане Разумков, ви сказали, що я вже поставив на голосування, ще ви не поставили на голосування, ви тільки оголосили, тому ми мали право обговорити, з якою концепцією відправляємо на повторне перше читання даний проект закону, цього не зробили вчергове.</p>
<p></p>
<p>ГОЛОВУЮЧИЙ. Ніна Петрівна, такого не робиться ні вчергове ні вперше. Ваші колеги погодились з цим, розберіться, будь ласка, у фракції. Дякую.</p>
<p>Юлія Володимирівна Тимошенко, будь ласка, включіть мікрофон.</p>
<p></p>
<p>11:44:32</p>
<p>ТИМОШЕНКО Ю.В.</p>
<p>Пане Голово, чесно кажучи, таке грубе порушення Регламенту, якби-то не у ваших правилах, навіщо ви це робите? Зараз, щойно без обговорення відправили на перше повторне читання введення додаткових трьох відсотків податків на працюючих людей, на їх заробітну плату, і потім направлення цього податку, практично шахраям в приватних пенсійних фондах, який не передбачає, цей закон, ніяких гарантій збереження цих грошей для людей, коли вони вийдуть на пенсію. Що ви робите? Ви перетворили просто парламент у "кнопкодавство", ви проводите абсолютно лобістські корумповані рішення ще й без обговорення. Яке ви маєте на це право? Люди хоча б знати мусять, що їм вводять 3 відсотки податку додаткового на заробітну плату і потім ці гроші будуть вкрадені лобістами, які вже друге скликання просувають цей закон. Не робіть більше так.</p>
<p></p>
<p>ГОЛОВУЮЧИЙ. Шановні колеги, ви знаєте, що я не порушую Регламент. Це раз.</p>
<p>Два.<i> </i>Я завжди звертаюся до народних депутатів з пропозицією, а ви реагуєте на неї. Коли народні депутати будуть чути, а не займатися своїми справами в залі, то ми будемо нормально голосувати. Ні – буде обговорення, якщо ніхто не заперечує або заперечує. Жодного разу такого не було, не до мене це. Дякую.</p>
<p>Яценко Антон Володимирович, з процедури.</p>
<p></p>
<p>11:46:14</p>
<p>ЯЦЕНКО А.В.</p>
<p>Шановні колеги, я не можу погодитися з тим, що от не в тенденції у нас Верховної Ради порушувати Регламент. На жаль, зараз от ми бачили… Це лише квіточки. Наприклад, от декілька місяців тому, коли голосувався закон, от вибачити "Save ФОП", коли люди стоять досі, в абсолютно фальшивий спосіб було, наприклад, просунуто норму, яка була провалена Верховною Радою в інтересах компанії "Сатурн", і після голосування була включена, вже коли була провалена, була включена і підписана, і направлено на підпис.</p>
<p>Тому це нормальна практика і я впевнений, що після свят ми цьому дамо оцінку. Але зараз дійсно здійснюється порушення Регламенту.</p>
<p>Дякую.</p>
<p></p>
<p>ГОЛОВУЮЧИЙ. Я ж непогано знаю Регламент. Тому наступного разу… Тут немає виступу з процедури, це ваш політичний виступ. Я його наступний раз виключу. Домовились? За Регламентом. Добре. Дякую.</p>
<p>Шановні колеги, наступне питання порядку денного – це проект Закону про державну реєстрацію геномної інформації людини (реєстраційний номер 4265). Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:47:47</p>
<p>За-263</p>
<p>Рішення прийнято.</p>
<p>До слова запрошується народний депутат України Бакумов Олександр Сергійович.</p>
<p></p>
<p>11:48:00</p>
<p>БАКУМОВ О.С.</p>
<p>Доброго дня, шановний головуючий, шановні народні депутати України! Вказаний законопроект спрямований на підвищення ефективності боротьби із злочинністю. Одним із ефективних засобів під час доказування причетності підозрюваного до вчинення злочину є метод генотипоскопії у біологічній експертизі, а саме, ДНК-аналіз.</p>
<p>Я хочу наголосити вашу увагу на тому, що на сьогоднішній день база даних ДНК функціонує вже з 2009 року на підставі Наказу Міністерства внутрішніх справ № 390, який зареєстрований в Мін'юсті. База вже містить 34 тисячі ДНК-профілів, отриманих в результаті проведення судових експертиз. У 20-му році встановлено понад 300 осіб, причетних до злочинів. Україна на сьогодні чи не єдина країна розвиваючоїся демократії, яка не має профільного закону, який би регулював це питання.</p>
<p>Проектом пропонується, підлягають обов'язковій реєстрації наступні категорії. Особи, притягнені до кримінальної відповідальності за вчинення умисних злочинів проти життя, здоров'я, статевої свободи, статевої недоторканості особи, щодо яких обрано запобіжний захід. Вказана категорія осіб, щодо яких застосовано примусові заходи медичного характеру. Особи, засуджені за вчинення умисних злочинів проти життя, здоров'я, статевої свободи, статевої недоторканості особи. Невпізнані трупи, особи зниклі без вісти, близькі родичі зникли без вісти. З урахуванням досвіду ідентифікації загиблих в АТО пропонується встановити механізм відбору біологічних зразків осіб, які добровільно вступають або призиваються на військову службу і військовослужбовців та, за потреби, забезпечити подальшу їх ідентифікацію.</p>
<p>Яка ж мета законопроекту? Це установлення осіб, які вчинили кримінальні правопорушення, та розшук осіб, зниклих без вісти, ідентифікація невпізнаних тіл.</p>
<p>Шановні колеги, я прошу вас підтримати законопроект у першому читанні за основу і до другого читання разом пропрацювати моменти, які викликають дискусію.</p>
<p>Дякую вам за увагу.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується голова Комітету з питань правоохоронної діяльності Монастирський Денис Анатолійович.</p>
<p>Михайлюк Галина Олегівна.</p>
<p></p>
<p>11:50:16</p>
<p>МИХАЙЛЮК Г.О.</p>
<p>Шановні колеги, щороку все більше і більше країн починають активно створювати бази ДНК своїх громадян та накопичувати генетичні дані в цілях безпеки.</p>
<p>Зокрема США, Велика Британія, Японія, Канада та ряд інших країн вже використовують такі бази даних в розслідуваннях кримінальних проваджень. Більше того, накопичування та зберігання такої інформації засуджених за скоєння конкретних правопорушень проти дітей передбачено Конвенцією Ради Європи про захист дітей від сексуальної експлуатації та сексуального насильства, ратифікованою Верховною Радою України ще в 2012 році.</p>
<p>Метою цього законопроекту є законодавче врегулювання функціонування генетичних облік ознак людини.</p>
<p>Варто наголосити, що обов'язково внесення даних ДНК стосуватиметься в основному злочинців, притягнутих до кримінальної відповідальності за скоєння умисних злочинів проти життя та здоров'я, тяжких або особливо тяжких злочинів. Тобто тих осіб, які можуть неодноразово завдавати шкоду суспільству.</p>
<p>Уповноважена Верховної Ради України з прав людини, Служба безпеки України, Міністерство оборони України, Міністерство внутрішніх справ України підтримують запропоновані норми. Народні депутати України члени комітету підтримали концепцію в запропонованому законопроекті та вважають, що реалізація законопроекту надасть змогу забезпечити координацію та спрямувати зусилля правоохоронних органів у сфері боротьби зі злочинністю та також виконання ними соціальних функцій – це розшук безвісти зниклих осіб, встановлення невпізнаних тіл людей та їх останків.</p>
<p>Саме тому Комітет Верховної Ради з питань правоохоронної діяльності прийняв рішення рекомендувати Верховній Раді законопроект (за реєстраційним номером 4265) за результатом розгляду в першому читанні прийняти за основу.</p>
<p>Прошу підтримати. Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться: два – за, два – проти, на виступи від депутатських фракцій та груп.</p>
<p>Кіссе Антон Іванович.</p>
<p></p>
<p>11:52:36</p>
<p>КІССЕ А.І.</p>
<p>Прошу передати слово Лубінцю.</p>
<p></p>
<p>ГОЛОВУЮЧИЙ. Лубінець? Лубінець Дмитро Валерійович.</p>
<p></p>
<p>11:52:51</p>
<p>ЛУБІНЕЦЬ Д.В.</p>
<p>Шановна президія, шановні народні депутати, громадяни України! Депутати депутатської групи "Партія "За майбутнє" будуть голосувати і підтримувати даний законопроект.</p>
<p>Ми як мажоритарники, спілкуючись з людьми, неодноразово отримували звернення щодо додаткового захисту їхніх прав. І коли злочинці працюють і живуть поруч з ними, вони про це знають, але дуже часто правоохоронці не можуть встановити, що ця людина зробила такий злочин чи ні. І от саме ця нова можливість, коли злочинці, які скоїли в першу чергу небезпечні та пов'язані з загрозою життю кримінальні правопорушення, статеві кримінальні правопорушення, пов'язані з дітьми, злочинець декілька разів подумає, знаючи, що його геном вже знаходиться в базі, що будь його якийсь волос навіть, який, можливо, буде залишений на місці скоєння злочину, приведе до того, що його дуже швидко знайдуть, – вони перестануть це робити, можливо. Це такий додатковий превентивний спосіб, щоб злочинці не скоювали правопорушення.</p>
<p>Тому абсолютно логічний правильний законопроект. Знаєте, я дуже часто, виступаючи з цієї трибуни, звертаю увагу народних депутатів на висновок ГНЕУ. Я подивися його. Дійсно, ГНЕУ дає заключення, що потребує доопрацювання, але все, на що звертає увагу ГНЕУ, можливо доопрацювати між першим і другим читанням.</p>
<p>Тому, шановні народні депутати, закликаємо всіх проголосувати, підтримати даний законопроект. Вважаємо його абсолютно правильним, логічним та направленим на боротьбу зі злочинцями в майбутньому.</p>
<p>Дякуємо. Всі голосуємо "за".</p>
<p></p>
<p>ГОЛОВУЮЧИЙ. Монастирський Денис Анатолійович.</p>
<p></p>
<p>11:54:53</p>
<p>МОНАСТИРСЬКИЙ Д.А.</p>
<p>Шановні колеги, хочу закцентувати вашу увагу на кількох аспектах цього законопроекту.</p>
<p>Перше. Ми домовилися в комітеті і говорили, що будемо доопрацьовувати до другого читання питання включення до реєстру ДНК осіб, по яким обрано запобіжний захід і яким пред'явлена підозра. Це підлягає перегляду до другого читання. Позиція перша.</p>
<p>Друга позиція – щодо ідентифікації особи і захисту персональних даних. Хочу зазначити, що в реєстрі ДНК всі дані є знеособленими, і ми дійсно розбирали це із медиками, з експертами ДНК. По тій інформації, яка зберігається в реєстрі, неможливо встановити стан здоров'я людини, якими вона хворіє хворобами, вік і тому подібне, можливо встановити лише подібність до ДНК, яка знайдена на місці злочину, крапка. Це може підтвердити будь-який генетик, який працює в цій сфері.</p>
<p>І третє – щодо військовослужбовців. Картка військовослужбовця, який знаходиться і надходить в зону АТО, буде зберігатися окремо. Ось карта ДНК, я її демонструю, вона знаходиться в особовій справі військовослужбовця. І лише якщо особа зникає безвісти, стається трагедія і знайдений невпізнаний труп, піднімається за запитом слідчого суду ця картка, вона тоді ідентифікується для того, щоб порівняти і ідентифікувати це речі. Будь-які інші маніпуляції в цьому випадку неможливі. Ми це однозначно комітетом стверджуємо і підтверджуємо.</p>
<p>Прошу підтримати даний законопроект. До другого читання ми зможемо доопрацювати будь-які ризики, які будуть висловлені під час підтримки першого читання.</p>
<p>Дякую вам.</p>
<p></p>
<p>ГОЛОВУЮЧИЙ. Рущишин Ярослав Іванович.</p>
<p></p>
<p>11:56:37</p>
<p>РУЩИШИН Я.І.</p>
<p>Прошу передати Олександрі Устіновій.</p>
<p></p>
<p>ГОЛОВУЮЧИЙ. Олександра Юріївна Устінова.</p>
<p></p>
<p>11:56:48</p>
<p>УСТІНОВА О.Ю.</p>
<p>Шановні колеги, зараз нам пропонується проголосувати законопроект, який дозволить збирати всю геномну інформацію, тобто всю інформацію про ДНК, під Міністерство внутрішніх справ. Зараз нам розказують, що це буде виключно для злочинців і для військовослужбовців Національної гвардії. Але ніхто не говорить, що в законопроекті це прописано таким чином, що це не ті люди, які засуджені, про них буде збиратися інформація, а про людей, до яких буде застосовуватися запобіжний захід. Тобто ви можете бути незасудженими, до вас може бути лише підозра, ви можете бути виправданими в суді, але інформація про вас вже буде знаходитися в реєстрі Міністерства внутрішніх справ. Це зараз одна з найбільших проблем.</p>
<p>Друга проблема – що в усьому світі такі реєстри перебувають не під Міністерством внутрішніх справ, а хоча б Міністерством юстиції. Те, що ми зараз бачимо, – це чергова можливість розширення повноважень, які не мають зараз бути в Міністерства внутрішніх справ.</p>
<p>Також нам говорили про те, що це буде знеособлена інформація і ми не зможемо дізнатися, хто є ця особа. Ви знаєте, я знаю, що ми не можемо зараз дізнатися лише про одних людей – це про наших міліціантів, які б'ють людей на вулицях. От коли ви бачите, що б'ють людину, б'ють і наших народних депутатів, і громадських активістів, коли ви захочете дізнатися, хто конкретно з Національної гвардії чи з поліції бив цю людину, ви не дізнаєтеся. Тому що, наприклад, Національна гвардіє не має номерків, по яким ви зможете ідентифікувати цю особу. А повірте мені, якщо треба буде ідентифікувати по ДНК, то знайдуть спосіб, як розкрити вашу інформацію, і по вашому ДНК надати тим, кому вона буде потрібна.</p>
<p>Тому цей законопроект не можна голосувати точно, його треба доопрацьовувати, тому що ті зміни, які зараз нам пропонуються, – це чергове розширення повноважень поліції.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, або зараз давайте проголосуємо, або після перерви. Наполягаєте на виступі? У нас просто залишилися хвилина. Якщо можна, давайте проголосуємо, шановні. Немає заперечень? <i>(Шум у залі)</i></p>
<p>Після перерви? Добре. Наполягає фракція на виступі, він записаний. Я там уже буду продовжувати, я не буду зараз брати 15 хвилин.</p>
<p>Все, тоді після перерви, шановні колеги.</p>
<p>О 13:00, будь ласка, не запізнюйтеся. У нас буде три виступи і переходимо до голосування.</p>
<p></p>
<p align=center><i>(Після перерви)</i></p>
<p></p>
<p>13:02:19</p>
<p>ГОЛОВУЮЧИЙ. Запросіть, будь ласка, народних депутатів до зали.</p>
<p>Геращенко Ірина Володимирівна.</p>
<p>З мотивів, хто буде виступати ще? Цимбалюк, Шуфрич, бачу.</p>
<p></p>
<p>13:02:36</p>
<p>ГЕРАЩЕНКО І.В.</p>
<p>Шановні колеги, ідентифікація зниклих безвісти в умовах триваючої російсько-української війни, дійсно, є справою честі для держави. Але це питання врегульоване відповідним Законом про статус зниклих безвісти, який просто не виконується діючої владою, тому що другий уряд Зеленського не може запустити міжвідомчу групу про пошук і ідентифікацію зниклих безвісти.</p>
<p>А якщо говорити про інші моменти цього закону, то тут виникає надзвичайно багато питань. Хто сьогодні заважає правоохоронним органам, які мільярдно фінансуються з бюджету України і мають фінансування набагато краще, ніж Збройні Сили України, розшукувати злочинців?</p>
<p>Якщо мова йде зняття геномів зі злочинців, засуджених за сексуальні злочини, це одна справа. Але в цьому законопроекті порушується принцип невинуватості, презумпція невинуватості, яка зафіксована в Конституції України. І в умовах, коли збір даних буде знаходитися, оця вся інформація, в Міністерстві внутрішніх справ, а в законі взагалі не зафіксовано, як вона буде охоронятися, зберігатися, а не гуляти на ринку, то ми просто ставимо під величезний удар мільйони українців, які можуть опинитися в цій ситуації. Якщо говорити про збір і геном-інформації про військових, то в нинішніх умовах це взагалі може стати катастрофою.</p>
<p>Нагадаю вам справу "вагнерівців", яка була "злита" з найвищих взагалі кабінетів країни. Уявіть собі, щоб зараз була ідентифікаційна повна інформація про наших розвідників, які були причетні до цієї унікальної операції, все це уже б було в росіян, і життя, і здоров'я цих розвідників, цих спецслужбовців було б реально під загрозою.</p>
<p>Тому наша фракція утримується і закликаємо утриматися всі фракції, і залишити в цьому законопроекті тільки одну норму, що відповідні геноми можуть збиратися вже щодо...</p>
<p></p>
<p>ГОЛОВУЮЧИЙ. Цимбалюк Михайло Михайлович.</p>
<p></p>
<p>13:05:01</p>
<p>ЦИМБАЛЮК М.М.</p>
<p>Шановний головуючий, шановні колеги, насправді, правове врегулювання баз даних ДНК однозначно потрібне, бо вже декілька років на базі НДЕКЦ МВС України діють відповідні лабораторії. Але закон, як на мене, є суперечливим. Насамперед, що стосується осіб, які відбували міру покарання – це однозначно. Я погоджуюсь з колегами відносно баз даних по військовим, хоча події під Іловайськом, ми пам'ятаємо, як місяцями встановлювали особи тіл загиблих.</p>
<p>Виникає питання позиції Міністерства юстиції. Там конкретні зауваження і зсилаються на рішення Європейського суду з прав людини. Інша річ, чи держава, перше, законодавчо відповідальність встановлює за розголошення цих даних і наступний, хто буде зберігати. Поки що закон…</p>
<p></p>
<p>ГОЛОВУЮЧИЙ. Шуфрич Нестор Іванович.</p>
<p>І, будь ласка, запросіть народних депутатів до зали, будемо голосувати зараз після виступу.</p>
<p></p>
<p>13:06:18</p>
<p>ШУФРИЧ Н.І.</p>
<p>Дякую, пане головуючий.</p>
<p>Шановні колеги, наша фракція не буде голосувати за цей законопроект. Ми вважаємо, що він суперечить конституційним правам на захист персональних даних. Я хочу відверто сказати: українці не вівці, щоб їх зараз тут помічати. Це, можливо, виключно відносно злочинців, а така практика зараз є. Якщо на місці злочину знайдено ДНК, то ухвалою суду можна примусити підозрюваного здати ДНК для того, щоб провести звірку.</p>
<p>Тому сьогодні ми маємо виходити з конституційних прав наших громадян, виходити з того, що їх персональні дані є персональною таємницею і виключно принцип добровільності. І це можливо тільки для тих, хто працює – військових, поліцейських, коли це необхідно в разі, якщо, не дай Боже, треба встановлювати, хто загинув. За іншими ознаками цей закон є неконституційним і ми його…</p>
<p></p>
<p>ГОЛОВУЮЧИЙ. Шановні колеги, будь ласка, підготуйтесь до голосування, займіть свої місця. Готові голосувати?</p>
<p>Ставлю на голосування пропозицію про прийняття за основу проекту Закону про державну реєстрацію геномної інформації людини. Готові голосувати? Реєстраційний номер 4265.</p>
<p>Прошу підтримати та проголосувати.</p>
<p></p>
<p>13:09:04</p>
<p>За-222</p>
<p>Рішення не прийнято.</p>
<p>Ставлю на голосування пропозицію про направлення до комітету для підготовки на повторне перше читання законопроект (реєстраційний номер 4265).</p>
<p>Готові голосувати? Прошу підтримати та проголосувати.</p>
<p></p>
<p>13:09:36</p>
<p>За-249</p>
<p>Рішення прийнято. Дякую.</p>
<p>Наступне питання порядку денного – це проект Закону про внесення змін до Закону України "Про культуру" щодо загальних засад надання населенню культурних послуг (реєстраційний номер 4318) (це друге читання).</p>
<p>Хтось буде наполягати на правках? Можемо голосувати?</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до Закону України "Про культуру" щодо загальних засад надання населенню культурних послуг (реєстраційний номер 4318).</p>
<p>Готові голосувати? Прошу підтримати та проголосувати.</p>
<p></p>
<p>13:10:32</p>
<p>За-281</p>
<p>Рішення прийнято. Закон прийнятий в цілому.</p>
<p>Наступне питання порядку денного – це проект Закону про внесення змін до розділу X "Прикінцеві і перехідні положення" Закону України "Про публічні закупівлі" (щодо виключення можливості здійснення закупівель без використання електронної системи закупівель) (реєстраційний номер 3715).</p>
<p>Пропонується розглянути це питання за скороченою… Можемо голосувати?</p>
<p>Ставлю на голосування пропозицію про повернення суб'єкту права законодавчої ініціативи на доопрацювання проект Закону (реєстраційний номер 3717).</p>
<p>Готові голосувати? Прошу підтримати та проголосувати.</p>
<p></p>
<p>13:11:38</p>
<p>За-286</p>
<p>Рішення прийнято. Дякую.</p>
<p>Наступне питання порядку денного – це проект Закону про внесення змін до Закону України "Про Державний бюджет України на 2021 рік" щодо впровадження фінансово-кредитних механізмів забезпечення громадян України житлом (реєстраційний номер 5308).</p>
<p>Хтось буде на правках наполягати?</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до Закону України "Про Державний бюджет України на 2021 рік" щодо впровадження фінансово-кредитного механізму забезпечення громадян України житлом (реєстраційний номер 5308).</p>
<p>Прошу підтримати та проголосувати.</p>
<p></p>
<p>13:12:45</p>
<p>За-277</p>
<p>Рішення прийнято.</p>
<p>Наступне питання порядку денного – це проект Закону про внесення змін до деяких законодавчих актів щодо продажу земельних ділянок державної та комунальної власності або прав на них (оренди) через електронні аукціони (реєстраційний номер 2195).</p>
<p>Хтось буде на правках наполягати? Я бачу, тут питань нема. Будь ласка.</p>
<p>Власенко, правка номер 6. Не наполягає.</p>
<p>Кабаченко. Не наполягає.</p>
<p>13, Крулько. Не наполягає. Наполягає? Не бачу. 13 правка.</p>
<p>Ні, ні, Кабаченко.</p>
<p>Колеги, вибачайте. 13 правка Крулько.</p>
<p></p>
<p>13:14:10</p>
<p>КРУЛЬКО І.І.</p>
<p>Іван Крулько, фракція "Батьківщина". Ми згадуємо, як вчора фактично протягнули закон, який остаточно лишить всіх українців безземельними. Єдина в цьому сесійному залі – це фракція "Батьківщина", яка не підтримувала той закон і дала нуль голосів. І ми вважаємо, що, на жаль, але парламент перетворюється на структуру для обслуговування чиїхось інтересів.</p>
<p>Це другий закон з цього ж самого складу, який має позбавити українців власної землі. І моя поправка, яку я прошу підтримати номер 13, вона встановлює запобіжники щодо масової купівлі української сільськогосподарської землі іноземцями через зареєстровані юридичні особи, власниками яких є іноземні громадяни і компанії. Ось шлях по якому ви хочете продавати землю іноземцям – через юридичні особи, засновниками яких є іноземні компанії…</p>
<p></p>
<p>ГОЛОВУЮЧИЙ. Ставлю на голосування номер 13. Комітетом не підтримана. Прошу визначатися та голосувати.</p>
<p></p>
<p>13:15:35</p>
<p>За-88</p>
<p>Рішення не прийнято.</p>
<p>Кабаченко, 21-а. Не наполягає. Наполягає? Добре.</p>
<p></p>
<p>13:15:44</p>
<p>КАБАЧЕНКО В.В.</p>
<p>Кабаченко Володимир, фракція "Батьківщина". Про що йдеться в законопроекті? Про продаж земель на електронних аукціонах. Але з іншої сторони, відповідно до щорічного дослідження, яке було проведено Інтернет Асоціацією України у серпні-вересні 2019 році, регулярними інтернет-користувачами по всій території України є всього 21 відсоток сільськогосподарських робітників і лише 3 відсотки фермерів. Яким чином ми сьогодні можемо з вами дозволити продавати землю, продавати права оренди на електронних аукціонах, враховуючи те, що суб'єкти, які мають це робити у них відсутня технічна змога це робити, у них відсутній інтернет?</p>
<p>І тому давайте все ж таки повернемося до нашої першої пропозиції – це дочекатись результатів референдуму, і вже виключно після цього переходити до цього законопроекту.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p align=center></p>
<p>13:16:52</p>
<p>ГОЛОВУЮЧИЙ. Дякую.</p>
<p>Ставлю на голосування 21 поправку, народного депутата Кабаченка. Комітет пропонує відхилити. Прошу визначатись та голосувати.</p>
<p></p>
<p>13:17:11</p>
<p>За-69</p>
<p>Рішення не прийнято.</p>
<p>Наступна 22-а, Кабаченко. Не наполягаєте?</p>
<p></p>
<p>13:17:19</p>
<p>КАБАЧЕНКО В.В.</p>
<p>Дуже дякую.</p>
<p>Володимир Кабаченко, фракція "Батьківщина". Продовжуючи розмову на тему, що на сьогодні в Україні відсутня технічна змога проводити електронні аукціони.</p>
<p>Відсоток проникнення інтернету в розрізі типів населення пунктів, для сільських населених пунктів складає лише 58 відсотків. Ми зараз говоримо про те, що виключно сільськогосподарські землі підлягатимуть продажу на електронних аукціонах. Якщо інтернет проник до сіл в розмірі 58 відсотків, то, хто забезпечить останніх 42 відсотків це для того, щоб забезпечити технічну можливість продажу земель через електронні аукціони? Я зараз із цим запитанням не звертаюся до голови аграрного комітету, це просто на роздуми для абсолютно всіх учасників, я перепрошую, для абсолютно всіх народних депутатів України, що ми просто технічно не можемо і ви не зможете втілити цю ідею.</p>
<p>Правка свою прошу підтримати. Дякую.</p>
<p></p>
<p>ГОЛОВУЮЧИЙ. Ставлю на голосування 22 поправку народного депутата Кабаченка. Комітет пропонує відхилити. Прошу визначатися та голосувати.</p>
<p></p>
<p>13:18:40</p>
<p>За-66</p>
<p>Рішення не прийнято.</p>
<p>Наступна поправка 26. Тимошенко Юлія Володимирівна. <i>(Шум у залі)</i></p>
<p>Яка? Перепрошую.</p>
<p>25-а, все. Я перепрошую. Шахова я не побачив, але є Вельможний. Будь ласка, хто буде доповідати? Шахов, да? А у вас скільки поправок? 8. Ну, давайте 3 хвилини і ви знімаєте свої правки.</p>
<p>Будь ласка, Шахов Сергій Володимирович. <i>(Шум у залі)</i></p>
<p>Секундочку, я говорю про правки пана Шахова. У нього 8 правок, він просить 3 хвилини. Будь ласка, включіть мікрофон.</p>
<p></p>
<p>13:19:22</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, сьогодні ми говорили багато і призначали міністрів. Говорили про різні теми, схеми і так далі.</p>
<p>Скажіть, будь ласка, до яких пір сьогодні будуть страждати господарники, які не отримують свою компенсацію за землю, де пройшов "Європейський вал" – від Чернігова до Зміїного острова, де ми проїхалися (народні депутати Лубінець, Рудик, Сюмар, Шахов і так далі), всі народні депутати, які були в тому скликанні і зараз тут, в цій залі? До яких пір люди будуть страждати і голодувати від того, що вони не можуть отримати за паї, за свої гроші? Це перше.</p>
<p>По-друге, сьогодні розглядали ми призначення міністра енергетики та вугільної промисловості, говоримо про продаж землі, а не нагодували зі своєї землі шахтарів, які сьогодні не отримують заробітну плату. На День шахтаря не отримали заробітну плату? Не отримали. На Новий рік не отримали заробітну плату? Не отримали. На Великдень не отримали заробітну плату? Не отримали. Через два дні Великдень, сьогодні Чистий четвер, може, треба очиститися від цієї зарази, яка сьогодні не виплачує заробітну плату шахтарям? Скажіть, будь ласка, хто буде відповідати? Верещук сьогодні, наша колега, говорила за відповідальність, і міністр підтвердив, що відповідати буде за те, що призначають. І перше – сім'ї сьогодні голодують, 70 тисяч сімей від Волині до Луганщини, від Луганщини до Донеччини.</p>
<p>Далі, що сьогодні відбувається також на кордонах, в Міловському районі, Троїцькому районі, в Білокуракинському районі, Сватівському районі – сьогодні аграрні райони. Сьогодні фермери страждають від того, що ковбані як могили – проїхали неможливо, сьогодні гілку не проклали за 7 років залізнодорожну. Про який продаж землі ми можемо сьогодні говорити, якщо сьогодні фермери не можуть везти своє борошно і везуть через всю країну, вбиваючи ці дороги, по 60 тонн? В радянські часи такого вантажу не було, везли все залізною колією.</p>
<p>Сім років війна. Коли з'єднається Луганщина з мирною Україною, врешті-решт? Коли вже люди відчують нормальне ставлення влади до неї?</p>
<p>І третє, найголовніше також – сьогодні поділяється наша земля українська на латифундистів і так далі. Скажіть, хто буде відповідати за те, що сьогодні страждає Луганщина від цього "Гайдуя", який досі керує і краде цю землю?</p>
<p>Сорок відсотків лісу спалили, вивозять "зеленку", хто буде відповідати за 22 мільярди гривень нанесення ущербу Луганській області? Нуль відповідальності, закінчується рік практично, йдемо в свята. Не хочеться сваритися, сьогодні Чистий четвер. Очистіть, будь ласка, владу там на місцях, вже молять всі люди, від того негідника, який грабує область на мільярди гривень.</p>
<p>Скажіть, будь ласка, хто буде відповідати за вбивства людей, які є в Луганській області? Нуль відповідальності!</p>
<p>Повірте мені, на наступних виборах ви будете відповідати все ж таки.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:22:39</p>
<p>ГОЛОВУЮЧИЙ. Правка номер 26, Тимошенко.</p>
<p></p>
<p>ГОЛОС ІЗ ЗАЛУ. Цимбалюк!</p>
<p></p>
<p>ГОЛОВУЮЧИЙ. Цимбалюк Михайло Михайлович.</p>
<p></p>
<p>13:22:52</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановне товариство, цей законопроект – це з когорти тих, який розпочне літній розпродаж української землі сільськогосподарського призначення під час війни, під час пандемії. Дай Боже, щоб вона до того часу завершилася.</p>
<p>Але є питання продовольчої безпеки нашої держави. Коли ми кажемо про підтримку владою фермерства, то за останніми статистичними даними у нас вже їх залишилось більше 16 тисяч, а ще 10 років назад було майже 40.</p>
<p>Тобто цим законопроектом ці фермери, які залишились, вони ніколи не стануть учасниками електронних торгів. Більшість з них дізнаються це з засобів масової інформації, що вони відбулися і про реального власника землі.</p>
<p>Ця правка стосується, що до всеукраїнського референдуму, не може проводитись будь-який аукціон землі.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку 26 народного депутата Цимбалюка. Комітетом не підтримана. Прошу визначатись та голосувати.</p>
<p></p>
<p>13:24:24</p>
<p>За-70</p>
<p>Рішення не прийнято. Правка не врахована.</p>
<p>Правка номер 30, Наливайченко.</p>
<p></p>
<p>13:24:32</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". Я наполягаю на своїй поправці, оскільки вона передбачає вилучення у відповідному підпункті слова і поняття емфітевзису.</p>
<p>І хочу пояснити, чому, шановні громадяни України, ми наполягаємо, щоб не забирали у вас ті, хто зараз користуються землею державною чи комунальною, в подальшому ці землі. А тому що жоден із вас, як і жоден з нас в парламенті, ми так і не побачили мапи українських земель сільськогосподарського призначення. От вдумайтесь, учора "Батьківщина" протестувала проти того, щоб голосували за розпродаж земель. А я вам скажу, чому. Тому що головна причина, що від нас від усіх приховують реально, скільки земель знаходиться у користуванні, скільки земель сільськогосподарського призначення.</p>
<p>А щоб це зняти питання, є єдиний вихід, на якому наполягає "Батьківщина": всеукраїнський референдум. І ви, народ України, маєте вирішити, як і що буде з рідною землею.</p>
<p></p>
<p>ГОЛОВУЮЧИЙ. Ставлю на голосування правку номер 30. Комітетом не підтримана. Прошу визначатися та голосувати.</p>
<p></p>
<p>13:25:58</p>
<p>За-72</p>
<p>Рішення не прийнято.</p>
<p>Крулько, 36 правка.</p>
<p></p>
<p>13:26:10</p>
<p>КРУЛЬКО І.І.</p>
<p>Іван Крулько, фракція "Батьківщина". Ми неодноразово чули і з цієї трибуни, і в засобах масової інформації про те, що іноземці жодним чином не матимуть можливості купляти українську землю. Бо, власне, вся ця затія, яку назвали земельною реформою, вона спрямована на одне: дати можливість іноземцям скупити українську землю – українці є абсолютно неконкурентними – українців лишити безземельними.</p>
<p>Так от якщо правда те, що іноземці не зможуть купляти українську землю, підтримайте поправки "Батьківщини" і мої поправки, які встановлюють чіткі запобіжники в цьому законі, щоб ні іноземні юридичні особи, ні юридичні особи, засновниками яких є іноземці, не мали можливості претендувати на те, щоб скупити українську землю. Ось, власне, це і буде маркером – підтримка цих поправок, чи дійсно планується це, чи…</p>
<p></p>
<p>ГОЛОВУЮЧИЙ. Ставлю на голосування правку 36 Крулька. Комітетом не підтримана. Прошу визначатися та голосувати.</p>
<p></p>
<p>13:27:35</p>
<p>За-66</p>
<p>Рішення не прийнято.</p>
<p>37 правка, Крулько.</p>
<p></p>
<p>13:27:39</p>
<p>КРУЛЬКО І.І.</p>
<p>Іван Крулько, фракція "Батьківщина". От ми і побачили по голосуванню дуже чітко про те, що обіцянки про те, що будуть підтримувати українських фермерів і не дадуть іноземцям скупити землю – це все не має ніякого відношення до реальності. Насправді мова йде про те, що якраз іноземці будуть скупляти українську землю в повному об'ємі і це, власне, і є прикладом того цинізму, який сьогодні відбувається стосовно української землі, і злочину, який відбувається проти українського народу.</p>
<p>Я пропоную 37 поправкою утворити спеціальний орган, уповноважений від імені держави, який буде здійснювати розпорядження земельними ділянками сільськогосподарського призначення – сто відсотків державна організація, яка забезпечує функціонування, обіг сільськогосподарської землі.</p>
<p>Прошу підтримати мою поправку і захистити українську землю через чіткий контроль держави за її розпорядженням.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку 37. Комітетом не підтримана. Прошу визначатися та голосувати.</p>
<p></p>
<p>13:29:04</p>
<p>За-66</p>
<p>Рішення не прийнято. Правка не врахована.</p>
<p>38 правка, Крулько.</p>
<p></p>
<p>13:29:09</p>
<p>КРУЛЬКО І.І.</p>
<p>Іван Крулько, фракція "Батьківщина". Цією поправкою чітко встановлюється можливість набувати у власність землю лише громадянам України та юридичним особам України без можливості включення туди іноземних юридичних осіб чи громадян іноземних держав, які є засновниками юридичних осіб в Україні.</p>
<p>Ми вважаємо як фракція "Батьківщина", що якщо земля і може комусь належати на праві власності, то це мають виключно українські громадяни. І через те, що ця земельна реформа не має нічого спільного із захистом українців і з захистом української землі, ми як фракція "Батьківщина" і Юлія Тимошенко як голова партії "Батьківщина" ініціюємо проведення референдуму, який має виключно дати відповідь на запитання, чи може бути земля предметом продажу, а особливо продажу іноземцям. Ми мусимо захистити українську землю від тих варягів, які сьогодні збираються залишити українців без нашої землі.</p>
<p></p>
<p>ГОЛОВУЮЧИЙ. Ставлю на голосування правку 38. Комітетом не підтримана. Прошу визначатись та голосувати.</p>
<p></p>
<p>13:30:33</p>
<p>За-62</p>
<p>Рішення не прийнято.</p>
<p>Батенко. Не наполягає.</p>
<p>Пузійчук, 48.</p>
<p>Там не було Альони Іванівни.</p>
<p>Вибачте, 44, Шкрум.</p>
<p></p>
<p>13:31:15</p>
<p>ШКРУМ А.І.</p>
<p>Дякую, колеги.</p>
<p>Шкрум Альона, фракція "Батьківщина". Колеги, я вчора почала до іншого земельного закону розповідати історію, як проводять інші держави, на яких ми намагаємося рівнятися: дійсно, говорять про народовладдя, референдуми з таких важливих питань, в тому числі з дуже подібних питань щодо ринку землі, та як має розпродаватися сільськогосподарська земля, як мають відбуватися ці аукціони, про які сьогодні мова, і так далі.</p>
<p>Сьогодні ми розглядаємо законопроект про електронні аукціони на ринок землі. І, можливо, я вчора про це теж казала, можливо, цей законопроект і можна було би підтримати, але з тими поправками, що це буде введено в дію (і цей закон, і попередній проголосований, на жаль, "слугами народу" вчора) тільки на наступний день після оприлюднення результатів всеукраїнського референдуму чи можна взагалі купувати та продавати сільськогосподарську землю.</p>
<p>На цих же позиціях я і залишаюся. Далі буду виступати конкретно по поправкам і намагатися пояснити вам, чому важливо запитати спочатку людей.</p>
<p></p>
<p>ГОЛОВУЮЧИЙ. 44 правка. Комітетом не підтримана. Прошу визначатися та голосувати.</p>
<p></p>
<p>13:32:40</p>
<p>За-62</p>
<p>Рішення не прийнято.</p>
<p>Пузійчук, 48 правка.</p>
<p></p>
<p>13:32:51</p>
<p>ПУЗІЙЧУК А.В.</p>
<p>Андрій Пузійчук, фракція "Батьківщина", Житомирщина. Шановні громадяни, зараз розглядається третій законопроект з пакету так званої земельної реформи. Мета цього законопроекту – це позбавити вас землі. Він направлений на те, щоб розпродати українську землю іноземцям.</p>
<p>Згадайте 2019 рік, коли монобільшість обіцяла, що вся країна буде покрита Інтернетом. В 2021 році і в 2020 українські школи не мають нормального інтернету для того, щоб проводити навчання дітей. Скажіть, хто з вас, шановні громадяни, вірить в те, що ви зможете купити землю на інтернет-аукціонах? Цей законопроект проводиться тільки для одного. Щоб іноземці, знаходячись в своїх країнах, скуповували українську землю.</p>
<p>Прошу підтримати мою поправку. Дякую.</p>
<p></p>
<p>ГОЛОВУЮЧИЙ. Ставлю на голосування правку 48. Комітетом не підтримана. Прошу визначатися та голосувати.</p>
<p></p>
<p>13:34:16</p>
<p>За-59</p>
<p>Рішення не прийнято. Правка не врахована.</p>
<p>49 правка, Пузійчук.</p>
<p></p>
<p>13:34:22</p>
<p>ПУЗІЙЧУК А.В.</p>
<p>Дякую, шановний головуючий, Андрій Пузійчук, фракція "Батьківщина", Житомирщина. Шановний Микола Тарасович, парламент – це є місце дискусій і дуже хотілось би почути вашу позицію як голови комітету стосовно тих поправок, які були подані нашими колегами – чому вони всі відхилені.</p>
<p>Те, що стосується земельної реформи. Фракція "Батьківщина" ініціює і буде допомагати громадянам України провести референдум, щоб громадяни як власники української землі визначилися стосовно їхнього бачення продажу землі. І тільки після проведення всеукраїнського референдуму можливо розглядати такі законопроекти.</p>
<p>І ми наполягаємо на тому, щоб цей законопроект був взагалі знятий з розгляду до завершення і проведення всеукраїнського референдуму. А мою поправку прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 49 правку. Комітетом не підтримана. Прошу визначатись та голосувати.</p>
<p></p>
<p>13:35:40</p>
<p>За-62</p>
<p>Рішення не прийнято. Правка не врахована.</p>
<p>53 правка, Пузійчук.</p>
<p></p>
<p>13:35:48</p>
<p>ПУЗІЙЧУК А.В.</p>
<p>Дякую, Дмитро Олександрович.</p>
<p>Андрій Пузійчук, фракція "Батьківщина", Житомирщина. Шановні громадяни, от зверніть увагу на табло. Ви вчора бачили, що єдина фракція, яка не дала ні одного голосу, не підтримала ганебний законопроект, – це була фракція "Батьківщина".</p>
<p>Фракція "Батьківщина" – це та фракція, яка відстоює державні інтереси, відстоює інтереси громадян України. І ми виступаємо категорично проти продажу землі іноземцям.</p>
<p>Наші фермери не зможуть конкурувати з іноземним капіталом, наші фермери не мають доступу до дешевих фінансових ресурсів. Кожного року зменшується кількість фермерів, зменшується державна підтримка. Замість того, щоб попрацювати над законопроектами, які будуть сприяти розвитку українських фермерів, українських аграріїв, сьогодні монобільшість робить все для того, щоб продати землю іноземцям.</p>
<p></p>
<p>ГОЛОВУЮЧИЙ. Ставлю на голосування 53 правку. Комітетом не підтримана. Прошу визначатись та голосувати.</p>
<p></p>
<p>13:37:18</p>
<p>За-62</p>
<p>Рішення не прийнято. Правка не підтримана.</p>
<p>54 правка, Пузійчук.</p>
<p></p>
<p>13:37:24</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Андрій Пузійчук, фракція "Батьківщина", Житомирщина. Шановні громадяни, зверніть увагу на закономірність. Ми не можемо з вами отримати відповідь ні на одне запитання. Чому монобільшість намагається відхиляти чи відхиляє всі поправки, які подають колеги з різних фракцій? Чому не хочуть дочекатися проведення референдуму? Чому монобільшість не цікавить ваша думка, ваша позиція громадян, які доручили представляти ваші інтереси в парламенті? Чому не знімають цей законопроект з розгляду? Чому сьогодні створюється все для того, щоб інвестори з будь-якої країни могли купити, і конкурувати… не те, що конкурувати, а позбавити вас можливості конкурувати саме за покупку української землі. Цей законопроект приведе то втрати української землі.</p>
<p></p>
<p>ГОЛОВУЮЧИЙ. Ставлю на голосування 54 правку Пузійчука. Комітетом не підтримана. Прошу визначатись та голосувати.</p>
<p></p>
<p>13:38:47</p>
<p>За-62</p>
<p>Рішення не прийнято.</p>
<p>Ніколаєнко, 55 правка.</p>
<p></p>
<p>13:38:53</p>
<p>НІКОЛАЄНКО А.І.</p>
<p>Ніколаєнко, фракція "Батьківщина". Колеги, знаєте, є такий вислів, що якщо починають раптово казати про патріотизм, то це, мабуть, щось збираються вкрасти. В даному випадку таким словом стає "діджиталізація". Я в цілому за впровадження нових технологій. Але враховуючи ті факти, які були перелічені – наявність можливості доступу пересічних фермерів, в тому числі до мережі Інтернет, покриття країни цією мережею, а головне те, як буде адмініструватись майбутня ця електронна система, виникає побоювання в значних корупційних ризиках. Тому що як правило, такий доступ адміністрування отримують наближені до влади фірми-прокладки.</p>
<p>Тому я пропоную у пункті другому частини другої розділу І законопроекту абзац перший частини 135 Земельного кодексу виключити.</p>
<p>Дякую і прошу підтримати.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:39:48</p>
<p>ГОЛОВУЮЧИЙ. Ставлю на голосування 55 поправку, народний депутат Ніколаєнко. Комітет пропонує відхилити. Прошу визначатись та голосувати.</p>
<p></p>
<p>13:40:06</p>
<p>За-56</p>
<p>Рішення не прийнято.</p>
<p>Наступна поправка 56-а. Наливайченко, будь ласка.</p>
<p></p>
<p>13:40:13</p>
<p>НАЛИВАЙЧЕНКО В.О.</p>
<p>Дякую.</p>
<p>Валентин Наливайченко, фракція "Батьківщина". Своєю поправкою я наполягаю вилучити емфітевзис з цієї статті, з цього підпункту, і поясню, чому. Тому що за цим словом, шановні громадяни України, скривається дуже просте поняття: право користування чужою землею. Але кому вона чужа? Вона чужа цьому користувачу, тим більше, який має намір тільки один: іноземця завезти, вивести цю землю з комунальної чи державної власності. Але для вас же, громадян України, вона не чужа? Для нас – це рідна земля.</p>
<p>Тому "Батьківщина" і наполягає: має бути всеукраїнський референдум, референдум, який чітко дасть відповідь, а головне вказівку владі і в парламенті і Президентові як ставляться українці до того, що влада збирається розпродати землю. А українці ставляться негативно, тому ваше слово має бути вирішальним і все. За український референдум ми й боремося.</p>
<p>Дякую.</p>
<p></p>
<p>ГОЛОВУЮЧИЙ. Дякую, ставлю на голосування 56 поправку, народний депутат Наливайченко. Комітет пропонує відхилити. Прошу визначатись та голосувати.</p>
<p></p>
<p>13:41:37</p>
<p>За-57</p>
<p>Рішення не прийнято.</p>
<p>Наступна поправка номер…</p>
<p>60-а. Дубіль, будь ласка.</p>
<p></p>
<p>13:41:55</p>
<p>ДУБІЛЬ В.О.</p>
<p>Валерій Дубіль, фракція "Батьківщина". Шановні українці, громадяни України. Вчора більшість прийняла Закон про продаж вашої української землі. Вони забули за те, що вони сидять тут в залі завдяки тому, що ви їх обрали і делегували їм право розробляти закони, які для вас, для українців, які стосуються нашої рідної неньки України.</p>
<p>Тому фракція "Батьківщина" виступає за зняття цього законопроекту і розглядати законопроект тільки після того, як буде прийнято рішення українськими громадянами на референдумі.</p>
<p>Що стосується правки (після референдуму), то, на мій погляд, право оренди може перейти у переважне право на викуп землі у власність після не менше 5 років ефективної оренди. У разі реалізації земельної ділянки через земельні торги для реалізації цього переважного права орендар, якщо він не реалізував своє право на переважний викуп, має запропонувати щонайменше цінову пропозицію рівно не вище цінової пропозиції, запропонованої іншими учасниками торгів.</p>
<p>Прошу поставити правку на голосування.</p>
<p></p>
<p>ГОЛОВУЮЧИЙ. Ставлю на голосування 60 поправку народного депутата Дубіля. Комітет пропонує відхилити. Прошу визначатися та голосувати.</p>
<p></p>
<p>13:43:18</p>
<p>За-57</p>
<p>Рішення не прийнято.</p>
<p>61-а. Дубіль, будь ласка.</p>
<p></p>
<p>13:43:23</p>
<p>ДУБІЛЬ В.О.</p>
<p>Валерій Дубіль, фракція "Батьківщина". Ще раз і ще раз говорю, і звертаюся до монобільшості, щоб ви виконали те, що ви обіцяли нашим українським виборцям під час виборів – це проведення всеукраїнського референдуму. Те, що робить зараз партія "Батьківщина", яка завжди виступає на захист українського народу.</p>
<p>Що стосується правки (після проведення референдуму, коли цей закон будемо розглядати), пропонується вилучити слово "або", оскільки йдеться окремо про різні предмети обігу на земельному ринку – право власності та право оренди.</p>
<p>Прошу поставити правку на голосування.</p>
<p></p>
<p>ГОЛОВУЮЧИЙ. Ставлю на голосування 61 поправку народного депутата Дубіля. Комітет пропонує відхилити. Прошу визначатися та голосувати.</p>
<p></p>
<p>13:44:23</p>
<p>За-57</p>
<p>Рішення не прийнято.</p>
<p>64-а, Кабаченко, будь ласка.</p>
<p></p>
<p>13:44:32</p>
<p>КАБАЧЕНКО В.В.</p>
<p>Дякую. Володимир Кабаченко, фракція "Батьківщина". Я хочу звернутись до Миколи Тарасовича. Рамковий законопроект вже Закон України 2178 набуває чинності в липні 2021 року. Для того, щоб законопроект 2195 мав змогу працювати разом із законопроектом 2178-д, він також має набрати чинності в липні 2021 року.</p>
<p>Микола Тарасович, питання наступного характеру. Яким чином ви технічно зможете забезпечити наявність електронного майданчику, наявність абсолютно всіх необхідних технічних засобів, задля того, щоб лише через два місяці з сьогоднішньої дати почав працювати законопроект, який перебуває саме сьогодні на розгляді Верховної Ради України?</p>
<p>Якщо ми говоримо про законопроект, який буде працювати у майбутньому поза межами Закону 2178… Продовжу далі.</p>
<p></p>
<p>ГОЛОВУЮЧИЙ. Дякую. Ставлю на голосування 64 поправку народного депутата Кабаченка. Комітет пропонує відхилити. Прошу…</p>
<p>Будь ласка, позиція комітету.</p>
<p></p>
<p>13:45:51</p>
<p>СОЛЬСЬКИЙ М.Т.</p>
<p>Шановний колега, цей закон і 2178-10, який прийняли минулого року практично не зв'язані. Тому що у нас діюча глава Земельного кодексу "Земельні торги" і так передбачає продаж прав на земельні ділянки, а також самих земельних ділянок несільськогосподарського призначення через торги. Вони можуть бути електронні і не електронні сьогодні, і це працює досить давно.</p>
<p>В першу чергу цей закон говорить про державну і комунальну власність, продаж прав оренди через торги, в даному випадку електронні, тому нічого нового тут якби для ринку не буде, крім того, що це дворівнева система.</p>
<p></p>
<p>ГОЛОВУЮЧИЙ. Ставлю на голосування 64 поправку народного депутата Кабаченка. Комітет пропонує відхилити. Прошу визначатись та голосувати.</p>
<p></p>
<p>13:46:56</p>
<p>За-60</p>
<p>Рішення не прийнято.</p>
<p>Наступна поправка 66. Пузійчук, будь ласка.</p>
<p></p>
<p>13:47:07</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Андрій Пузійчук, фракція "Батьківщина", Житомирщина. Шановний Микола Тарасович, от парламент, ще раз повторююся, це є місце дискусії. Але ми бачимо, що ви з кимось дискутуєте і розкажіть, з ким у вас там ведеться дискусія, що ви обговорюєте? Всім колегам дуже цікаво почути.</p>
<p>Ми б хотіли все-таки, і ми, і громадяни України хотіли від вас почути відповідь: який відсоток українських фермерів має доступ до інтернету? Хто зможе прийняти участь в електронних торгах?</p>
<p>Друге питання. Скажіть, який відсоток України сьогодні покритий інтернетом? Скільки населених пунктів не мають доступу до інтернету і як фермери зможуть прийняти участь в цих електронних торгах?</p>
<p>Руслане Олексійовичу, це не монолог, це парламент, це парламентська дискусія, будь ласка, хочемо почути…</p>
<p></p>
<p>ГОЛОВУЮЧИЙ. Це прекрасно я надаю слово голові комітету. Парламент ніколи не був монологом, за рідкими винятками парламентського спаму.</p>
<p>Будь ласка.</p>
<p></p>
<p>13:48:29</p>
<p>СОЛЬСЬКИЙ М.Т.</p>
<p>Я думаю, ви явно недооцінюєте фермерів і громадян України в частині користування інтернетом. Я думаю, що вони, як і ми, вміють цим користуватися. Це перший момент.</p>
<p>Другий момент. Насправді значно зручніше проводити торги, в тому числі для фермера електронно і дистанційно, і вже ці прецеденти неодноразові є, тому що функціонує система, наприклад СЕТАМ, ніж приїжджати до районного чи обласного центру, де це проводиться шляхом там в офлайні так званому за допомогою ліцитатора. Якщо вони розібралися з GPS для техніки, повірте, з цим тоже розберуться.</p>
<p>Дякую.</p>
<p></p>
<p>ГОЛОВУЮЧИЙ. Дякую, Микола Тарасович.</p>
<p>Ставлю 66 поправку народного депутата Пузійчука. Комітет пропонує її відхилити. Прошу визначатися та голосувати.</p>
<p></p>
<p>13:49:43</p>
<p>За-56</p>
<p>Рішення не прийнято.</p>
<p>Наступна поправка 69, Кабаченко. Будь ласка.</p>
<p></p>
<p>13:49:51</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Критична правка і вона полягає в тому, що цією правкою виключається положення про продаж земельних ділянок, продаж права користування емфітевзису та суперфіцію. Натомість цієї правкою встановлено, що продавати можна лише право оренди на земельні ділянки.</p>
<p>Тобто якщо ми зараз з вами говоримо про надання шансу українським фермерам працювати на українській землі, то ми їм, звісно, маємо надати право купівлі, право оренди на цю земельну ділянку. І саме керуючись цією логікою, ми вносимо зміни в статтю 134, яка називається "Обов'язковість продажу права оренди на земельні ділянки державної чи комунальної власності на конкурентних засадах" та інших статей Земельного кодексу, в яких саме і відображається ця ідея.</p>
<p>Свою правку прошу підтримати. Дуже дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 69 поправку народного депутата Кабаченка. Комітет пропонує відхилити. Прошу визначатися та голосувати.</p>
<p></p>
<p>13:51:14</p>
<p>За-50</p>
<p>Рішення не прийнято.</p>
<p>Наступна поправка 73, Кабаченко. Перепрошую, перепрошую.</p>
<p>Я пропустив вашу, да, ви кажете?</p>
<p>70-а, Пузійчук. Так, справді. Перепрошую.</p>
<p></p>
<p>13:51:27</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Андрій Пузійчук, фракція "Батьківщина", Житомирщина. Дуже приємно, що в залі починається парламентська дискусія. Микола Тарасович, але вона зводиться у вас до якихось риторичних заяв, що всі щасливі, всі мають. Було просте питання: який відсоток українських фермерів має доступ до інтернету? Відповіді ми не почули.</p>
<p>І коли ви розповідаєте про GPS на техніці, то ви розповідаєте про великі агрокомпанії, інтереси яких ви сьогодні і захищаєте. А фракція "Батьківщина" захищає не тільки великий бізнес, а і малих фермерів. Малі фермери – це які обробляють 6, 8, 10 гектарів. Дуже часто це є обробіток ручний. Де у людини GPS, на людині стоять? Про що ви розповідаєте?</p>
<p>Давайте говорити предметно, що українські фермери не зможуть прийняти в цьому участь.</p>
<p></p>
<p>ГОЛОВУЮЧИЙ. Я надаю слово голові комітету. Будь ласка, Микола Тарасович.</p>
<p></p>
<p>13:52:37</p>
<p>СОЛЬСЬКИЙ М.Т.</p>
<p>Шановний колего, ну я вам все-таки скажу – на загальні питання загальна відповідь. Тому що в цій правці ні про відсоток інтернету, ні про ручну працю мова не йде.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 70 поправку народного депутата Пузійчука. Комітет пропонує відхилити.</p>
<p>Прошу визначатись та голосувати.</p>
<p></p>
<p>13:53:06</p>
<p>За-50</p>
<p>Рішення не прийнято.</p>
<p>Наступна поправка 73. Кабаченко, будь ласка.</p>
<p></p>
<p>13:53:13</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина".</p>
<p>Колеги, та дивна ситуація, коли саме представники колективу "Слуга народу" у своїх передвиборчих обіцянках обіцяли проведення референдуму для прийняття будь-яких важливих рішень для українців, для українського народу. І саме фракція "Батьківщина" зараз знаходиться тут і відстоює ваші обіцянки, які ви надавали у час передвиборчої кампанії.</p>
<p>Ми ж не проти дискусії, ми ж не проти відкриття ринків на конкурентних, на ринкових засадах. Ми хочемо і ми будемо продовжувати відстоювати інтереси українців. Якщо вони, після проведення, по факту проведення референдуму, нададуть свою згоду, якщо ми отримаємо більшість серед українців, які бажають все ж таки користуватися своїм правом, то і ми вас будемо підтримувати.</p>
<p>Я дуже вам дякую за вашу увагу і прошу підтримати свою правку.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 73 поправку народного депутата Кабаченка. Комітет пропонує відхилити. Прошу визначатись та голосувати.</p>
<p></p>
<p>13:54:33</p>
<p>За-52</p>
<p>Рішення не прийнято.</p>
<p>Наступна поправка 76. Шкрум, будь ласка.</p>
<p></p>
<p>13:54:42</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, ця поправка стосується переліку тих учасників ринку, які можуть чи не можуть купувати землю на електронних аукціонах. Вона є однією з теж концептуальних для нас, тому що в нашому розумінні для того, щоб аукціони були справедливі і чесні, ми маємо чесно сказати один одному: хто ж на сьогодні буде головним учасником ринку, хто на сьогодні буде мати пріоритет і для кого ми цей ринок відкриваємо, навіть якщо ми його вже відкриємо в такому вигляді, в якому є.</p>
<p>Позиція фракції "Батьківщина", позиція моя особиста в цьому питанні, вона не змінювалася декілька років – ми маємо розвивати маленьке сімейне середнє фермерство, ми маємо розвивати малі та середні фермерські сімейні господарства. Чому? Тому що 2 системи, які нас виведуть сьогодні з економічної кризи, – це якраз розвиток малого сімейного фермерства і розвиток переробки через локалізацію та інші стимули.</p>
<p>От на це і направлена ця поправка. Учасники рику – це малі та сімейні фермерства.</p>
<p></p>
<p>ГОЛОВУЮЧИЙ. Ставлю на голосування 76 поправку народної депутатки Шкрум. Комітет пропонує відхилити. Прошу визначатись та голосувати.</p>
<p></p>
<p>13:56:03</p>
<p>За-57</p>
<p>Рішення не прийнято.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:56:09</p>
<p>ГОЛОВУЮЧИЙ. 77 правка, Тимошенко.</p>
<p>Цимбалюк.</p>
<p></p>
<p>13:56:11</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний Микола Тарасович, щойно зателефонував фермер Петро з Буська Львівської області. Він обробляє 120 гектарів землі, не має грошей на викуп. Просить спитати вас: чи можна йому сіяти кукурудзу; і чи після того, як куплять його землю на аукціоні, на торгах, чи дадуть йому зібрати цю кукурудзу.</p>
<p>А правка моя стосується, щоб в статті 135 земельні торги доповнити абзацом "фізична особа або суб'єкт малого та середнього фермерського підприємства".</p>
<p>Дайте надію Петру з Буська, будь ласка.</p>
<p></p>
<p>ГОЛОВУЮЧИЙ. Михайло Михайлович, я вибачаюся. Можна? Я хотів дізнатися, ваш телефон можна фермерам дати, щоб вони могли зателефонувати? Щоб не лише… Тут, при всій повазі, тут немає, я ж не образив вас, я просто дізнатися. Можна? Дякую.</p>
<p>Ставлю на голосування 77 правку. Прошу визначатися та голосувати.</p>
<p></p>
<p>13:57:35</p>
<p>За-56</p>
<p>Рішення не прийнято. Правка не врахована.</p>
<p>Пузійчук, 81 правка.</p>
<p></p>
<p>13:57:44</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Андрій Пузійчук, фракція "Батьківщина", Житомирщина. Дмитро Олександрович, стосовно телефонів, номерів телефонів, наші фермери знають телефони депутатів "Батьківщини" і вони з нами спілкуються. Але, мабуть, вони не знають телефонів Миколи Тарасовича Сольського, і давайте запитаємо у Миколи Тарасовича, чи він не заперечує, щоб ми надали його телефон фермерам, щоб фермери мали можливість з ним поспілкуватися, щоб мали можливість донести голові комітету свою позицію, своє бачення. Тому що зараз відбувається чергове прийняття законопроекту про розпродаж землі, коли в Україні локдаун. Фермери не мають можливості вийти до Ради. Фермери не мають можливості висловити свою позицію. І сьогодні відсутня будь-яка дискусія, будь-які обговорення закону з фермерами.</p>
<p></p>
<p>ГОЛОВУЮЧИЙ. Ставлю на голосування правку 81 Пузійчука. Комітетом не підтримана. Дякую. Прошу визначатися та голосувати.</p>
<p></p>
<p>13:59:12</p>
<p>За-51</p>
<p>Рішення не прийнято. Правка не врахована.</p>
<p>82, Наливайченко.</p>
<p></p>
<p>13:59:17</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". Цією правкою наполягаю, щоб ми проголосували і вилучили все ж таки непрозору схему фактичного привласнення, викрадення комунальної чи державної землі, яка належить насправді об'єднаним громадам, містянам.</p>
<p>Подивіться, зараз скільки парків в Києві забудовується користувачами без згоди людей, які живуть. Протасів Яр. Чи не хоче хтось із депутатів з'їздити і запитати, хто з вас допоміг громаді відстояти бодай гектар землі цього унікального парку в Києві і так далі.</p>
<p>Тому "Батьківщина" і наполягає: почнемо із землі і почнемо з людей. Всеукраїнський референдум, воля людей, громадян України, і тільки після цього переходити до розгляду будь-яких питань, які стосуються права людей на володіння, розпорядження та користування рідною землею.</p>
<p></p>
<p>ГОЛОВУЮЧИЙ. Ставлю на голосування 82 правку Наливайченка. Прошу визначатися та голосувати.</p>
<p></p>
<p>14:00:41</p>
<p>За-52</p>
<p>Рішення не прийнято. Правка не врахована.</p>
<p>Цимбалюк Михайло Михайлович, 89 правка.</p>
<p></p>
<p>14:00:53</p>
<p>ЦИМБАЛЮК М.М.</p>
<p>Дякую.</p>
<p>Михайло Цимбалюк, "Батьківщина". В принципі, можу оголосити номер телефону свого, більшість в області його знають, але не хочу змушувати, щоб ще хтось його оголошував.</p>
<p>По суті питання. Насправді, шановні колеги, більшість правок стосується, що якщо електронні торги розпочнуть свою діяльність, то, перше – як буде допущено рівний доступ всіх учасників ринку, насамперед фермерів і тих селян, які проживають в селі до аукціонів.</p>
<p>Наступне. Давайте будемо послідовними. Коли говорилося, що Закон про референдум приймається для того, щоб радитися з народом по найбільш важливих питаннях і болючих. Чи тема землі не є важливою? Давайте проведемо референдум за народною ініціативою. Хай народ України скаже, що він...</p>
<p></p>
<p>ГОЛОВУЮЧИЙ. Ставлю на голосування 89 правку Цимбалюка. Комітетом не підтримана. Прошу визначатися та голосувати.</p>
<p></p>
<p>14:02:21</p>
<p>За-51</p>
<p>Рішення не прийнято.</p>
<p>97 правка, Кабаченко.</p>
<p>91-а, Пузійчук.</p>
<p></p>
<p>14:02:36</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Андрій Пузійчук, фракція "Батьківщина", Житомирщина. Шановні громадяни, законопроект, який вчора проголосували "слуги народу", 2194 дозволяє зняття родючого шару. І це фактично буде означати доступ до корисних копалин.</p>
<p>Тепер проаналізуйте, що буде відбуватися. Іноземні інвестори, вони будуть скуповувати сільськогосподарську землю не тільки задля того, щоб обробляти цю землю і вирощувати продукцію, і експортувати в свої країни, це буде неконтрольований доступ до надр України. І якщо ви сьогодні маєте джерело доходу – це ваша земля, на якій ви вирощуєте продукцію, і за рахунок цього живе ваша родина і ваші рідні, то завтра вас буде позбавлено для того, щоб там видобували корисні копалини.</p>
<p>А мою поправку прошу підтримати. Дякую.</p>
<p></p>
<p>ГОЛОВУЮЧИЙ. Ставлю на голосування правку номер 91 Пузійчука. Комітетом не підтримана. Прошу визначатися та голосувати.</p>
<p></p>
<p>14:04:05</p>
<p>За-53</p>
<p>Рішення не прийнято.</p>
<p>Кабаченко, 97 правка.</p>
<p></p>
<p>14:04:11</p>
<p>КАБАЧЕНКО В.В.</p>
<p>Дякую.</p>
<p>Володимир Кабаченко, фракція "Батьківщина". Всім важливо розуміти, що недостатній рівень цифрової обізнаності населення призведе до обмеження прав учасників ринку на участь в аукціонах, про які зараз йдеться в цьому законопроекті.</p>
<p>Недостатній рівень цифрової обізнаності – це не моя думка, це не думка фракції "Батьківщина", це статистика, це та статистика, яку підтвердило Мінцифри. І тому ми зараз з вами розуміємо, що так, з однієї сторони, це дещо прогресивно, щоб ми переходили до моделі електронних торгів. Але з іншої сторони, об'єктивно ми зараз з вами розуміємо, що відсутня на сьогодні в Україні технічна можливість задля того, щоб ці електронні торги були проведені об'єктивно і прозоро.</p>
<p>І тому, керуючись здоровим глуздом і логікою, ми все ж таки перш за все мали забезпечити саме наявність технічної можливості і потім повертатися до положень цього законопроекту.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 97 правку Кабаченка. Комітетом не підтримана. Прошу визначатися та голосувати.</p>
<p></p>
<p>14:05:34</p>
<p>За-55</p>
<p>Рішення не прийнято. Правка не врахована.</p>
<p>Шкрум. Помилився.</p>
<p>101-а, Цимбалюк. Цимбалюку, включіть мікрофон, будь ласка.</p>
<p></p>
<p>14:05:54</p>
<p>ЦИМБАЛЮК М.М.</p>
<p>Михайло Цимбалюк… Включили, дякую. Михайло Цимбалюк, "Батьківщина". Шановні колеги, шановний український народе, насправді цей законопроект – це не про торги, це про вилучення землі у селян.</p>
<p>Пояснюю, насамперед нині чи зможе фермер, чи той, хто обробляє 20, 30 гектарів землі, бути конкурентоздатним придбати свою землю або землю, яка відноситься до тієї чи іншої територіальної громади? Ні. Чи у нас є пільгові кредити для селян, для придбання землі у постійне користування на право власності? Звичайно, ні.</p>
<p>Ризик цього законопроекту, що на торгах землю куплять ті, які мають серйозні кошти. І той, хто нині думає, що він, обробляючи землю, зможе якимось чином стати…</p>
<p></p>
<p>ГОЛОВУЮЧИЙ. 101 правка. Прошу визначатись та голосувати.</p>
<p></p>
<p>14:07:16</p>
<p>За-52</p>
<p>Рішення не прийнято.</p>
<p>Кабаченко, 107 правка.</p>
<p></p>
<p>14:07:29</p>
<p>КАБАЧЕНКО В.В.</p>
<p>Володимир Кабаченко, фракція "Батьківщина". Ми можемо продовжувати діалог щодо продажу права оренди, але ми не можемо продовжувати діалог щодо продажу землі. Це критично дві різні речі.</p>
<p>З точки зору ринкової економіки, не дозволити комусь продавати право оренди або його придбавати – це неправильно. І тому ми, керуючись знову ж таки здоровим глуздом, ми хочемо вас повернути до наступної моделі: наразі припинити розгляд цього законопроекту, дозволити розпоряджатися правами оренди. І саме після того, як в тому числі і буде забезпечена технічна можливість щодо проведення електронних аукціонів, ми повернемося до розгляду цього законопроекту.</p>
<p>Дуже дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 97 правку. Прошу визначатися та голосувати.</p>
<p></p>
<p>14:08:41</p>
<p>За-50</p>
<p>Рішення не прийнято. Правка не врахована.</p>
<p>132 правка, Наливайченко. <i>(Шум у залі)</i></p>
<p>Та вас же не було. 105-а – це не ваша правка. 105 правка – правка Дубінського.</p>
<p>103, Наливайченко.</p>
<p></p>
<p>14:09:24</p>
<p>НАЛИВАЙЧЕНКО В.О.</p>
<p>Дякую, шановний пане Голово.</p>
<p>Валентин Наливайченко, фракція "Батьківщина". Шановні колеги, моєю правкою я наполягаю все ж таки вилучити непрозору схему емфітевзису. Тому що користування чужою землею, ми розуміємо, що може призвести якраз до незаконної "прихватизації" або приватизації комунальної чи державної землі.</p>
<p>І найголовніше, фракція "Батьківщина" не просто звертається, а знає і поважає, як працює народовладдя, більше того, ми знаємо і поважаємо громадян України. І тому ми напряму звертаємось до вас, шановні громадяни України, треба провести всеукраїнський референдум, ми збираємо підписи, ваші підписи, тому що саме ви і ваші голоси вирішать долю української землі. Так має статися якомога скоріше.</p>
<p>Я закликаю всіх громадян України: після свят, будьте небайдужими, забороніть вкрасти вашу землю у вас.</p>
<p></p>
<p>ГОЛОВУЮЧИЙ. Ставлю на голосування 103 правку Наливайченка. Комітетом не підтримана. Прошу визначатися та голосувати.</p>
<p></p>
<p>14:10:49</p>
<p>За-54</p>
<p>Рішення не прийнято.</p>
<p>111 правка, Цимбалюк.</p>
<p></p>
<p>14:10:55</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". 111 правка моя спільно з Юлією Тимошенко стосується: в абзаці другому пункту другого після слів "земельної ділянки" доповнити словами "несільськогосподарського призначення, а гарантованим їх покупцем є територіальна громада або державна агенція, до повноважень якої входить викуп землі".</p>
<p>Шановний Микола Тарасович, ви, як фахівець, вивчали досвід багатьох європейських і інших держав. Саме створення державної агенції, яка буде мати повноваження викуповувати землю, паї тих громадян, які мають бажання продати, є гарантією продовольчої безпеки нашої держави. Створіть такий державний орган і нехай громадяни, які справді хочуть продати землю, нехай її продадуть за ринковою ціною, а власником буде українська держава, український народ в особі цієї державної агенції, і тоді вона буде здавати в оренду…</p>
<p></p>
<p>ГОЛОВУЮЧИЙ. Ставлю на голосування 111 правку Цимбалюка. Комітетом не підтримана. Прошу визначатися та голосувати.</p>
<p></p>
<p>14:12:22</p>
<p>За-59</p>
<p>Рішення не прийнято. Правка не врахована.</p>
<p>Наливайченко, 132 правка.</p>
<p></p>
<p>14:12:41</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". Шановні колеги, я наполягаю на своїй поправці і пропоную все ж таки, щоб громадяни України були впевнені, і комунальна власність, і державна, і новостворені об'єднані територіальні громади мали право знати, яка земля належить їм, яка земля була незаконно виведена, чи то через схеми емфітевзису, чи то інші незаконні схеми. Тому і наполягаю, щоб почали з того, щоб показали всім громадянам України реальний земельний кадастр, реальну землю, яка знаходиться у розпорядженні або власності на території громад. Для цього і вимагаємо, щоб був наведений порядок, був проведений всеукраїнський референдум на цій реальній мапі земель українських, для того, щоб українці, громадяни України розуміли і вирішували питання рідної землі. Ніхто не має права забрати це право.</p>
<p></p>
<p>ГОЛОВУЮЧИЙ. Ставлю на голосування 132 правку Наливайченка, комітетом не підтримана.</p>
<p>Прошу визначатись та голосувати.</p>
<p></p>
<p>14:14:05</p>
<p>За-56</p>
<p>Рішення не прийнято. Правка не врахована.</p>
<p>Наливайченко, 139 правка.</p>
<p>Наступна правка… Зараз, одну хвилинку. Ніколаєнко, 167 правка.</p>
<p></p>
<p>14:14:35</p>
<p>НІКОЛАЄНКО А.І.</p>
<p>Дякую, пане Голово.</p>
<p>Ніколаєнко, фракція "Батьківщина". Отже, земельні торги, на мою думку, не повинні стати черговим, так би мовити, "междусобойчиком" між наближеними фірмами до влади. І тому пропонуємо запровадити реальну конкуренцію при продажі земельних ділянок, зокрема, надати змогу більшій кількості учасників брати у торгах через зменшення стартового розміру річної плати за користування земельною ділянкою з 30 до 20 відсотків розміру реєстраційного та гарантованого внесків за лотом.</p>
<p>І відповідно частину шосту статті 135 Земельного кодексу України викласти в наступній редакції. "Визначення розміру реєстраційного та гарантованого внесків за лотом здійснюється з врахуванням вимог Кабінетом Міністрів, при цьому розмір гарантійного внеску не може становити менше 20 відсотків стартової ціни продажу земельної ділянки або 20 відсотків стартового розміру річної плати за користування земельною ділянкою".</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Дякую, Андрій Іванович.</p>
<p>Ставлю на голосування 167 правку Ніколаєнка. Комітетом не підтримана. Прошу визначатись та голосувати.</p>
<p></p>
<p>14:15:51</p>
<p>За-60</p>
<p>Рішення не прийнято. Правка не врахована.</p>
<p>Наступна правка… Багато правок, Андрій Іванович… Ми вже пройшли…</p>
<p>198-а, Ніколаєнка. <i>(Шум у залі)</i></p>
<p></p>
<p>14:16:05</p>
<p>НІКОЛАЄНКО А.І.</p>
<p>Яка правка, просто не почув?</p>
<p></p>
<p>ГОЛОВУЮЧИЙ. 198-а.</p>
<p></p>
<p>НІКОЛАЄНКО А.І. Ні-ні… <i>(Шум у залі)</i></p>
<p></p>
<p>ГОЛОВУЮЧИЙ. Не кричіть.</p>
<p>Ніколаєнко.</p>
<p></p>
<p>НІКОЛАЄНКО А.І. Я можу озвучити свою 198 правку. Але, колеги, дійсно в них правки після моєї 167, їх не озвучили.</p>
<p>Отже, 198 правка. Ця правка продовжує мою ініціативу, яку я визначав у попередній поправці, зокрема, в 182-й, яку теж я не озвучив. А саме: бажання обмежити можливості операторів електронних майданчиків, маніпулювати коштами відповідних гарантійних внесків, учасників земельних торгів. Тобто потрібно обмежити їх термін на повернення коштів до трьох днів.</p>
<p>І відповідно правка звучала: до зміни частини сьомої статті 135 "Заборонено проводити…"</p>
<p>Я бачу, що не встигну, але ви переплигнули, пане Голово, декілька правок, в тому числі моїх колег.</p>
<p>Прошу підтримати.</p>
<p></p>
<p>ГОЛОВУЮЧИЙ. Наступна правка народного депутата Крулька Івана Івановича. 203 правка. Зараз хвилинку.</p>
<p>На голосування вашу, Андрій Іванович? Я думав, що ви просто не наполягаєте.</p>
<p>198 правка, ставлю її на голосування. Прошу визначатися та голосувати.</p>
<p></p>
<p>14:17:47</p>
<p>За-54</p>
<p>Рішення не прийнято. Правка не врахована.</p>
<p>203 правка, Крулько Іван Іванович.</p>
<p></p>
<p>14:17:53</p>
<p>КРУЛЬКО І.І.</p>
<p>Іван Крулько, фракція "Батьківщина". Я, по-перше, хотів би сказати, що поправки, які вносить "Батьківщина", вони мають надзвичайно важливе значення для того, щоб захистити українську землю від без контрольного розпродажу. Для того, щоб фермери, які працюють на землі, щоб вони мали і далі можливість її обробляти.</p>
<p>І ці поправки, які зараз йдуть, вони стосуються того, щоб в рамках виключно Земельного кодексу вирішувалися всі питання які стосуються оренди, які стосуються внесення гарантійного внеску, які стосуються інших питань, що можуть мати визначальне значення при продажу землі.</p>
<p>Тому ми вимагаємо, щоб не підзаконними актами Кабміну, який приймається в підкилимному режимі, а щоб виключно Земельним кодексом ці питання були врегульовані.</p>
<p>Тому як пропонують, колеги, підтримуйте ті поправки, які подає "Батьківщина", тому що це єдиний механізм захистити українську землю.</p>
<p></p>
<p>ГОЛОВУЮЧИЙ. 203 правка, Крулько. Ставлю на голосування. Прошу визначатися та голосувати.</p>
<p></p>
<p>14:19:20</p>
<p>За-52</p>
<p>Рішення не прийнято. Правка не врахована.</p>
<p>Альона Іванівна, хвилину, да, і п'ять правок ставимо на голосування? 214-а, 245-а, 261-а, 271-а, 281-а, Шкрум. Хвилину включіть, будь ласка.</p>
<p>Картку вставте, будь ласка. Не в руки... Да. Включіть мікрофон, будь ласка, Шкрум.</p>
<p></p>
<p>14:20:15</p>
<p>ШКРУМ А.І.</p>
<p>Шкрум Альона, фракція "Батьківщина". З третьої спроби. Колеги, я ще раз пояснюю логіку моїх поправок, вони всі стосуються приблизно одного і того самого питання. Якщо ми хочемо будувати країну економічно успішну, якщо ми хочемо, щоб ми не залежали від іноземних лише інвестицій і не були залежні, в принципі, не від кого, крім себе, якщо ми хочемо бути самодостатніми, то нам треба розвивати: перше – економіку, друге – переробку та промисловість і третє – очевидно, мале та середнє фермерство.</p>
<p>От якщо акцент буде на малому, середньому фермерстві, на можливостях для нього купити ту землю, яку вони сьогодні обробляють, на доступі до нормальних грошей і фінансів, які їм обіцяли, але нічого не зробили, то тоді у нашої країни є шанс стати самодостатньою. Якщо цього не буде, то це не те, що неправильна стратегія, це стратегія, яка веде нас в нікуди. І саме на це направлені мої поправки – щоб участвували в аукціонах і допускалися малі та середні фермерські підприємства і на них має бути зроблена головна ставка. На сьогодні ж головна ставка на іноземців, на агрохолдинги, на великі корпорації.</p>
<p></p>
<p>ГОЛОВУЮЧИЙ. Альона Іванівна, я ставлю 5 ваших правок на голосування, як ми домовлялися.</p>
<p>214 правка. Комітетом відхилена. Прошу визначатися та голосувати.</p>
<p></p>
<p>14:21:44</p>
<p>За-56</p>
<p>Рішення не прийнято.</p>
<p>245 правка. Прошу визначатись та голосувати.</p>
<p></p>
<p>14:22:13</p>
<p>За-57</p>
<p>Рішення не прийнято. Правка не врахована.</p>
<p>261-а. Вона врахована частково. Автор наполягає на повному… Може, не будемо голосувати, далі йдемо?</p>
<p>Автор наполягає на повному врахуванні. Ставлю на голосування пропозицію автора. Прошу визначатися та голосувати.</p>
<p></p>
<p>14:22:44</p>
<p>За-56</p>
<p>Рішення не прийнято. Правка не врахована.</p>
<p>271 правка. Вона не підтримана комітетом. Прошу визначатися та голосувати.</p>
<p></p>
<p>14:23:06</p>
<p>За-57</p>
<p>Рішення не прийнято.</p>
<p>281 правка. Прошу визначатися та голосувати.</p>
<p></p>
<p>14:23:26</p>
<p>За-60</p>
<p>Рішення не прийнято. Правка не врахована.</p>
<p>Пузійчук, 217 правка.</p>
<p>Кабаченко? Яка правка? Кабаченко.</p>
<p></p>
<p>14:23:43</p>
<p>КАБАЧЕНКО В.В.</p>
<p>Дякую.</p>
<p>Кабаченко Володимир, фракція "Батьківщина".</p>
<p></p>
<p>ГОЛОВУЮЧИЙ. Номер правки скажіть, будь ласка.</p>
<p></p>
<p>КАБАЧЕНКО В.В. Правка 206, якщо до мене звертаєтесь.</p>
<p>Змінами до статті 134 під назвою "Обов'язковість продажу права оренди на земельні ділянки державної чи комунальної власності на конкурентних засадах" встановлено, що не підлягають продажу на конкурентних засадах або на земельних торгах земельні ділянки державної чи комунальної власності, або права на них, у разі, якщо ці ділянки віднесені до категорії особливо цінних земель.</p>
<p>Ми з вами про це говорили під час розгляду законопроекту 2194, ми не змогли з вами дійти до консенсусу. Але ж давайте повернемося до розгляду цього питання в законопроекті 2195 і виведемо з-під кола електронних торгів особливо цінні землі, які зараз цим законопроектом передбачені.</p>
<p>Дуже дякую. Цю правку прошу підтримати.</p>
<p></p>
<p>ГОЛОВУЮЧИЙ. Ставлю на голосування правку 206. Комітетом не підтримана. Прошу визначатися та голосувати.</p>
<p></p>
<p>14:25:02</p>
<p>За-58</p>
<p>Рішення не прийняте. Правка не врахована.</p>
<p>207 правка, Кабаченко.</p>
<p></p>
<p>14:25:09</p>
<p>КАБАЧЕНКО В.В.</p>
<p>Дуже дякую. 207 правка, вона повторює логіку 206 правки. Тому я не буду наводити свої аргументи. Прохання її підтримати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 217 правку. Прошу визначатися та голосувати. 207 правку, вибачте.</p>
<p></p>
<p>14:25:45</p>
<p>За-56</p>
<p>Рішення не прийнято. Правка не врахована.</p>
<p>217 правка, Пузійчук.</p>
<p></p>
<p>14:25:51</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Андрій Пузійчук, фракція "Батьківщина", Житомирщина. Шановний Микола Тарасович, я хотів би вас запитати, як часто ви буваєте в українському селі? Чи спілкуєтесь ви з людьми? І поясніть, яке відношення у власників, у фермерів до продажу землі?</p>
<p>Якщо ви стверджуєте, що українські громадяни підтримують продаж землі, то чому ви як голова комітету не ініціюєте сьогодні зняття з розгляду законопроекту? Чому ви не дочекаєтесь результатів всеукраїнського референдуму, де ми отримаємо чітку відповідь громадян чи підтримують вони розпродаж, чи ні?</p>
<p>А соціологія показує, що на сьогоднішній день 60 відсотків громадян прийдуть на всеукраїнський референдум і 70 відсотків громадян категорично проголосують проти розпродажу землі.</p>
<p></p>
<p>ГОЛОВУЮЧИЙ. Ставлю на голосування 217 правку. Прошу визначатися та голосувати.</p>
<p></p>
<p>14:27:17</p>
<p>За-55</p>
<p>Рішення не прийнято. Правка не врахована.</p>
<p>223-я, Кабаченко.</p>
<p></p>
<p>14:27:45</p>
<p>КАБАЧЕНКО В.В.</p>
<p>Кабаченко Володимир, фракція "Батьківщина". Колеги, три основні моменти, чому на сьогодні цей законопроект не на часі.</p>
<p>Перша причина і найоб'єктивніша – ми знаємо, що інтернет в Україні сьогодні ще не… що на сьогодні є лише 21 відсоток користувачів інтернету серед сільськогосподарських робітників. Якщо ми говоримо про сільськогосподарську землю, то можна сказати, що саме статистику щодо сільськогосподарських робітників ми маємо брати до уваги.</p>
<p>По-друге, ми не заперечуємо про те, що можна розпоряджатися правами оренди, але ми категорично заперечуємо проти того, щоб розпоряджатися правами емфітевзису та правами щодо продажу землі.</p>
<p>І третій момент. Давайте з вами виведемо цінні землі із-під кола цього законопроекту.</p>
<p>Я вам дуже дякую. Прохання підтримати.</p>
<p></p>
<p>ГОЛОВУЮЧИЙ. Ставлю на голосування 223, Кабаченко. Прошу визначатися та голосувати.</p>
<p></p>
<p>14:29:07</p>
<p>За-55</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>14:29:10</p>
<p>ГОЛОВУЮЧИЙ. Рішення не прийнято.</p>
<p>Наступна поправка... Наступна поправка, зараз секундочку.</p>
<p>232, Цимбалюк. Будь ласка.</p>
<p></p>
<p>14:29:29</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Коли ми приймали попередній законопроект, основна мета, – нам пояснювали, – це те, що передаються землі у користування громади і вони стануть реальними власниками.</p>
<p>Наша поправка спільно з Юлією Тимошенко стосується статті 136, в якій говориться про добір ділянок земельних державної та комунальної форми власності та підготовка лотів.</p>
<p>Ми вважаємо, що добір саме таких ділянок, розробка кошторисної документації – має все погоджуватися з територіальними громадами або з органами державної влади, які законом уповноважені на такий контроль. Поки що цим законопроектом відкидається: лоти будуть формуватися без позиції об'єднаних територіальних громад, що неприпустимо, в тому числі про землю...</p>
<p></p>
<p>ГОЛОВУЮЧИЙ. Ставлю на голосування 232 поправку. Комітет пропонує відхилити. Прошу визначатись та голосувати.</p>
<p></p>
<p>14:30:53</p>
<p>За-56</p>
<p>Рішення не прийнято.</p>
<p>Наступна поправка 234. Крулько, будь ласка. Не наполягає.</p>
<p>Дубіль, будь ласка. 233-я, будь ласка.</p>
<p></p>
<p>14:31:13</p>
<p>ДУБІЛЬ В.О.</p>
<p>Фракція "Батьківщина", Валерій Дубіль. Шановні колеги, звертаюся до вас. Лакмусовий папірець: чи голосувати за ці законопроекти, чи ні, – це голос українського народу, голос наших аграріїв, які вас обрали, завдяки яким ми сьогодні знаходимося в цьому залі. Вчора мій телефон обривали аграрії Чернігівської області з усіх районів і кричали одне слово: ганьба! Запитували, що їм робити, де взяти кошти на викуп землі. Запитували, де дешеві кредити, які обіцяли аграріям. Говорили, що депутати їх зробили наймитами на цій землі, що землю скуплять великі агрохолдинги і іноземці.</p>
<p>Що стосується правки. Пропонується під час добору земельних ділянок державної чи комунальної власності, які виставляються на земельні торги, здійснювати з врахуванням громадської думки об'єднання мешканців будинків, що межують з цими земельними ділянками.</p>
<p>Прошу поставити 233-ю, 278-у, 304-у і 401-у.</p>
<p></p>
<p>ГОЛОВУЮЧИЙ. Ставлю на голосування 233 поправку народного депутата Дубіля. Комітет пропонує відхилити. Прошу визначатися та голосувати.</p>
<p></p>
<p>14:32:40</p>
<p>За-48</p>
<p>Рішення не прийнято.</p>
<p>Наступна поправка. <i>(Шум у залі) </i>А він ще чотири? А які ще, скажіть, будь ласка, бо я не записав.</p>
<p></p>
<p>14:32:49</p>
<p>ДУБІЛЬ В.О.</p>
<p>278-а, 304-а і 401-а.</p>
<p></p>
<p>ГОЛОВУЮЧИЙ. 278-а. Далі.</p>
<p></p>
<p>ДУБІЛЬ В.О. 278-а, 304-а, 401-а і 415-а.</p>
<p></p>
<p>ГОЛОВУЮЧИЙ. Шановні колеги, ставлю відповідно ці поправки. Ставлю на голосування поправку 278. Комітет пропонує відхилити. Прошу визначатися та голосувати.</p>
<p></p>
<p>14:33:34</p>
<p>За-50</p>
<p>Далі. Наступна поправка 304-а, народний депутат Дубіль. Теж ставлю на голосування. Комітет пропонує відхилити. Прошу визначатись та голосувати.</p>
<p></p>
<p>14:33:56</p>
<p>За-48</p>
<p>Рішення не… <i>(Шум у залі)</i></p>
<p>Далі. Наступна поправка 401. Почекайте, ми зараз ставимо спочатку ті, про які він сказав. Народного депутата Дубіля поправка відхилена комітетом. Прошу визначатись та голосувати.</p>
<p></p>
<p>14:34:31</p>
<p>За-50</p>
<p>Рішення не прийнято.</p>
<p>І остання поправка, на якій наполягав народний депутат Дубіль, 415-а. Теж комітет її не підтримав. Прошу визначатись та голосувати.</p>
<p></p>
<p>14:34:53</p>
<p>За-53</p>
<p>Рішення не прийнято.</p>
<p>Повертаємося… Яка? 299-а, будь ласка… Народний депутат Пузійчук, яка поправка? Почекайте, друзі.</p>
<p>293 поправка, Крулько.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Крулько. 293 правка, Крулько Іван Іванович.</p>
<p></p>
<p>14:35:17</p>
<p>КРУЛЬКО І.І.</p>
<p>Іван Крулько, фракція "Батьківщина". Метою поправки, яку я зараз вношу, є запобіжник проти концентрації великої кількості земель сільськогосподарського призначення в одних руках. Бо те, що зараз називають земельною реформою, а це насправді є псевдореформа, це обезземелення українського селянства, як це робили в советские часи, коли від українських одноосібників забирали останнє. Зараз так само планують забрати від людей городи, їхні паї, їхню землю, яку вони обробляють впродовж усіх років незалежності України, де люди виживали на цих землях. <br> Коли вони не мали ні зарплати, коли вони не мали можливості нічого купити у магазині, вони вирощували продукцію і цим годували свої родини.</p>
<p>Так от зараз цими реформами хочуть цю землю від людей забрати, а тарифами – забрати останні заощадження і лишити без грошей і без землі. Ось мета цих реформ, які ви зараз пропонуєте.</p>
<p></p>
<p>14:36:25</p>
<p>ГОЛОВУЮЧИЙ. 293 правка. Прошу визначатися та голосувати.</p>
<p></p>
<p>14:36:45</p>
<p>За-50</p>
<p>Рішення не прийнято. Правка не врахована.</p>
<p>299 правка, Пузійчук.</p>
<p></p>
<p>14:36:53</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Андрій Пузійчук, фракція "Батьківщина", Житомирщина. Шановний Микола Тарасович, я вам хочу зачитати інтерв'ю попереднього керівника Держгеокадастру, Голови Держгеокадастру від 20 листопада 2020 року. Як він розпочав: що в України вкрали одну Словаччину – зникло 5 мільйонів гектарів державної землі.</p>
<p>Скажіть, будь ласка, коли ви як керівник профільного комітету поставите до порядку денного, внесете на засідання Погоджувальної ради створення тимчасової слідчої комісії про розкрадання земель державної власності, в тому числі земель Академії аграрних наук? Чому ви блокуєте і не даєте можливості парламентарям, вашим колегам, створити цю комісію і розслідувати розкрадання державної землі? Прошу дати відповідь.</p>
<p></p>
<p>ГОЛОВУЮЧИЙ. Ставлю на голосування 299 правку Пузійчука. Прошу визначатись та голосувати.</p>
<p></p>
<p>14:38:19</p>
<p>За-52</p>
<p>Рішення не прийнято. Правка не врахована.</p>
<p>Пузійчук, 300 правка.</p>
<p></p>
<p>14:38:24</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Андрій Пузійчук, фракція "Батьківщина", Житомирщина.</p>
<p>Шановні громадяни, от зверніть увагу, іде повне ігнорування ваших прав і інтересів, немає відповіді стосовно розкрадання 5 мільйонів гектарів землі. Колеги не можуть почути від голови профільного комітету, який в межах парламентського контролю, відповідно до статті 85 Конституції, повинен здійснювати контроль та нагляд, в тому числі за неефективним використанням земель і розкраданням земель.</p>
<p>І ми не можемо почути відповіді, коли пан Сольський буде ініціювати включення до порядку денного проекту постанови про створення тимчасової слідчої комісії.</p>
<p>А для чого проводиться цей законопроект? Щоб продати оцих 5 мільйонів гектарів землі, вкраденої державної землі, вашої землі.</p>
<p>А мою поправку прошу підтримати.</p>
<p></p>
<p>ГОЛОВУЮЧИЙ. Ставлю на голосування 300 правку, Пузійчука. Комітетом не підтримана. Прошу визначатися та голосувати.</p>
<p></p>
<p>14:39:48</p>
<p>За-56</p>
<p>Рішення не прийнято. Правка не врахована.</p>
<p>Наступна правка 307-а, Кабаченко.</p>
<p>Далі. Цимбалюк 329-а.</p>
<p></p>
<p>14:40:20</p>
<p>ЦИМБАЛЮК М.М.</p>
<p>Дякую, пане Голово.</p>
<p>Михайло Цимбалюк, "Батьківщина". Шановні колеги, шановний доповідачу, наша правка, спільно з Юлією Тимошенко, стосується змін до статті 137.</p>
<p>Ми пропонуємо викласти її в наступній редакції: "За бажанням організатора оголошення та проведення земельних торгів з документами та матеріалами на лот можуть розміщуватись також в інших електронних та друкованих засобах масової інформації. І оголошення повинно бути обов'язково передано для оприлюднення в органи територіальної громади та органи місцевого самоврядування".</p>
<p>Тут слід владі і авторам законопроекту бути послідовними, бо коли приймали вчора законопроект, то говорили, що все робиться для того, щоб громада стала власником. А коли оголошуються лоти для продажу землі несільськогосподарського призначення, то планується навіть не питати і не повідомляти територіальну громаду.</p>
<p></p>
<p>ГОЛОВУЮЧИЙ. Ставлю на голосування правку 329 Цимбалюка. Комітетом не підтримана. Прошу визначатися та голосувати.</p>
<p></p>
<p>14:41:51</p>
<p>За-57</p>
<p>Рішення не прийнято. Правка не врахована.</p>
<p>Пузійчук Андрій Вікторович, у вас тут три правки. Може, хвилина виступу і голосуємо?</p>
<p>331-а. Дайте, будь ласка, хвилину Андрію Вікторовичу.</p>
<p></p>
<p>14:42:01</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Погоджуюся на вашу пропозицію, що одну хвилину і проголосувати чотири поправки: 331, 332, 333 і 334. Але за умови отримання відповіді на моє питання від голови профільного комітету.</p>
<p>Питання наступне, Микола Тарасович. Громадяни України хочуть почути і ми, як представники народу України в парламенті, наполягаємо на відповіді. Коли до порядку денного Верховної Ради буде включена постанова про створення Тимчасової слідчої комісії, те, що стосується розслідування, розкрадання земель державної власності, в тому числі Академії аграрних наук України?</p>
<p>Тому що, почитайте цікаве інтерв'ю голови Держгеокадастру, було 10 мільйонів державної землі, а стало 2 мільйони. Де ця земля поділася?</p>
<p></p>
<p>ГОЛОВУЮЧИЙ. Дякую, Андрій Вікторович, за конструктив.</p>
<p>Він би готовий підготувати, але ж, бачите, на трибуні стоїть по поправкам доповідає.</p>
<p>Ставлю на голосування правку 331… 332-у не можна, бо вона врахована.</p>
<p>331-а. Прошу визначатися та голосувати.</p>
<p></p>
<p>14:43:36</p>
<p>За-53</p>
<p>Рішення не прийнято.</p>
<p>333 правка. Прошу визначатись та голосувати.</p>
<p></p>
<p>14:43:54</p>
<p>За-53</p>
<p>Рішення не прийнято.</p>
<p>334 правка, Пузійчука. Також не підтримана комітетом. Прошу визначатись та голосувати.</p>
<p></p>
<p>14:44:13</p>
<p>За-48</p>
<p>Рішення не прийнято. Правка не врахована.</p>
<p>Шкрум, хвилина і після цього… П'ять правок. Вони всі не підтримані комітетом чи частково підтримані?</p>
<p></p>
<p>ШКРУМ А.І. Всі не підтримані.</p>
<p></p>
<p>ГОЛОВУЮЧИЙ. Не підтримані. Хвилину, будь ласка, включіть Шкрум.</p>
<p></p>
<p>14:44:33</p>
<p>ШКРУМ А.І.</p>
<p>Дякую.</p>
<p>Колеги, дивіться, ми власними правками намагаємося виправити принаймні ту ситуацію, яка склалася, підтримати малих та середніх фермерів, підтримати малий та середній бізнес в Україні. Але весь цей законопроект має вступати в дію, на наше переконання, лише після того, коли буде проведений всеукраїнський референдум з питань продажу сільськогосподарської землі. Ця, моя позиція не мінялася по жодному земельному закону.</p>
<p>Я думаю, що нам точно не варто питати думку людей по таким контраверсійним питанням, я вже починала наводити приклади, як це використовують інші країни і проводять референдуми з майже точно таких питань.</p>
<p>Наприклад, на останніх виборах США було проведено одночасно з виборами Президента 17 місцевих референдумів, частина з них стосувалася і питань використання сільськогосподарської землі, і питань екологічних. І тоді якраз у людей питали їх думку і на основі цієї думки приймали вже рішення чи буде чи не буде діяти якийсь закон.</p>
<p>Я думаю, що так само треба вчинити з цим законом і у мене є подібні правки до цього. Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 308 правку. Комітетом відхилена. Прошу визначатись та голосувати.</p>
<p></p>
<p>14:45:56</p>
<p>За-55</p>
<p>Рішення не прийнято.</p>
<p>319 правка Шкрум. Комітетом не підтримана. Прошу визначатися та голосувати.</p>
<p></p>
<p>14:46:14</p>
<p>За-55</p>
<p>Рішення не прийнято.</p>
<p>328 правка. Прошу визначатися та голосувати.</p>
<p></p>
<p>14:46:33</p>
<p>За-51</p>
<p>Рішення не прийнято.</p>
<p>346-а. Прошу визначатися та голосувати.</p>
<p></p>
<p>14:47:51</p>
<p>За-56</p>
<p>Рішення не прийнято.</p>
<p>І крайня правка 359 Шкрум. Прошу визначатися та голосувати.</p>
<p></p>
<p>14:47:10</p>
<p>За-60</p>
<p>Рішення не прийнято. Правка не врахована</p>
<p>Пузійчук, 356-а.</p>
<p></p>
<p>14:47:26</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Андрій Пузійчук, фракція "Батьківщина", Житомирщина.</p>
<p>Шановні громадяни, ми бачимо те, що нікого не цікавить із "слуг народу" ваша думка. Ніхто зі "слуг народу" не хоче порадитися з вами як з власником української землі. Ніхто не проводить зустрічі з аграріями, ніхто не спілкується з фермерами, і вони не розуміють вашого бачення, але вони виконують замовлення великих транснаціональних корпорацій, які зацікавлені в скупці української землі.</p>
<p>Поясніть, Миколо Тарасовичу, якщо ви впевнені, що українці підтримують продаж землі, чому ви не хочете зняти з розгляду цей законопроект?</p>
<p>Чому ви так його намагаєтесь проштовхнути?</p>
<p>А мою поправку прошу підтримати.</p>
<p></p>
<p>ГОЛОВУЮЧИЙ. Ставлю на голосування 356-у. Прошу визначатися та голосувати.</p>
<p></p>
<p>14:48:50</p>
<p>За-46</p>
<p>Рішення не прийнято. Правка не врахована.</p>
<p>341 правка, Крулько.</p>
<p></p>
<p>14:49:18</p>
<p>КРУЛЬКО І.І.</p>
<p>Іван Крулько, фракція "Батьківщина". Про що ця поправка? Що планується цим законом? Що, коли будуть відбуватися торги і продаж землі, то інформацію про ці торги будуть розміщувати у електронних засобах масової інформації, тобто в інтернеті.</p>
<p>А тепер собі уявіть, фермер у селі без інтернету, бо туди ніхто не провів інтернет і не збирається проводити, навіть мобільного зв'язку нормального немає, не дізнався про це, бо не прочитав в якомусь інтернеті на незрозумілому сайті про торги, і його землю без його відома продадуть. І він не зможе нічого зробити і повернути землю, яку він роками обробляє, на якій ростуть його діти, якою він фактично годує свою родину і ще й сусідів, які працюють на його землі.</p>
<p>Так от, ми пропонуємо цією поправкою, і я прошу, щоб зал її підтримав, про те, щоби унеможливити продаж землі, земельних ділянок без участі...</p>
<p></p>
<p>ГОЛОВУЮЧИЙ. Ставлю на голосування 341 поправку Крулька. Комітетом не підтримана. Прошу визначатися та голосувати.</p>
<p></p>
<p>14:50:48</p>
<p>За-52</p>
<p>Рішення не прийнято.</p>
<p>383-я, Крулько.</p>
<p></p>
<p>14:50:53</p>
<p>КРУЛЬКО І.І.</p>
<p>Іван Крулько, фракція "Батьківщина". Про що поправка, яку я зараз пропоную. Положення частини четвертої і п'ятої статті 9 Закону "Про оренду землі", якщо є особа, яка має переважне право купівлю земельної ділянки, то така земельна ділянка не повинна виставлятися на земельні торги до документально підтвердженої відмови зазначеної особи від такої ділянки. У разі відмови такої особи від купівлі земельної ділянки, документальне підтвердження такої відмови слід зазначити в оголошені.</p>
<p>Тобто ми хочемо поставити запобіжники, щоб людина фізично була при торгах присутня, а також, що якщо вона не хоче купляти свою ж земельну ділянку, то вона мусить дати письмове про це підтвердження. Оце дійсно буде захищати інтереси українських фермерів.</p>
<p>Тому ми вимагаємо, щоб закони, які приймаються в цій сесійній залі, були представлені і відстоювали інтереси людей і відстоювали інтереси кожного українця, а не…</p>
<p></p>
<p>ГОЛОВУЮЧИЙ. Ставлю на голосування правку 383, Крулько. Комітетом не підтримана. Прошу визначатися та голосувати.</p>
<p></p>
<p>14:52:18</p>
<p>За-51</p>
<p>Рішення не прийнято.</p>
<p>Пройшли половину правок.</p>
<p>386-а, Крулько. Вибачте, Пузійчук.</p>
<p></p>
<p>14:52:40</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Андрій Пузійчук, фракція "Батьківщина", Житомирщина. Шановний Микола Тарасович, поспілкуйтеся, будь ласка, з вашими колегами не тільки з монобільшості.</p>
<p>Іван Іванович задав питання і не почули ми відповіді. Чому ви проти того, що продаж земельної ділянки може бути у випадку письмової відмови орендаря?</p>
<p>Шановні громадяни, що буде відбуватися? Ми задаємо питання голові профільного комітету, але ми не чуємо і ви не чуєте відповіді – як зберегти ваше право. Якщо ви орендар, землю, яку ви орендуєте, буде продано без вас.</p>
<p>Колега Михайло Михайлович Цимбалюк задав питання: чи гарантує пан голова комітету те, що вам дадуть можливість зібрати урожай 21-го року, якщо буде продана ваша земля. Як будуть захищені інтереси малого українського фермерства? Поясніть, будь ласка.</p>
<p></p>
<p>ГОЛОВУЮЧИЙ. Несподівано, позиція комітету.</p>
<p></p>
<p>14:53:52</p>
<p>СОЛЬСЬКИЙ М.Т.</p>
<p>Шановний колего, все-таки читайте закон. Про який продаж іде мова? Ви хочете гарантувати те, що не дозволено законом. Можливе тільки оформлення оренди або інших прав на землю сільськогосподарську по державній комунальній власності за винятком права власності. Це така пуста дискусія насправді.</p>
<p>А коли ми говоримо про приватну власність, то першочергове право чітко прописано і гарантує в першу чергу викуп цій особі, яка її обробляє.</p>
<p>Тому хай пан Петр з Буська не хвилюється.</p>
<p></p>
<p>ГОЛОВУЮЧИЙ. Ставлю на голосування правку 386 Пузійчука. Комітетом не підтримана. Прошу визначатися та голосувати.</p>
<p></p>
<p>14:54:48</p>
<p>За-48</p>
<p>Рішення не прийнято. Правка не врахована.</p>
<p>Крулько, 388 правка.</p>
<p></p>
<p>14:54:54</p>
<p>КРУЛЬКО І.І.</p>
<p>Іван Крулько, фракція "Батьківщина". Ми, по суті, в цій сесійній залі залишились єдиною фракцією, єдиною командою, яка захищає українську землю. Я, чесно кажучи, вже втрачаю розуміння, кого люди обрали на виборах народних депутатів.</p>
<p>А після цього всі будуть посипати голову попелом: що ж ми наробили. Коли будуть рейдерськи від людей відбирати землю, коли людина не зможе викупити те, що вона має, коли люди стануть кріпаками на своїй землі.</p>
<p>І навіть такі поправки, як ця поправка 388, яка уникає корупційних ризиків для того, щоб у лоті були зазначені всі – виключний перелік відомостей, які мають бути в оголошенні, – і навіть такі поправки не приймаються в цьому залі. Тому я вже не розумію, який закон ми будемо мати. Це буде повна вакханалія і люди будуть виходити на вулиці, щоб захистити своє, але, на жаль, уже буде дуже пізно. Одумайтеся зараз!</p>
<p></p>
<p>ГОЛОВУЮЧИЙ. Ставлю на голосування 388 правку, Крулько. Комітетом не підтримана. Прошу визначатися та голосувати.</p>
<p></p>
<p>14:56:20</p>
<p>За-50</p>
<p>Рішення не прийнято. Правка не врахована.</p>
<p>Наступна правка. Цимбалюк, 408 правка.</p>
<p></p>
<p>14:57:07</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Я дякую Миколі Тарасовичу за Петра з Буська, але він у власності має тільки 20 гектарів, решту орендує. Він переживає саме за орендовану землю.</p>
<p>Але в мене є пропозиція, яка об'єднає не тільки сесійну залу, а 70 відсотків українців – внести зараз і проголосувати одним голосуванням пропозицію щодо повернення цього законопроекту на повторне друге читання. І це буде той консенсус, після якого можна напрацьовувати той законопроект, який насамперед влаштує українське суспільство.</p>
<p>І я категорично проти того, що хтось каже, що земля сільськогосподарського призначення – це тільки село. Неправда. Бо велика кількість, всі, до речі, громадяни України мають право на безоплатне отримання землі згідно Конституції, містяни також. Через те, будь ласка, правку…</p>
<p></p>
<p>ГОЛОВУЮЧИЙ. Ставлю на голосування правку 408 Цимбалюка. Комітетом не підтримана. Прошу визначатися та голосувати.</p>
<p></p>
<p>14:58:33</p>
<p>За-47</p>
<p>Рішення не прийнято. Правка не врахована.</p>
<p>Я зараз даю хвилину. <i>(Шум у залі)</i> П'ять поправок без обговорення і Пузійчук чотири без обговорення, да?</p>
<p>Я зараз ставлю 9 правок. Я продовжу тоді засідання на 15 хвилин, але як тільки 9 пройдемо... Ні, ви не зрозуміли, зараз 5 правок і 4 правки, і закрили засідання, але продовжити я маю на 15, в мене варіантів немає. Домовились?</p>
<p>Будь ласка, правки дайте мені, номери правок. Закінчуємо за сьогодні, Микола Тарасович.</p>
<p>Ставлю на голосування правку 396. Комітетом не підтримана. Прошу визначатись та голосувати.</p>
<p></p>
<p>14:59:39</p>
<p>За-42</p>
<p>Рішення не прийнято. Правка не врахована.</p>
<p>Наступна правка 435 Пузійчука. Прошу визначатися та голосувати.</p>
<p></p>
<p>14:59:59</p>
<p>За-45</p>
<p>Рішення не прийнято. Правка не врахована.</p>
<p>Наступна правка 444. Прошу визначатися та голосувати.</p>
<p></p>
<p>15:00:18</p>
<p>За-44</p>
<p>Рішення не прийнято. Правка не врахована.</p>
<p>І 451 правка Пузійчука. Прошу визначатися та голосувати.</p>
<p></p>
<p>15:00:38</p>
<p>За-44</p>
<p>Рішення не прийнято. Правка не врахована.</p>
<p>І п'ять правок "Опозиційної платформи – За життя". Правильно я розумію? <i>(Шум у залі)</i></p>
<p><i> </i>Ні. Або тоді наступного разу. Номери які? Мікрофон включіть. Номери правок скажіть, будь ласка.</p>
<p></p>
<p>15:00:59</p>
<p>КОЛТУНОВИЧ О.С.</p>
<p>Дякую, шановний пане Голово.</p>
<p>"Опозиційна платформа – За життя" подала всього п'ять поправок. Це 255, 265...</p>
<p></p>
<p>ГОЛОВУЮЧИЙ. 275.</p>
<p></p>
<p>КОЛТУНОВИЧ О.С. Ні. 498, 514 і 520. Оце так ми заспамлюємо<i> </i> законодавство.</p>
<p></p>
<p>ГОЛОВУЮЧИЙ. Ставлю їх на голосування.</p>
<p>255-а, врахована частково. Автор наполягає на повному врахуванні. Ставлю на голосування. Прошу визначатися та голосувати. Ставлю пропозицію автора на голосування.</p>
<p></p>
<p>15:01:50</p>
<p>За-46</p>
<p>Рішення не прийнято. Правка залишається частково врахованою.</p>
<p>265 правка, врахована редакційно. Автор наполягає на повному врахуванні. Ставлю на голосування. Прошу визначатися та голосувати. Ставлю на голосування пропозицію автора.</p>
<p></p>
<p>15:02:15</p>
<p>За-51</p>
<p>Рішення не прийнято.</p>
<p>498 правка. Комітетом відхилена. Прошу визначатися та голосувати.</p>
<p></p>
<p>15:02:36</p>
<p>За-45</p>
<p>Рішення не прийнято.</p>
<p>514 правка. Прошу визначатися та голосувати.</p>
<p></p>
<p>15:02:56</p>
<p>За-46</p>
<p>Рішення не прийнято.</p>
<p>І крайня правка на сьогодні 520. Правка комітетом редакційно врахована. Автор наполягає обов'язково на повному врахуванні. Ставлю пропозицію автора. Прошу визначатися та голосувати.</p>
<p></p>
<p>15:03:22</p>
<p>За-43</p>
<p>15:03:47</p>
<p>Рішення не прийнято. Правка не врахована.</p>
<p>Олександре Сергійовичу, можна вас на хвилинку? Так ми ж на 15 продовжили.</p>
<p>Шановні колеги, пленарне засідання оголошується закритим. До зустрічі о 16:00.</p>
<p></p>
