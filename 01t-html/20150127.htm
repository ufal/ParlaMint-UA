Стенограма пленарного засідання
27 січня 2015
&nbsp;
<p align=center>ПОЗАЧЕРГОВЕ ЗАСІДАННЯ&nbsp;</p>
<p align=center>Сесійний зал Верховної Ради України</p>
<p align=center>27 січня 2015 року, 12.20 година</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p><b>&nbsp;</b></p>
<p>ГОЛОВУЮЧИЙ. Шановні народні депутати, прошу заходити в зал. Через 2-3 хвилини розпочнеться наше засідання. Прошу з кулуарів заходити в зал і займати свої місця. Дякую.</p>
<p>&nbsp;</p>
<p align=center>Веде засідання Голова Верховної Ради України В.Б.ГРОЙСМАН</p>
<p align=center>&nbsp;</p>
<p>ГОЛОВУЮЧИЙ. Вельмишановні народні депутати, вітаю вас на позачерговій сесії парламенту, засіданні позачерговому парламенту. Я просив би всіх народних депутатів зайняти свої робочі місця для того, щоб ми могли розпочати позачергове засідання пленарне засідання Верховної Ради України. Будь ласка,&nbsp; шановні народні депутати, я прошу зайняти свої місця.</p>
<p>Вельмишановні народні депутати, я прошу вас зайняти свої робочі місця. Сьогодні трагічна дата в історії людства, і буде доречно, коли ми розпочнемо нашу… наше засідання позачергове хвилиною мовчання. Тому я би просив всіх повернутись до зали, зайняти свої місця.</p>
<p>Сьогодні світова спільнота сумує за пам'яттю жертв Холокосту і звільнення Освенціма як місця варварства, жорстокості вбивства минулого сторіччя. Сьогодні ми з вами вшануємо пам'ять невинно загиблих людей, які гинуть від рук злодіїв, варварів, злочинців, які обстрілюють невинних громадян – Волноваха, Маріуполь, Донецьк, – які вбивають ні в чому невинних людей, які не дивляться на кордони. Цей збитий Боїнг, який був збитий цими злодіями. Я думаю, що сьогодні немає жодної людини в світі, яка би не сумувала за тими, хто покинув цей світ.</p>
<p>Я хотів би, щоб, розпочинаючи наше засідання, ми вшанували пам'ять невинно загиблих. І сьогодні сказати кожному, що маємо робити висновки з історії, а не повторювати історію, яка несе людські жертви. А серед загиблих, як і в минулому сторіччі, так і зараз є і діти. Це сум для кожного з нас, для всього цивілізованого світу. Тому я прошу всіх вшанувати хвилиною мовчання всіх невинно загиблих.</p>
<p><i>(Хвилина мовчання) </i></p>
<p>Дякую вам, вельмишановні народні депутати, шановні колеги. Прошу сідати на свої місця.</p>
<p>Сьогодні ми маємо з вами розглянути ряд важливих питань, і головне – це звернення українського парламенту, яке визнає агресію Російської Федерації, де ми закликаємо весь цивілізований світ до припинення…&nbsp; здійснення всіх заходів щодо припинення агресії військової по відношенню до України щодо посилення санкцій до Російської Федерації як країни, яка підтримує агресію на території України. Звернення до Парламентської… Ради Європи, на якій сьогодні знаходиться делегація наших депутатів, які сьогодні виборюють нашу свободу, нашу незалежність. Вони не можуть взяти участь у цьому засіданні Парламентської асамблеї… Верховної Ради, але беруть участь у засіданні Парламентської асамблеї Ради Європи. Я думаю, що це звернення має бути і юридичним, і символічним. Вистачить агресії, вбивств.</p>
<p>Ми також розглянемо ряд питань, які мають посилити нашу обороноздатність. І я сьогодні закликаю всіх нас в такий день бути максимально консолідованими, бути конструктивними, бути результативними. Я дякую за ваше розуміння. І зараз я прошу, шановні колеги, включити систему "Рада" для реєстрації народних депутатів у залі.</p>
<p>&nbsp;</p>
<p>12:33:52</p>
<p>Зареєстровано 323 народних депутатів.</p>
<p>Перед тим… Я оголошую пленарне засідання Верховної Ради України відкритим. Перед тим, як ми розпочнемо розгляд питань порядку денного, я, згідно Регламенту, оскільки сьогодні вівторок, хотів би надати слово представникам фракцій і груп для виступів, і на це ми виділимо з вами 30 хвилин.</p>
<p>Я прошу фракції і групи записатись щодо виступу. Прошу записуватись щодо виступу.</p>
<p>Шановні, народні депутати! Будь ласка, фракція "Народний фронт", виступає Сергій Пашинський. Прошу.</p>
<p>&nbsp;</p>
<p>12:35:04</p>
<p>ПАШИНСЬКИЙ С.В.</p>
<p>Дорогі співвітчизники! За останні 10 днів надія на те, що конфлікт на&nbsp; Сході України якось стабілізується і ми його врегулюємо за допомогою не сили зброї, а сили права, сили закону, на жаль, розвіялась.</p>
<p>Наша держава вступила в дуже важкий непростий час випробовування. Російська пропаганда, російські спецслужби для розхитування нашого суспільства ведуть цілу пропагандистську диверсійну роботу. Ціль цієї роботи – посіяти паніку, посіяти зневіру нас у нас самих. І, на жаль, дуже&nbsp; багато псевдолібералів, популістів і демагогів фактично зараз працюють на Російську Федерацію.</p>
<p>Я абсолютно впевнений – я знаю, що зі мною погодиться більшість – у нас є&nbsp; сили, у нас є мужність і ми переможемо. Але переможемо ми&nbsp; тільки в тому випадку, коли кожен з нас на своєму&nbsp; місці буде робити свою справу. Заявами і виступами війни не виграються.</p>
<p>Кабінет Міністрів прийняв цілий комплекс рішень про створення військово-цивільних адміністрацій, постійно діючий штаб, щоб той тероризм, той геноцид, який російська воєнщина зараз веде на Донбасі, з точки зору гуманітарної, технічної був ліквідований.</p>
<p>Я надіюсь, що Верховний Головнокомандувач теж прийме відповідні кадрові, мобілізаційні та інші рішення.</p>
<p>Ми як парламент повинні приймати конкретні рішення не через призму красивих слів, а через призму реальних управлінських рішень. Можливо, сьогоднішній порядок денний і не дає викликів на всі питання, які зараз стоять. Але навіть цей мінімум ми зобов'язані розглянути і прийняти ті рішення, які реально&nbsp; підвищать боєздатність нашої армії, боєздатність нашого суспільства, які дадуть нам ще сили і інструменти для розв'язання цього конфлікту.</p>
<p>Дорогі друзі! Ми воюємо за свою державу, ми не здамося, ми переможемо, ми – єдині і ніяка російська агресія, ніякі залякування нас не переможуть. Слава Україні! <i>(Оплески)</i></p>
<p>&nbsp;</p>
<p>ГОЛОСИ ІЗ ЗАЛУ. Героям слава!&nbsp;</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Радикальна партія, Олег Ляшко.</p>
<p>&nbsp;</p>
<p>12:38:06</p>
<p>ЛЯШКО О.В.</p>
<p>Олег ляшко, Радикальна партія. Шановні громадяни України, шановні колеги, трагічні події в Маріуполі, в Волновасі, в Донецьку, в інших містах і селах нашого Донбасу, який сьогодні перебуває під окупацією Російської Федерації показали для всього суспільства одну очевидну істину – політика умиротворення агресора завжди є програшною. Не можна агресору давати палицю у рота, бо він відкусить руку і забере все.</p>
<p>Після мінських домовленостей у вересні місяці, коли ми припинили наступати, коли ми погодилися із планом Путіна, коли ми вирішили розвести лінію розділу по Донбасу, Російська Федерація і підтримувані нею терористи, зрадники використали цей час для одного: для того, щоб наростити свої сили, для того, щоб сформувати армію і сьогодні ця армія, яка становить понад 30 тисяч осіб, вона переходить в наступ на певних ділянках фронту і погрожує захопити Маріуполь, погрожує захопити інші міста. Їхні погрози, звичайно, вони багато говорять, але українська армія сильніша і ми не дамо їм реалізувати ці погрози. Але для того, щоб перемагати в цій війні, для того, щоб перемогти у цій боротьбі світу проти антихриста кремлівського, московського ми повинні розуміти одну дуже просту річ, я підтримую колегу Пашинського – тільки боротьба, тільки дії, не декларації, не заяви, а боротьба і дії.</p>
<p>Сьогодні, нарешті, Верховна Рада, через рік після початку російської агресії, нарешті, визнає Росію державою агресором. Що заважало нам зробити це упродовж року? Скільки ще треба було захопити українських міст? Скільки треба було вбити українських людей, щоб визначити очевидну річ: що Росія – це держава-агресор. І це визнання юридичного факту держави-агресора тягне за собою наслідки, передбачені Резолюцією Організації Об'єднаних Націй 1974 року, і статутом ООН.</p>
<p>Я закликаю Верховну Раду до дій. Досить говорити! Досить сподіватися на те, що наша політика умиротворення зупинить Путіна. Путіна зупинить тільки сила, Путіна зупинить український солдат, український доброволець, українські танки, українська зброя і українська пуля. От хто зупинить Путіна! Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, "Блок Петра Порошенка", Юрій Луценко.</p>
<p>&nbsp;</p>
<p>12:40:54</p>
<p>ЛУЦЕНКО Ю.В.</p>
<p>Шановні колеги, я думаю, що ні для кого не секрет, що в Україні відбуваються події, які кваліфікувати інакше, ніж словом "війна", неможливо. Довгий час ми спостерігали за тим, як Російська Федерація надавала політичну, фінансову і технічну допомогу терористичним організаціям "ЛНР" і "ДНР" на території українського Донбасу. Проте уже з серпня місяця фактом стало вторгнення російських військ, які зумовили організацію так званого Іловайського котла.</p>
<p>Останніми днями ситуація на фронті після повного провалу ДНР і ЛНР також характеризується масовим вторгненням організованих військ Російської Федерації. У мене в руках є один із неспростовних документів, які давно про це доводять: як із російського військовослужбовця, некоего Сергеева из Дагестана, військовий білет Російської Федерація, елементарно, легко, як балалайка, роблять "ополченца ДНР", Сергеева из Дагестана, тільки це тепер уже військовий білет "ДНР".</p>
<p>Саме такими документами, які ми забираємо у полонених під час військових дій, організовується так звана громадянська війна, так званий&nbsp; "легіон НАТО" та інші побрехеньки, які розповсюджує Путін і його сателіти. Сьогодні Верховна Рада має дати на це відповідь.</p>
<p>Шановні колеги! В Україні є інфляція. І найбільша інфляція – на словах, слова знецінені. Фракція "Блоку Петра Порошенка" закликає сьогодні до конкретної дії: прийняти парламентом України заяву про визнання Російської Федерації країною-агресором, звернутися до парламентів світу з клопотанням про військово-матеріальну підтримку України у цій війні. Бо Україна воює не тільки з Російською Федерацією, Україна воює за вільний світ, за цінності свободи і&nbsp; демократії в усьому світі.</p>
<p>Ми також сьогодні маємо звернутися до Організації Об'єднаних Націй з вимогою почати процедуру зміни Статуту&nbsp; аби виключити державу-агресора, яким є Російська Федерація&nbsp; із постійних членів Ради нацбезпеки, котра постійно блокує миротворчий процес в Україні та й по всьому світі.</p>
<p>Ми також повинні сьогодні звернутися до Парламентської асамблеї Ради Європи&nbsp; підтримати український парламент, визнати Росію державою-агресором, визнати ЛНР і ДНР терористичними організаціями і цим допомогти героїчній українській армії.</p>
<p>Я впевнений, що сьогодні ми, колеги, це зробимо. Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава! <i>(Оплески) </i></p>
<p>&nbsp;</p>
<p>ГОЛОВУЮЧИЙ. Будь ласка,&nbsp; Віталій Хомутиннік, "Економічний розвиток", з місця.</p>
<p>&nbsp;</p>
<p>12:44:05</p>
<p>ХОМУТИННІК В.Ю.</p>
<p>Шановний пане Голово! Шановні колеги! Сьогодні вкрай складна ситуація в країні і, на жаль, останні події тільки її погіршують. Тому сьогодні наша депутатська група "Економічний розвиток" підтримала проведення позачергової сесії і буде підтримувати всі законопроекти, які направлені на посилення обороноздатності нашої держави. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка,&nbsp; "Опозиційний блок", Бойко Юрій Анатолійович.</p>
<p>&nbsp;</p>
<p>12:44:43</p>
<p>БОЙКО Ю.А.</p>
<p>Шановна президія! Шановні народні депутати! Робота Верховної Ради України&nbsp; останнім часом нагадує закрите акціонерне товариство. Найбільш важливі для держави рішення готуються кулуарно. Навіть щодо позачергового засідання опозиція має дізнаватися з власних джерел, а не від керівництва парламенту про порядок денний. Це є черговим порушенням Регламенту. І таких порушень за два місяці Верховної Ради ми вже втомились рахувати.</p>
<p>Депутати від опозиції позбавлені можливості брати участь у процесі розробки та прийняття рішень. Це пряме порушення прав наших виборців, які проголосували за "Опозиційний блок" та яких ми представляємо в цій залі.</p>
<p>Шановні колеги, з приводу ситуації, що склалася на Сході України, "Опозиційний блок" вважає за необхідне зробити заяву і прийняти відповідну постанову Верховної Ради України номер 1847, яку ми зареєстрували. Визнати неможливим вирішення конфлікту на Сході України суто військовим шляхом, оскільки на цій території проживають кілька мільйонів українських громадян. Провести прямі переговори з Російською Федерацією про спільні зусилля з припинення вогню з метою забезпечення миру. Визнати події на території Донецької, Луганської областей реальними військовими діями, що призвели до загибелі тисяч українців. Вжити всіх заходів для відновлення гуманітарної, соціальної допомоги громадянам України, які перебувають у зонах військового конфлікту, це відновлення соціальних виплат. Відновити транспортне сполучення з територіями Донецької, Луганської областей із забезпеченням механізмів запобігання вчинення терористичних актів. Звернутися до Організації Об’єднаних Націй за наданням миротворчого контингенту ООН для забезпечення миру та безпеки населення в зоні військових дій. Забезпечити функціонування українських засобів масової інформації на всій території Донецької, Луганської областей.</p>
<p>Звернутися до ОБСЄ, ООН та інших міжнародних організацій, провести об’єктивне розслідування всіх терактів, а також встановити винних в цих злочинах. Звернутися до іноземних держав з проханням про негайне надання допомоги Україні для відновлення економіки, що постраждала від військових дій.</p>
<p>"Опозиційний блок" готовий докласти максимум зусиль для забезпечення миру і стабільності у зоні військових дій і у суспільстві в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую. &nbsp;&nbsp;&nbsp;</p>
<p>Будь ласка, фракція "Самопоміч", Олег Березюк.</p>
<p>&nbsp;</p>
<p>12:47:38</p>
<p>БЕРЕЗЮК О.Р.</p>
<p>Доброго дня, вельмишановний пане Голово, вельмишановні панове колеги! Україна у війні. Коли говориш це і усвідомлюєш це – страшно! І у війні ми із споконвічним ворогом української нації, як це незвично зараз звучить, – російським імперіалізмом, який не має душі і не має бачення свого сусіда, він має бачення своєї власності.</p>
<p>Ми маємо стати зрілою нацією, нацією політичною і державною. І розуміти, не дивлячись на те, що з нами світ нібито, який має свої інтереси і завжди буде їх захищати, ми маємо залишитися один на один із ворогом і стати сильнішими. Найсильнішими є ті люди, які зараз в цю секунду б'ються під Дебальцевим. Це люди, які в цю секунду захоплюють 30 полонених Російської Федерації. В цю секунду ці хлопці, які зараз б'ються за те, щоб не потрапити в оточення під Дебальцевим.</p>
<p>Але ми ще маємо бути сильними, визнаючи наші неспроможності. Ми ще в серпні місяці прийняли Закон (не ми, попередня влада – яка різниця, ми) 1644 про санкції, де повністю забороняли торговельну активність з Російською Федерацією. Ми не спроможні виконувати власних законів. Це не є ознака сили. Це ознака мімікрії в обману самого себе.</p>
<p>Тому сьогодні, визнаючи Росію державою агресором щодо України, ми мусимо сказати собі, шановні депутати, урядовці, шановний Президенте. Ми мусимо діяти як у воєнному стані: те, що говоримо, те і виконуємо.</p>
<p>Сьогодні нашій делегації в ПАРЄ дуже складно. Російська пропагандиська машина і дипломатично працює на повних парах. І&nbsp; &nbsp;сьогоднішня наша позиція для них є дуже важливою.&nbsp; Сьогодні ми, прийнявши рішення своє про Росію-агресора,&nbsp; повинні, кожен з нас, створити&nbsp;&nbsp; серйозну групу людей, які&nbsp; виступлять в кожному парламенті світу, Європи для того, щоб довести: люди в Європі не знають, що ми у війні, вони&nbsp;&nbsp; думають, що ми живемо громадянською війною. Тому ознака сили – це ознака підтримки свого воїна, тому що він не доглянутий, і це треба чесно сказати, і це&nbsp; ознака казати собі правду. Я закликаю всіх нас до цієї серйозної&nbsp; і відповідальної праці. Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава!</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, народні депутати, перед…</p>
<p>А ви не записались, я перепрошую. Будь ласка,&nbsp;&nbsp; "Батьківщина", Юлія Тимошенко.</p>
<p>&nbsp;</p>
<p>12:51:05</p>
<p>ТИМОШЕНКО Ю.В.</p>
<p>&nbsp;Шановні колеги,&nbsp; я думаю, що сьогодні&nbsp; ми робимо той крок вагомий у міжнародному полі права, який дозволяє нашій країні, дозволить, якщо ми&nbsp; зробимо все вірно,&nbsp; отримати потужну міжнародну підтримку на правовому рівні.</p>
<p>Визнання Росії&nbsp; державною-агресором – це не просто заява і це не просто черговий документ, який ми приймаємо із зверненнями до інших країн або міжнародних&nbsp; організацій. Ми перший раз приймаємо&nbsp; рішення про те, що, базуючись на Резолюції 3314 Генеральної асамблеї, яка була прийнята ще&nbsp; в 1974 році, ми в міжнародному праві визнаємо Росію&nbsp; країною-агресором, тому що вона відповідає&nbsp; 4 із 7 пунктів, які визначають, хто є державою-агресором згідно цієї резолюції. Росія чітко потрапляє у ці визначення, тобто вторгнення, озброєний напад на&nbsp; державу, іншу державу, крім того,&nbsp; це будь-яка військова окупація, а також задіяння державою озброєних банд, які працюють на території іншої держави. Іншими словами, якщо ми сьогодні з вами, покладаючися на резолюцію, визначимо Росію агресором, включаються всі механізми Організації Об'єднаних Націй, які передбачені 51-ою, 41-ою, 42-ою статтями Статуту Організації Об'єднаних Націй.</p>
<p>Я хочу, щоб ми це зробили не просто осмислено, а щоб зразу після цього ми включили на базі уряду, особливо Міністерства закордонних справ, парламентських наших інституцій всі інструменти впливу на Росію. Для цього після прийняття нашого рішення потрібно буде дуже виснажливо працювати і, в тому числі, на наступному сесійному засіданні прийняти звернення до Міжнародного кримінального суду для того, щоб вони направили спеціальних представників в Україну, зібрали разом з нами необхідні докази і були порушені кримінальні провадження в Міжнародному кримінальному суді проти персонально тих людей в Російській Федерації, які стоять на чолі цієї агресії. Це не просто сьогоднішнє наше звернення.</p>
<p>Крім того, зараз в Парламентській асамблеї Ради Європи моніторинговий комітет прийняв рішення зняти з Росії санкції, які були передбачені в ПАРЄ. Це недопустимо. І тому наш з вами зараз документ, який ми приймаємо, так само буде оголошений в Парламентській асамблеї Ради Європи, бо буде дуже цинічно, якщо після подій в Маріуполі і в інших…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>ТИМОШЕНКО Ю.В. … містах і селах Донбасу зараз йдуть кроваві розправи з нашими громадянами, а Парламентська асамблея буде приймати рішення про позбавлення зняття з російської делегації певних санкцій. Недопустимо! І тому сьогоднішнє наше одностайне голосування буде потужним сигналом світу. Так давайте це зробимо. Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава!</p>
<p>&nbsp;</p>
<p>ГОЛОВУЮЧИЙ. Дякую. Шановні колеги народні депутати, перед тим як ми перейдемо до розгляду питань порядку денного я хочу вас поінформувати, що 26 січня 2015 року Центральна виборча комісія зареєструвала народних депутатів України, обраних на позачергових виборах народних депутатів України 26 жовтня 2014 року, а саме: Бабія Юрія Юрійовича, включено до виборчого списку політичної партії "Народний фронт", Лесюка Ярослава Васильовича та Луценко Ірину Степанівну, включених до виборчого списку&nbsp; партії "Блок Петра Порошенка". Відповідно до 79 статті Конституції України перед вступом на посаду народні депутати України складають присягу перед Верховною Радою України. Для складання присяги перед Верховною Радою України на трибуну запрошується народний України Бабій Юрій Юрійович. Прошу, вельмишановний пане народний депутат.</p>
<p>&nbsp;</p>
<p>БАБІЙ Ю.Ю.</p>
<p>Шановна президія, шановні народні депутати! Я, Юрій Бабій, присягаю на вірність Україні. Зобов'язуюсь усіма своїми діями боронити суверенітет і незалежність України, дбати про благо Вітчизни і добробут українського народу. Присягаю додержуватися Конституції України та законів України. Виконувати свої обов'язки в інтересах&nbsp; усіх співвітчизників. Слава Україні! <i>(Оплески)</i></p>
<p>&nbsp;</p>
<p>ГОЛОСИ ІЗ ЗАЛУ&nbsp; Героям Слава!</p>
<p>&nbsp;</p>
<p>ГОЛОВУЮЧИЙ. Дякую. Будь ласка запрошую на трибуну Верховної Ради народного депутата України Лесюк Ярослава Васильовича. Лесюка Ярослава Васильовича, прошу.</p>
<p>&nbsp;</p>
<p>ЛЕСЮК Я.В.</p>
<p>Присягаю на вірність Україні. Зобов'язуюсь усіма своїми діями боронити суверенітет і незалежність України. Дбати про благо Вітчизни і добробут українського народу. Присягаю додержуватися Конституції України та законів України. Виконувати свої обов'язки в інтересах усіх співвітчизників. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Вітаю вас, шановний пан народний депутат.</p>
<p>Наступне. Запрошую на трибуну Верховної Ради народного депутата Луценко Ірину Степанівну, прошу.</p>
<p>&nbsp;</p>
<p>ЛУЦЕНКО І.С.</p>
<p>Я, Луценко Ірина Степанівна, присягаю на вірність Україні, зобов'язуюсь усіма своїми діями боронити суверенітет і незалежність України, дбати про благо Вітчизни і добробут українського народу. Присягаю додержуватися Конституції України і законів України, виконувати свої обов'язки в інтересах усіх співвітчизників. Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Переходимо до розгляду питань порядку денного.&nbsp; І у нас перше питання про Заяву Верховної Ради України. Я запрошую доповідача – Ганну Миколаївну Гопко, щодо Звернення Верховної Ради, про яке щойно виступали колеги. Прошу, Ганна Миколаївна, на трибуну як доповідач</p>
<p>&nbsp;</p>
<p>12:58:29</p>
<p>ГОПКО Г.М.</p>
<p>Дорогі українці, шановний Голово та колеги! Хотіла б зачитати Звернення до міжнародної спільноти, а саме Звернення до Організації Об'єднаних Націй, Європейського парламенту, Парламентської асамблеї&nbsp; Ради Європи, Парламентської асамблеї НАТО, Парламентської асамблеї ГУАМ, національних парламентів держав світу про визнання Російської Федерації державою-агресором.</p>
<p>Україна залишається воєнної агресії з боку Російської Федерації, яку вона&nbsp; здійснює серед іншого і через підтримку та забезпечення масштабних терористичних атак. Менш ніж за 2 тижні внаслідок військових обстрілів та дій підтримуваних Росією терористів у Волновасі, Донецьку та Маріуполі загинуло понад 50 мирних громадян України.</p>
<p>Спеціальна моніторингова місія ОБСЄ підтверджує, що обстріл Маріуполя був здійснений з підконтрольної терористам території, а логіка трагічних подій свідчить, що це спланована кривава провокація, спрямована на залякування мирного населення. Ці трагічні події підтверджують, що Росія і підтримувані нею терористи не бажають виконувати Мінські домовленості, які на сьогодні залишаються єдиною міжнародно-визнаною основою для мирного врегулювання.</p>
<p>Від початку агресії наприкінці лютого 2014 року Російська Федерація систематично порушує&nbsp; основоположні норми міжнародного права, права людини, в тому&nbsp; числі право на життя мирних громадян України, які стали заручниками терористів на окупованій території Донбасу.</p>
<p>Цинізм кремлівської агресії, яка включає активну підтримку терористів на державному рівні перетворює вбивство безневинних мирних громадян на звичне повсякденне явище.</p>
<p>Очевидною є причетність Росії до таких терактів як:&nbsp; збиття цивільного пасажирського&nbsp; літака, трагедії у Волновасі, Донецьку та Маріуполі. Попри&nbsp; злагоджені дипломатичні зусилля в женевському, нормандському та інших форматах Росія не виконує своїх зобов'язань щодо дотримання&nbsp; загальновизнаних норм міжнародного права та вже досягнутих домовленостей. Так, Крим залишається окупованим, а вимоги демократичної спільноти щодо припинення агресії, постачання зброї, техніки та живої сили&nbsp; терористами&nbsp; ігнорується Кремлем. Добрі наміри залишити двері відкритими для&nbsp; діалогу з керівництвом Російської Федерації лише провокують нові криваві терористичні акти в Україні.</p>
<p>У зв'язку з цим,&nbsp; беручи до уваги норми Статуту ООН та з урахуванням положень Резолюції Генеральної Асамблеї ООН 3314 "Визначення агресії" від 14 грудня&nbsp; 1974 року Верховна Рада України визнає Російську Федерацію державою агресором та закликає міжнародних партнерів України…&nbsp; <i>(Оплески) </i>та закликає міжнародних партнерів України не допустити безкарності&nbsp; винних за злочини проти людяності, вчинені від початку російської агресії проти України.</p>
<p>Визнати Російську Федерацію державою-агресором, що всебічно підтримує тероризм та блокує діяльність Ради безпеки ООН, чим ставить під загрозу міжнародний мир і безпеку, а так звані "ДНР" і "ЛНР" визнати терористичними організаціями. <i>(Оплески)</i></p>
<p>Посилити тиск на Російську Федерацію, в тому числі шляхом&nbsp; запровадження нових секторальних обмежувальних заходів (санкцій), щоб зупинити російську&nbsp; агресію та&nbsp; примусити російське керівництво виконати у повному обсязі всі пункти мінських домовленостей: припинити&nbsp; незаконну&nbsp; окупацію Криму, звільнити всіх заручників та незаконно утримуваних на території Російської Федерації громадян України,&nbsp;&nbsp; включаючи члена делегації парламенту України в Парламентській асамблеї Ради Європи Надію Савченко. Обмежити повноваження російської делегації в Парламентській асамблеї Ради Європи доти, доки Російська Федерація не припинить ігнорувати міжнародні вимоги демократичної спільноти.</p>
<p>Надавати Україні необхідну військову допомогу з метою посилення її оборонних&nbsp; можливостей, гуманітарну допомогу для постраждалого мирного населення та внутрішньопереміщених осіб і сприяти відновлення критично важливої інфраструктури на Донбасі.</p>
<p>Закликаємо міжнародне співтовариство визнати факт агресії проти України, окупації її території і посилити вимоги щодо повернення до міжнародновизнаних кордонів, запобігши створенню небезпечного прецеденту у вигляді грубого порушення світового порядку та системи безпеки, що склалася після Другої світової війни. Слава Україні!</p>
<p>&nbsp;</p>
<p>ГОЛОСИ ІЗ ЗАЛУ.&nbsp; Героям Слава! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні народні депутати, дана Заява була підготовлена, завізована, підписана всіма п'яти лідерами фракцій коаліції більшості. Відповідно я хочу її зараз поставити на голосування. Я прошу всіх народних депутатів повернутися до зали, всіх зайняти свої місця. Будь ласка, я прошу всіх зайняти свої місця, народних депутатів. Секретаріат: запросіть народних депутатів – важлива заява! – я думаю, що кожен має визначитися з тим, яка його позиція з цього приводу. Тому, будь ласка, я прошу всіх народних депутатів зайняти свої робочі місця. Прошу народних депутатів зайняти свої місця.</p>
<p>Ми можемо починати процедуру голосування? Ні? Давайте хвилину і розпочнемо.&nbsp; Будь ласка, прошу всіх народних депутатів зайняти свої робочі місця.</p>
<p>Шановні колеги, прошу підготуватися до голосування. Я ставлю на голосування постанову (реєстраційний номер 1854) про Заяву Верховної Ради України, яка щойно була оголошена з трибуни зі стилістично-технічними правками. Прошу ставити на голосування. Прошу голосувати.</p>
<p>&nbsp;</p>
<p>13:05:13</p>
<p>За-271</p>
<p>Рішення прийнято. <i>(Оплески)</i> Я швидко її підпишу і направлю до всіх адресатів, які були зазначені у цій заяві. Дякую вам, шановні колеги, за позицію.</p>
<p>Наступне. Проект постанови (реєстраційний номер 1852), проект Постанови про внесення змін до календарного плану проведення другої сесії Верховної Ради України восьмого скликання на лютий місяць. Теж ця постанова узгоджена зі всіма лідерами фракцій коаліції. І я надаю слово доповідачу Андрію Володимировичу Парубію.</p>
<p>&nbsp;</p>
<p>13:05:57</p>
<p>ПАРУБІЙ А.В.</p>
<p>Шановні народні депутати, в нас насправді накопичилась величезна кількість питань, які потребують швидкого і ефективного рішення. Тому є пропозиція підтримати Постанову Верховної Ради про внесення змін до календарного плану проведення другої сесії Верховної Ради України восьмого скликання.</p>
<p>Суть постанови полягає в тому, що ми перших два тижні лютого оголошуємо як пленарні засідання, а саме: тиждень з 2 по 6 лютого і тиждень з 9 по 13 лютого. Тобто є пропозиція, щоб ми два тижні підряд працювали в пленарному режимі, і вже потім два тижні згідно з нашим графіком ми працювали: тиждень з 16-го по 20-е – в комітетах, комісіях, фракціях і групах і також тиждень з 23-го по 27-е - на округах з виборцями.</p>
<p>Я прошу всіх депутатів підтримати дану постанову. Вона була проговорена і підтримана всіма головами фракцій коаліції, і вона вноситься, власне, за поданням усіх голів фракцій. Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати, я ставлю на голосування проект Постанови про внесення змін до календарного плану проведення другої сесії Верховної Ради України восьмого скликання за номером 1852. Прошу голосувати.</p>
<p>&nbsp;</p>
<p>13:07:16</p>
<p>За-259</p>
<p>Рішення прийнято.&nbsp; Дякую, шановні колеги.</p>
<p>Шановні народні депутати! У нас далі "питання для включення до порядку денного та прийняття рішень". Я вношу до порядку денного та розгляду постанову за реєстраційним номером 1840, але для цього я хотів би, щоб ми&nbsp; розгляд її провели. Вношу пропозицію провести розгляд за скороченою процедурою, якщо немає заперечень. Будемо розглядати в першому читанні.</p>
<p>Ставлю на&nbsp; голосування про внесення до порядку денного питання, реєстраційний номер 1840, та розгляду його за скороченою процедурою.</p>
<p>Прошу голосувати. За включення до порядку денного даної постанови.&nbsp;</p>
<p>&nbsp;</p>
<p>13:08:18</p>
<p>За-253</p>
<p><a href="http://w1.c1.rada.gov.ua/pls/zweb2/webproc4_2?pf3516=1840&skl=9" target=_blank>1840</a> – 253, рішення прийнято. Прийнято до порядку денного.</p>
<p>Далі я ставлю на голосування для включення до порядку денного та розгляду законопроект номер 1841 до включення до порядку денного.</p>
<p>Прошу голосувати. Та розгляду його.&nbsp;</p>
<p>&nbsp;</p>
<p>13:08:51</p>
<p>За-247</p>
<p>Дякую. 247, рішення прийнято.</p>
<p>1840. Є пропозиція розглянути за скороченою процедурою. Прошу визначатися, народних депутатів. №1840 – розгляд за скороченою процедурою. Прошу голосувати.</p>
<p>&nbsp;</p>
<p>13:09:18</p>
<p>За-244</p>
<p>Дякую. 244, рішення прийнято – за скороченою процедурою.</p>
<p>Я запрошую на трибуну заступника міністра юстиції Янчука Антона Володимировича. Співдоповідає секретар Комітету з питань законодавчого забезпечення правоохоронної діяльності Геращенко Антон Юрійович.</p>
<p>Будь ласка,&nbsp; за скороченою процедурою. Прошу. Доповідач.</p>
<p>&nbsp;</p>
<p>ЯНЧУК А.В.</p>
<p>Шановні народні депутати, проект Закону України розроблено Міністерством юстиції України з метою уніфікації та вдосконалення законодавчого механізму визнання організацій терористичними. Відомо, що наразі Законом України "Про боротьбу з тероризмом" визначено відповідальність за терористичну діяльність організації, що створена за законодавством України або законодавством іноземної держави. Кримінальний кодекс України встановлює відповідальність за створення терористичної групи чи терористичної організації. Однак наразі потребує вдосконалення механізм саме визнання організацій терористичними.</p>
<p>У цілому законопроект запроваджує процедуру визнання організації терористичною за рішенням Вищого адміністративного суду України, по спрощеній процедурі – за наявності доказів провадження організацією терористичної діяльності.</p>
<p>Також законопроект встановлює можливість визнання організації терористичною за рішенням Ради національної безпеки і оборони України в тому випадку, якщо терористична діяльність організації призвела до виникнення кризових ситуацій, що загрожують національні безпеці України. Ми переконані, що прийняття законопроекту створить дієві інструменти для визнання терористичними як офіційно створених та зареєстрованих організацій, так і самопроголошених утворень, які фактично здійснюють терористичну діяльність.</p>
<p>Разом з тим, у зв’язку зі значним суспільним резонансом врегулювання питання щодо визнання організацій терористичними, я прошу підтримати цю урядову ініціативу, в подальшому прийняти в першому читанні цей проект закону, а також створити робочу групу за участі уряду та депутатів парламенту для відпрацювання спільної та узгодженої позиції. Також з огляду на те, що Україні…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>ЯНЧУК А.В. Також тому, що Україні потрібен не тільки дієвий на національному рівні механізм визнання організацій терористичними, а також такий механізм, який буде відповідати кращим світовим практикам вирішення цього питання. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу, співдоповідач – Антон Геращенко.</p>
<p>&nbsp;</p>
<p>13:12:23</p>
<p>ГЕРАЩЕНКО А.Ю.</p>
<p>Шановний Голово, шановні колеги! Цей законопроект дуже необхідний для України. В його назві немає слів "ДНР", "ЛНР", тому що він приймається на десятиріччя вперед. Тому що в історії нашої країни, можливо, буде необхідність признавати терористичними не тільки ці дві організації, створені Путіним, але і інші терористичні організації, які можуть створені бути в майбутньому.</p>
<p>Процедура дуже проста. Служба безпеки України, маючи нагальні факти про те, що та чи інша організація є терористичною, звертається до Генерального прокурора. Той в свою чергу перевіряє ці дані. Звертається до Вищого адміністративного суду, який по особливій процедурі за один день робочий визначає, дає оцінку фактам і виносить рішення про те, чи є ця організація терористичною, чи ні. Це буде підставою для звернення до світового товариства для того, щоб ці факти визначати на світовому рівні.</p>
<p>Паралельно в цьому законі є процедура, по якій буде давати свою оцінку Рада національної безпеки, чи є та чи інша організація терористичною, і затверджуватися це буде указом Президента.</p>
<p>Закон пропонується прийняти в першому читанні. І після доробки у найближчий термін приймати взагалі. Для того, щоб ми не тільки звернення сьогодні приймали про те, що ці організації терористичні, а законодавчо визначили процедуру визнання їх терористичними. Це нам буде дуже потрібно для того, щоб в усьому світі потім відловлювати терористів, робити персонами нон ґрата, так як це робиться державою Ізраїль у відношенні "Хезболли" та інших організацій, так як це роблять Сполучені Штати Америки та весь цивілізований світ по відношенню до "Аль-Каїди".</p>
<p>Давайте так і зробимо. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, за процедурою в нас визначено два – "за", два – "проти". Чи є необхідність доповідати два – "за", два – "проти", або ми зараз в першому читанні його проголосуємо, оскільки це, да?</p>
<p>Шановні народні депутати, я прошу зайти всіх до залу. Секретаріат, я прошу, будь ласка, запросіть народних депутатів. Теж важливе рішення. В першому читанні.</p>
<p>Прошу народних депутатів зайти до зали Верховної Ради і підготуватися до голосування.</p>
<p>Я ставлю на голосування за основу у першому читанні (реєстраційний номер 1840) проект Закону про внесення змін до деяких законодавчих актів України щодо визнання організацій терористичними з врахуванням пропозицій Міністерство&nbsp; юстиції… <i>(Шум у залі)</i></p>
<p>Будь ласка,&nbsp; Олег Ляшко з процедури&nbsp; хвилину. І потім&nbsp;&nbsp; Юрій Луценко.</p>
<p>&nbsp;</p>
<p>13:15:39</p>
<p>ЛЯШКО О.В.</p>
<p>Шановний Володимире Борисовичу, шановні колеги! Я хочу вам повідомити, що у нас по цьому законопроекту відбулась дискусія. І&nbsp; в тому варіанті, який&nbsp; внесений до залу, коаліція парламентська прийняла рішення його не підтримувати. І ми зупинилася&nbsp; на тому, і міністр юстиції Петренко обіцяв під стенограму оголосити, але ми його тут не бачимо.&nbsp; Я прошу лідерів фракцій&nbsp; підтримати це, повторити. Ми&nbsp; домовились про те, що&nbsp; парламент визнає організації терористичними за поданням Ради національної безпеки і оборони. Саме отака&nbsp; і має бути процедура.</p>
<p>Тому ми просимо перед голосуванням саме в такій редакції має бути прийнято у першому читанні, бо відповідно до&nbsp; Регламенту ми&nbsp; потім у другому читанні не можемо міняти суть і філософію закону.&nbsp; Тобто&nbsp; не таємне рішення вищого адміністративного суду, бо так можна кого завгодно&nbsp; і мене визнати терористом, чи трьох суддів, а рішення&nbsp; парламенту, який визнає організацію терористичною. І наш парламент&nbsp; готовий ці організації…</p>
<p>&nbsp;</p>
<p>ГОЛОВУЮЧИЙ. Дякую.&nbsp;&nbsp; Я так розумію, що це&nbsp; і оголосив заступник міністра? Ні. Добре. Будь ласка,&nbsp; Юрій Луценко.</p>
<p>&nbsp;</p>
<p>13:16:58</p>
<p>ЛУЦЕНКО Ю.В.</p>
<p>Шановний пане головуючий, шановні колеги!&nbsp; Ми, дійсно, узгоджувала на нараді коаліції саме такий підхід, який оголосив шановний Олег Ляшко. Ми підтримаємо цей законопроект&nbsp; у першому читанні за умови, що він буде доопрацьований з тим, щоб за поданням Ради нацбезпеки саме Верховна Рада визнавала організацію терористичною, а окрема приналежність громадянина до цієї терористичної організації міг визначати суд. Тоді все стане на законну площину і швидко, ефективно, і головне законно буде діяти цей закон. Прошу в такому варіанті підтримати його в першому читанні.</p>
<p>&nbsp;</p>
<p>ГОЛОВУЮЧИЙ. Так, я це мав і на увазі, коли ставив, хотів поставити на голосування. Але прошу "Опозиційний блок", народний депутат Німченко. І потім Антон Геращенко. Треба заключне слово чи, в принципі, ми вже узгодили все? Все і зараз після цього проголосуємо.</p>
<p>&nbsp;</p>
<p>13:17:56</p>
<p>НІМЧЕНКО В.І.</p>
<p>Уважаемые коллеги, уважаемые служащие и слушающие, военнослужащие, граждане Украины! Вам сегодня предложен не просто законопроект, а два законопроекта, которые предусматривают по своей сути осуществлять не правосудие, а судилище… <i>(Шум у залі) </i>Я отвечаю! Я отвечаю! Я отвечаю: почему? Скажите, в мире есть такой суд, который должен решать без сторон? И второе – без наличия вины? <i>(Шум у залі) </i>Первое – институт презумпции невиноватости.</p>
<p>Второй вопрос, второй вопрос. Конечно, можно закричать, конечно можно перекричать и даже попробовать или вынести из зала, вопрос не в этом. Вы поймите, идет речь о том, что предлагается, предлагается осуществлять…</p>
<p>&nbsp;</p>
<p>ГОЛОВУЮЧИЙ. Дякую за вашу позицію.</p>
<p>Шановні народні депутати, я ставлю на голосування в першому читанні законопроект (реєстраційний номер 1840) – проект Закону про внесення змін до деяких законодавчих актів України щодо визнання організацій терористичними з врахуванням пропозиції Юрія Віталійовича Луценка, яка озвучена була на трибуні, і Олега Ляшко.</p>
<p>Я ставлю за основу з урахуванням цих пропозицій в першому читанні на голосування, прошу голосувати.</p>
<p>&nbsp;</p>
<p>13:19:52</p>
<p>За-270</p>
<p>Рішення прийнято. Дякую, шановні колеги. <i>(Оплески)</i></p>
<p>Наступне питання порядку денного за номером 1841 щодо проекту Закону про внесення змін до Закону України "Про очищення влади" щодо додаткових заходів із забезпечення обороноздатності держави. Я теж пропоную цей законопроект розглянути за скороченою процедурою, прошу підтримати. Прошу голосувати розгляд за скороченою процедурою.</p>
<p>&nbsp;</p>
<p>13:20:30</p>
<p>За-230</p>
<p>Рішення прийнято.</p>
<p>Будь ласка, доповідач Андрій Анатолійович Тетерук, прошу. Співдоповідач …</p>
<p>&nbsp;</p>
<p>13:20:50</p>
<p>ТЕТЕРУК А.А.</p>
<p>Шановний Голово Верховної Ради, шановні депутати, цим законопроектом планується виправити ситуацію, коли під законом про люстрацію було звільнено деяких осіб офіцерського складу, вищого офіцерського складу, які вкрай необхідні для підтримання обороноздатності держави в надскладний час військової агресії Російської Федерації. Пропонується внести зміни до Закону України "Про очищення влади" щодо додаткових заходів із забезпечення обороноздатності держави. Цей проект розроблено з метою уникнення ситуації, коли звільнені фахові генерали, які були звільнені, та збереження того кадрового потенціалу, який необхідний нам для саме керування, стратегічного керування нашими військами. Пропонується внести зміни, і статтю 8 цього закону викласти в наступній редакції: "Заборона передбачена частиною третьою або четвертою цієї статті не застосовується до осіб вищого офіцерського складу, які обіймала або обіймають посади в Міністерстві оборони, в Збройних Силах України, в Державній прикордонній службі, в Національній гвардії та інших утворених до законів військових формуваннях, якщо це обумовлено необхідністю забезпечення обороноздатності &nbsp;держави, та за умови задоволення відповідного клопотання у порядку, визначеному цим законом.</p>
<p>Міністр оборони, керівники інших військових формувань мають право вносити за погодженням з Комітетом з питань національної безпеки та оборони країни подання щодо незастосування до осіб, зазначених в абзаці першому цієї статті, заборони займати посади, щодо яких здійснюються заходи з очищення влади, тобто люстрації. Клопотання, передбачене абзацом другим цієї статті, може також бути внесене до осіб вищого офіцерського складу, які були звільнені з займаних посад Міністерства оборони, Національної гвардії…</p>
<p>&nbsp;</p>
<p>ГОЛОВУЮЧИЙ. Будь ласка, дайте завершити, будь ласка.</p>
<p>&nbsp;</p>
<p>ТЕТЕРУК А.А. Значить, щодо яких було застосовано заборона, визначена частиною третьою та четвертою цієї статті. За результатами розгляду відповідного клопотання Президент України приймає рішення. У разі задоволення відповідного клопотання особа вважається такою, щодо якої не застосовано заборони, визначеної статтею 3 та 4 цієї статті.</p>
<p>Прошу вас, переконливо прошу вас, голосувати за прийняття цього законопроекту. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І там ще була правка, що закон діє до… Дайте, будь ласка, ще завершити.</p>
<p>&nbsp;</p>
<p>ТЕТЕРУК А.А. Шановні депутати, прошу уваги! Ця поправка буде діяти до прийняття основних правок до Закону про очищення влади, який буде майже через дві неділі готовий, два тижні. Дякую.</p>
<p>&nbsp;</p>
<p>ГОЛОВУЮЧИЙ. Дякую. Дякую, Андрій Анатолійович.</p>
<p>Прошу, Руслан Петрович Князевич. Руслан Князевич, з місця, прошу. З місця.</p>
<p>&nbsp;</p>
<p>13:24:13</p>
<p>КНЯЗЕВИЧ Р.П.</p>
<p>Шановний Голово, шановні колеги! Справді, ми отримали відповідне доручення вчора розглянути на комітеті, хоча це більше предмет відання не нашого комітету, а Комітету з питань оборони і безпеки, саме їм відповідно в законі надано відповідні повноваження. Я думаю, що тут треба було б якось виправити цю ситуацію. І зважаючи на те, що у нас велика кількість членів комітету&nbsp; зараз перебуває в Парламентській асамблеї Ради Європи, ми просто фізично не можемо зібрати кворум, тому просимо сесійну залу розглядати&nbsp;&nbsp; &nbsp;або без нашого комітету, або тоді визначатися як бути, бо комітет не прийняв жодного рішення.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.</p>
<p>Будь ласка, давайте ми тоді запишемося два – "за", два – "проти". Прошу. Хто не візьме участь в обговоренні, я потім надам слово з фракцій і груп.</p>
<p>Будь ласка, "Блок Петра Порошенка". Хто від блоку?</p>
<p>&nbsp;</p>
<p>13:25:09</p>
<p>ГОРВАТ Р.І.</p>
<p>Прошу передати слово Юрію Луценко.</p>
<p>&nbsp;</p>
<p>ГОЛОВУЮЧИЙ. Юрій Луценко, "Блок Петра Порошенка".</p>
<p>&nbsp;</p>
<p>13:25:17</p>
<p>ЛУЦЕНКО Ю.В.</p>
<p>Шановний пане Голово! Шановні народні депутати! Я хотів би повідомити, що на&nbsp; засіданні керівників фракції більшості було прийнято рішення підтримати цей закон за умови, якщо він буде стосуватися особливого порядку призначення керівників виключно військових підрозділів. Йдеться про: Міністерство оборони, Генеральний штаб, Національну гвардію (бувшу – внутрішні війська), а також прикордонну службу. Всі решта правоохоронних та інших органів не підпадають під дію цього закону.</p>
<p>Мало того, Президент має право призначати окремих посадових осіб цих військових підрозділів за подання Ради нацбезпеки, узгодженої з&nbsp; профільним комітетом парламенту. В такій редакції прошу підтримати в першому читанні.&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, Віктор Кривенко, "Самопоміч".</p>
<p>&nbsp;</p>
<p>13:26:20</p>
<p>КРИВЕНКО В.М.</p>
<p>Слово Соболєву Єгору, будь ласка, передайте.</p>
<p>&nbsp;</p>
<p>ГОЛОВУЮЧИЙ. Єгор Соболєв, будь ласка.</p>
<p>&nbsp;</p>
<p>13:26:34</p>
<p>СОБОЛЄВ Є.В.</p>
<p>Колеги, давайте так, у нас була&nbsp; величезна дискусія щодо того чи маємо ми погоджуватися на це рішення. Давайте на це погодимося як на тимчасовий крок, але за двома домовленостями.</p>
<p>Перше. Президент України почне підходити відповідально до цього права. Ми зараз говоримо про можливість повертати: Якименка, Захарченка, Пшонку – таких людей, які потрапили під Закон про люстрацію, щоб у нас не було цього. Величезне прохання до Президента України повертати виключно&nbsp; тих генералів, які мають&nbsp; відношення до оборони країни, які мають визнання з боку своїх товаришів і які пройдуть наш Комітет з оборони. Ми погоджуємося на цьому.</p>
<p>І друга пропозиція. Ми йдемо на це як на тимчасовий крок, в нас люстрація в країні не робиться і гальмується, насамперед, державною владою. Тому ми маємо виписати закон наново, так, щоб в нас був створений незалежний орган з люстрації, який поза волею Президента, парламенту та уряду буде гнати тих, хто чіпляється за свої крісла. До ухвалення і творення цього органу давайте погодимося з цим правом Президента і закличемо його дуже відповідально цим правом користуватися.</p>
<p>&nbsp;</p>
<p>&nbsp;ГОЛОВУЮЧИЙ. Я думаю, що ні в кого немає сумніву, що Президент надзвичайно відповідально ставиться до своїх обов'язків.</p>
<p>Шановні народні депутати! Будь ласка, Михайло Папієв, "Опозиційний блок".</p>
<p>&nbsp;</p>
<p>13:28:04</p>
<p>ПАПІЄВ М.М.</p>
<p>Дякую. Шановні народні депутати України! Михайло Папієв, політична партія "Опозиційний блок". Ну, взагалі дивно відбувається у нас законопроектна робота: немає якоїсь плановості в підходах Верховної Ради України. Знаєте, і по принципу "як Пилип з конопель". Виходить так, що сьогодні Верховна Рада України не звертає уваги на Рекомендації Венеційської комісії, яка визнала цей закон недемократичним і тим, який не відповідає європейським стандартам демократії.</p>
<p>Крім того, всі прекрасно чули інформацію про те, що напрацьовується нова редакція цього закону. Поясніть мені, в чому сьогодні є крайня потреба в прийнятті цього закону?</p>
<p>Більше того, шановні колеги, закони, вони мають бути абсолютно не корупційними. Як тільки я читаю в законі, що хтось має право вносити, це формує вибірковість підходу. Треба або всіх ставити в рівні умови, або всіх виключати з цієї норми. Якщо чиновник має право на свій розсуд по комусь подання робити, по комусь – ні, тоді давайте ми виключимо звідси чиновника, передамо повноваження ці виключно Президенту України і нехай ці підходи формує особисто Президент України.</p>
<p>Шановні колеги, я дуже просив би, щоб ми не закріплювали законом вибірковість в підходах до…</p>
<p>&nbsp;</p>
<p>ГОЛОВУЮЧИЙ. Радикальна партія, будь ласка, Олег Ляшко.</p>
<p>&nbsp;</p>
<p>13:29:48</p>
<p>ЛЯШКО О.В.</p>
<p>Олег Ляшко, Радикальна партія. Фракція наша буде підтримувати цей законопроект з урахуванням пропозицій, озвучених колегами Луценком і Єгором Соболєвим. Ми вважаємо, що люстрація в країні має продовжуватися, бо до сьогодні по багатьох містах і селах люди бачать ті самі регіоналівські морди, які сидять, як при Януковичі грабували, так і зараз продовжують грабувати, навіть партійні квитки не поміняли. В Кіровоградській області губернатор Кузьменко сидить, який голосував за диктаторські закони 16 січня. Я питаю: чому він досі не люстрований? Я питаю: чому в Міністерстві транспорту заступником міністра ярий "ватнік" Кава сидить? Чому у Міністерстві внутрішніх справ сидять ті, хто теж мають бути люстровані, тощо? Тобто у нас Закон про люстрацію фактично сьогодні не діє. А ми вважаємо, що не треба прикриватися війною, а очищувати владу від тих, хто дискредитував країн і працював на банду Януковича.</p>
<p>Що стосується цього законопроекту. Президент – Верховний головнокомандувач. Верховний головнокомандувач каже: йому треба люди, яких він хоче поставити на відповідальні ділянки, для того щоб відбивати агресію Росії. Ми не маємо права відмовити Верховному головнокомандувачу у виконанні його конституційних повноважень. Якщо він вважає, що та чи інша людина закриє ділянку фронту, він несе за це відповідальність. Наша завдання як парламенту – простежити, щоб цією нормою закону не скористалися "проходимцы", щоб Президент не поновив на посадах – а я навіть не припускаю цього, - щоб на посадах були поновлені ті, хто вбивав людей на Майдані, хто вчиняв злочини Януковича. Але треба привести до Міноборони на керівні посади воєначальників, які здатні керувати і забезпечувати перемогу над ворогом. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. У мене тільки одна є поправка: що ті, хто вбивав людей, мають бути повернені в Україну і отримати довічне ув'язнення. Отоді це буде справедливість.</p>
<p>Будь ласка, Сергій Пашинський, голова профільного комітету,&nbsp; оборони.</p>
<p>&nbsp;</p>
<p>13:32:27</p>
<p>ПАШИНСЬКИЙ С.В.</p>
<p>Представнику опозиції я хочу сказати, що йде війна, яку розв'язав той режим, який ви анонсували ще не так давно, і ми повинні&nbsp; мобілізувати всі наші ресурси і&nbsp; можливості.</p>
<p>А представнику нашої коаліції я хочу наступне відповісти. Шановні друзі! Ви знаєте, звичайно, можна красиво говорити, що хтось хоче Якименка, Захарченка. Вони знаходяться в міжнародному розшуку. Я впевнений, що ми дочекаємося&nbsp; того часу, коли вони будуть доставлені&nbsp; в Україну і отримають свій… максимальне покарання. Мова йде про українських патріотів, які зі зброєю в руках захищали нашу Батьківщину і які ми, на жаль, не передбачили в цій редакції закону. Мова йде про генерал-полковника Коваля – українського патріота, мова йде про генерал-полковника Воробйова. Мова, на жаль, не йде про справжнього патріота генерал-майора Грека, який з першого дня&nbsp; на передовій захищав нашу державу і якого ми викинули із служби, тому що так хочеться для красивого слівця. Мова не йде про зам.начальника Сумського УВД пораненого на полі бою…</p>
<p>&nbsp;</p>
<p>ГОЛОВУЮЧИЙ. Дайте завершити. 10 секунд, будь ласка,&nbsp; Сергій Володимирович.</p>
<p>&nbsp;</p>
<p>ПАШИНСЬКИЙ С.В. …кавалера Ордена нашого, якого ми теж&nbsp; уже люстрували.</p>
<p>Шановні друзі!&nbsp; Люстрація потрібна. Вона потрібна чітка, зрозуміла, принципова…</p>
<p>&nbsp;</p>
<p>ГОЛОВУЮЧИЙ. Дайте завершити. 10 секунд.</p>
<p>&nbsp;</p>
<p>ПАШИНСЬКИЙ С.В. Прикриваючись&nbsp; гарними словами, ми повинні для себе, для нас зберегти справжніх патріотів і дати їм можливості реалізувати весь свій потенціал. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! Шановні друзі! Я думаю, що ні в кого немає сумніву,&nbsp; що це треба підтримати і самі системні правки і зміни оголосив Андрій Тетерук, наш колега. Тому я з урахуванням того, що було сказано з трибуни Тетеруком Андрієм Анатолійовичем, ставлю на голосування реєстраційний номер проекту 1841. Проект Закону про внесення змін до Закону України "Про очищення влади" щодо додаткових заходів із забезпечення обороноздатності держави&nbsp; за реєстраційним номером 1841 з поправками, які оголосив з трибуни народний депутат Тетерук Андрій Анатолійович. Я прошу. Також хочу підкреслити, що термін дії цих правил буде діяти до комплексних змін Закону "Про очищення влади". Я прошу ставити на голосування зі змінами і доповненням, які голосив народний депутат Тетерук Андрій Анатолійович, за основу і в цілому. Прошу голосувати. За основу і в цілому. Прошу голосувати і прошу підтримати даний законопроект. За основу і в цілому, прошу підтримати.</p>
<p>&nbsp;</p>
<p>13:35:12</p>
<p>За-241</p>
<p>Дякую, шановні колеги народні депутати. Рішення прийнято. Я думаю, що воно позначиться позитивно на підвищенні нашої обороноздатності.</p>
<p>Шановні колеги народні депутати, у нас є ще декілька питань щодо включення питань до порядку денного. Я хочу оголосити. До порядку денного.</p>
<p>Будь ласка, народний депутат Агафонова.</p>
<p>&nbsp;</p>
<p>13:35:39</p>
<p>АГАФОНОВА Н.В.</p>
<p>Шановні колеги, шановний головуючий. Хочу звернутися з декількох питань, які зараз стоять в порядку денному, а саме: у нас є перелік законів, які передбачені для включення до порядку денного сесії, без прийняття рішення.</p>
<p>Хочу звернути вашу увагу, що в нас 3-го числа, 3-го лютого буде відкрита чергова сесія. І відповідно всі законопроекти, які були зареєстровані зараз, будуть включені до порядку денного цієї сесії і будуть розглянуті.</p>
<p>Зараз же я пропоную не включати їх в порядок денний, тому що ми порушуємо процедуру. Ці законопроекти не пройшли комітети, тому давайте поважати Регламент. Ми зібралися сьогодні на позачергову сесію для того, щоб розглянути питання, які є найбільш важливими для обороноздатності нашої держави. І навіть не зважаючи на те, що там є дуже важливий Закон, наприклад, про внесення змін до Закону "Про військову поліцію", по якому поданий фракцією "Блок Петра Порошенка", ми все ж таки вважаємо, що треба дотримуватися процедури і ці питання розглядати зараз не потрібно. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, у нас є 3 питання для включення до порядку денного. Це 1848, "Про Національну гвардію України", це проект Закону про внесення змін до деяких законів України щодо посилення застосування санкцій до ліцензіатів за порушення законодавства про телебачення, радіомовлення".</p>
<p>І третій законопроект – проект Закону про військову поліцію. Три законопроекти до включення до порядку денного без їхнього розгляду.</p>
<p>І за рішенням ради коаліції, яка відбулася, як мене проінформували, це питання має бути зараз проголосовано.</p>
<p>Тому я би пропонував розглянути цю можливість щодо включення до порядку денного законопроектів, реєстраційний номер 1848. По порядку, ті, які в нас є враховані. Будь ласка, визначайтеся шляхом голосування. Проект Закону України&nbsp; про внесення змін до Закону України "Про Національну гвардію України" (щодо удосконалення організації та порядку діяльності Національної гвардії України) тільки для включення в порядок денний без розгляду. Реєстраційний номер проекту 1848. Без розгляду.</p>
<p>Прошу ставити на голосування про включення до порядку денного 1848. Включення у порядок денний без розгляду. Прошу голосувати. Щодо включення до порядку денного без розгляду.</p>
<p>&nbsp;</p>
<p>13:38:11</p>
<p>За-226</p>
<p>226, шановні колеги, рішення прийнято.</p>
<p>Наступний. Проект Закону про Військову поліцію. Тільки за включення до порядку денного. Реєстраційний номер проекту 1805. Так, як це було оголошено за рішенням ради коаліції.</p>
<p>Будь ласка, до порядку денного проект Закону про Військову поліцію. Далі вся процедура: розгляд в комітетах і так далі. Прошу голосувати. Про Військову поліцію (реєстраційний номер 1805), про включення до порядку денного.</p>
<p>&nbsp;</p>
<p>13:38:51</p>
<p>За-218</p>
<p>Рішення не прийнято. Він не включений до порядку денного.</p>
<p>Наступний. 1824 –&nbsp; проект Закону про внесення змін до деяких законів України щодо посилення застосування санкцій до ліцензіатів за порушення законодавства про телебачення і радіомовлення. За включення до порядку денного прошу визначатися шляхом голосування. За включення до порядку денного.</p>
<p>&nbsp;</p>
<p>13:39:28</p>
<p>За-212</p>
<p>Рішення не прийнято.</p>
<p>Шановні колеги, я думаю, немає сенсу повертатися до розгляду цих законопроектів, оскільки вони всі будуть включені в порядок денний&nbsp; 3-го, як сказала наша колега, але разом з тим я вимушений&nbsp; був поставити на голосування.</p>
<p>Шановні колеги,&nbsp; наступне питання, у нас підготовлений законопроект до другого читання (реєстраційний номер 1762). Наскільки я розумію, таблиця не роздана і він не готовий до розгляду&nbsp; у другому читанні. Будь ласка,&nbsp; я хочу запросити до слова з цього приводу першого заступника голови Комітету з питань законодавчого забезпечення правоохоронної діяльності Миколу Петровича Паламарчука. <i>(Шум у залі)</i></p>
<p>&nbsp;Будь ласка,&nbsp; перший заступник голови комітету Паламарчук. Я прошу вас на трибуну.&nbsp; Є у нас перший заступник голови комітету?&nbsp;&nbsp;</p>
<p>Шановні колеги,&nbsp; у нас ще є&nbsp; один законопроект, який ми маємо внести до порядку денного. <i>(Шум у залі)</i></p>
<p>&nbsp;Добре. Шановні колеги,&nbsp; у нас є проект Закону про військово-цивільні адміністрації. Є пропозиція його проголосувати за включення до&nbsp; порядку денного. Доповідає народний депутат&nbsp; України Луценко Юрій Віталійович.&nbsp; Хай надасть інформацію з цього приводу?</p>
<p>Прошу, Луценко Юрій Віталійович. 1855.</p>
<p>&nbsp;</p>
<p>13:42:05</p>
<p>ЛУЦЕНКО Ю.В.</p>
<p>Шановний пане Голово, шановні народні депутати…</p>
<p>&nbsp;</p>
<p>ГОЛОВУЮЧИЙ. Юрій Віталійович, одну хвилину. Шановні народні депутати, я прошу вас зайняти свої місця, є надзвичайно важливий законопроект, який був Радою коаліції узгоджений до внесення. Я прошу вислухати доповідача. Луценко Юрій Віталійович, будь ласка.</p>
<p>&nbsp;</p>
<p>13:42:26</p>
<p>ЛУЦЕНКО Ю.В.</p>
<p>Шановні колеги, це дійсно закон, який давно назрів і його вимагає життя. Ми знаємо про те, що на двох третинах звільненої української землі Донбасу знаходяться у важкій ситуації адміністративні органи.</p>
<p>Конкретний приклад. Луганська обласна рада фактично не існує. Депутати або втекли, або ховаються на тимчасово окупованих територіях. ЇЇ господарські функції як, наприклад, облводоканал, обленерго, інші немає кому виконати. Тому Президент України ініціював, а керівники фракції коаліції підтримали рішення про те, щоби ввести цивільно-військові адміністрації. Що це означає? На тих місцях, де немає мера, немає депутатів, немає рад їхні функції тимчасово до виборів буде виконувати за дорученням Президента відповідний рівень державної адміністрації. Це означає введення того корисного елементу воєнного стану, який вимагає від нас суспільство. На вулицях з'являться патрулі, серйозні життєзабезпечуючі підприємства будуть взяті під адміністративний контроль і, зрештою, звільнена частина Донбасу відчує повноту української державної влади.</p>
<p>Я прошу підтримати цей законопроект, який повертає порядок і управління на звільненій території Донбасу. До виборів тимчасово ввести військово-цивільні адміністрації за поданням Президента на відповідних територіях.</p>
<p>Дякую за увагу. Прошу підтримати згідно рішення фракції коаліції.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, ви почули інформацію Юрія Віталійовича. Надзвичайно важливий закон за номером 1855, і я зараз поставлю на голосування включити його до порядку денного. Я прошу підтримати це питання щодо включення до порядку денного Закону про військово-цивільні адміністрації. Прошу голосувати.</p>
<p>Прошу голосувати за включення до порядку денного.</p>
<p>&nbsp;</p>
<p>13:44:43</p>
<p>За-242</p>
<p>Рішення прийнято.</p>
<p>Добре, в порядок денний включено. Я направляю його за процедурою щодо розгляду цього законопроекту.</p>
<p>За основу давайте проголосуємо? За основу? Немає єдності, я так розумію, в цьому питанні.</p>
<p>Шановні колеги, немає погодження у мене спільного. Тому давайте, щоб ми не створювали проблем з цим законопроектом дуже важливим, ми його розглянемо 3-го числа. І це буде абсолютно об'єктивно. Дякую, шановні колеги, він в порядок денний в нас включений.</p>
<p>Щодо законопроекту 1762. Є у нас перший заступник голови Комітету з питань законодавчої діяльності? Немає. Дякую.</p>
<p>&nbsp;Паламарчук є у нас, народний депутата Паламарчук? Так а ми … 1762.</p>
<p>Будь ласка, Антон Геращенко, 1762.</p>
<p>&nbsp;</p>
<p>13:46:23</p>
<p>ГЕРАЩЕНКО А.Ю.</p>
<p>Уважаемые депутаты, будем говорить прямо, у нас є проблема і питання з дисципліною на фронті. Ми повинні робити все необхідне для того, щоб на фронті встановилася військова дисципліна. У війні перемагають ті воїни, які воюють більш дисципліновано. Поки наші воїни ще більш дисципліновані, вони перемагають. Але є питання. Тому розроблені законопроекти 1762 для того, щоб відродити систему військової дисципліни, щоби військові керівники могли піддавати покаранням тих вояків, які не виконують свої обов'язки. Тому цей законопроект дуже важливий для підтримання дисципліни на фронті. Дуже прошу підтримати <a name=Temp></a>&nbsp;цей законопроект.</p>
<p>&nbsp;</p>
<p>ГОЛОВУЮЧИЙ. Будь ласка, позицію по фракціям, будь ласка. Перший заступник голови комітету – Паламарчук, народний депутат, щодо законопроекту 1760.</p>
<p>&nbsp;</p>
<p>13:47:22</p>
<p>ПАЛАМАРЧУК М.П.</p>
<p>Шановні колеги, проект Закону України про внесення змін до деяких законодавчих актів України щодо посилення відповідальності військовослужбовця, надання командирам додаткових прав та покладання обов'язків у особливий період (реєстраційний номер 1762) був внесений до Верховної Ради України ще 15 січня 2015 року народними депутатами України Тетеруком, Пашинським, Березою. У той же день 15.01.2015 року Верховна Рада України прийняла законопроект за основу.</p>
<p>Законопроектом пропонується внести зміни до Кримінального кодексу України, Кодексу України про адміністративні правопорушення, Кримінально-виконавчого кодексу, Дисциплінарного статуту Збройних Сил України, Статусу внутрішньої служби Збройних Сил України, Статусу гарнізонної та вартової служби, Закону України "Про соціальний і правовий статус військовослужбовців та членів їх сімей" з метою посилення відповідальності військовослужбовців за порушення військової дисципліни для забезпечення правопорядку і військової дисципліни у Збройних Силах.</p>
<p>Відповідно до статті 116 Регламенту Верховної Ради України строк внесення пропозицій та порядок… до законопроекту від суб'єктів права законодавчої ініціативи закінчився 29 січня 2014 року о 18-й годині. У зв'язку з цим, у комітеті опрацьовані лише ті пропозиції, які вже надійшли до комітету. Однак, остаточна порівняльні таблиця до законопроекту ще не готова, оскільки пропозиції продовжують надходити.</p>
<p>До комітету щодо законопроекту надійшло 4 пропозиції від народного депутата України Сотник Олени Сергіївни та 7 пропозицій від народного депутата України Вінника Івана Юлійовича. Тому я хотів би попросити головуючого надати трохи більше часу для розгляду цього законопроекту у сесійній залі, щоб усі названі народні депутати України, автори відповідних пропозицій, могли чітко висловитися по своїх пропозиціях та поправках.&nbsp;&nbsp;&nbsp;&nbsp;&nbsp;&nbsp;</p>
<p>А після цього ми по кожній пропозиції прийняли відповідальне рішення&nbsp; та проголосували законопроект у другому читанні та в цілому.</p>
<p>Також зазначу, що за результатами&nbsp; звернення комітету до міністра юстиції України Петренка та міністра оборони Полтарака щодо їхнього відомства пропозиції не надійшли. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Є дуже слушна пропозиція щодо більше часу&nbsp; розгляду цього питання, щоб підготувати таблиці, так як це має бути. Давайте з вами порадимося, є дві пропозиції: можемо його перенести на тиждень – на&nbsp; наступний пленарний тиждень, який відбудеться з&nbsp; вівторка; або зараз у нас по плану буде оголошення запитів, а їх понад двісті,&nbsp; а також оголошень. Це може бути час для зібрання комітету.</p>
<p>Тому… Немає авторів поправок. Добре. Тоді ми переносимо.&nbsp;&nbsp;&nbsp;</p>
<p>Шановні друзі, ми переносимо його на&nbsp; розгляд, я даю доручення&nbsp; профільному комітету підготувати цей законопроект до розгляду на наступному&nbsp; пленарному тижні.&nbsp; Приймається? Все. Тоді ми переносимо розгляд на наступний пленарний тиждень.</p>
<p>Зараз шановні колеги, прошу вашу хвилинку уваги, ми зараз переходимо до оголошення запитів та оголошень, які надійшли до&nbsp; Верховної Ради. І минулого разу&nbsp; ми їх не оголосили, а там є важливі питання народних депутатів. Тому я запрошую до слова заступника Голови Верховної Ради України для оголошення запитів народних депутатів та оголошень Оксану Іванівну Сироїд. Прошу.</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>О.І.СИРОЇД</p>
<p>&nbsp;</p>
<p>ГОЛОВУЮЧИЙ. Шановні колеги, відповідно до передовсім – прошу вашої уваги! – передовсім, оголошення.</p>
<p>Відповідно до статті 60 з позначкою один Регламенту Верховної Ради України повідомляю про&nbsp; створення у Верховній&nbsp; України&nbsp; восьмого&nbsp; скликання міжфракційного депутатського об'єднання "Львівщина". Співголовами міжфракційного депутатського об'єднання "Львівщина" обрано народних депутатів України: Юринець Оксану Василівну, Шухевича Юрія-Богдана Романовича, Васюника Ігоря Васильовича, Подоляк Ірину Ігорівну.</p>
<p>Також відповідно до статті 60 з позначкою один Регламенту&nbsp; Верховної Ради України&nbsp; повідомляю про створення у Верховній Раді України восьмого скликання&nbsp;&nbsp; &nbsp;міжфракційного депутатського об'єднання "Європейська Харківщина". Керівником міжфракційного депутатського об'єднання "Європейська Харківщина" обрано народного депутата України Кобцева Михайла Валентиновича.</p>
<p>Також відповідно до статті 60 з позначкою один Регламенту Верховної Ради України, повідомляю про створення у Верховній Раді України восьмого скликання міжфракційного депутатського об'єднання "Відродження Херсонщини". Головою міжфракційного депутатського об'єднання "Відродження Херсонщини" обрано народного депутата України Гордєєва Андрія Анатолійовича.</p>
<p>І також відповідно до статті 60 з позначкою 1 Регламенту Верховної Ради України, повідомляю про створення у Верховній Раді України восьмого скликання міжфракційного депутатського об'єднання "За Київ", співголовами міжфракційного депутатського об'єднання "За Київ" обрано народних депутатів України Новак Наталію Василівну і Луценка Ігоря Вікторовича. Все.</p>
<p>&nbsp;</p>
<p align=center>Веде засідання Голова Верховної Ради України В.Б.ГРОЙСМАН</p>
<p align=center>&nbsp;</p>
<p>ГОЛОВУЮЧИЙ. Шановні народні депутати, першочергові запити і оголошення були щойно... Оголошення щойно були оголошені, а відповідно до процедури, я хочу подякувати вам за роботу, за терміновість зібрання і оголошую засідання Верховної Ради закритим.</p>
<p>У вівторок о 10 годині ранку відбудеться наступне пленарне засідання. Дякую. Оголошую засідання Верховної Ради закритим. Дякую.</p>
<p>&nbsp;</p>

