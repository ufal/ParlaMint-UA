Стенограма пленарного засідання
03 липня 2013
&nbsp;
<p align=center>ЗАСІДАННЯ СОРОК ДРУГЕ</p>
<p align=center>Сесійний зал Верховної Ради України</p>
<p align=center>03 липня 2013 року, 10 година</p>
<p align=center>Веде засідання Голова Верховної Ради України В.В.РИБАК</p>
<p>&nbsp;</p>
<p>ГОЛОВУЮЧИЙ. Запросіть депутатів до сесійної зали.</p>
<p>Доброго ранку, шановні народні депутати, запрошені, гості Верховної Ради України! Прошу народних депутатів підготуватися до реєстрації. Увімкніть систему "Рада".</p>
<p>10:01:57</p>
<p>В залі зареєстровано 346 народних депутатів. Ранкове засідання Верховної Ради України&nbsp; оголошую відкритим.</p>
<p>Шановні депутати, дозвольте, я прошу уваги, дозвольте зробити оголошення. Як ви знаєте, 8 лютого&nbsp; 2013 року Вищий адміністративний суд України визнав недостовірними результати чергових виборів народних депутатів України 28 жовтня 2012 року в одномандатних виборчих округах номер 11 і 71, встановлені Центральною виборчою комісією.&nbsp; Цим рішення також було скасовано Постанову ЦВК від 23 листопада України по одномандатному виборчому округу номер 11 Домбровського та Постанову ЦВК від 22 листопада 2012 року&nbsp; номер&nbsp; 1978 в частині реєстрації обраним народним депутатом України по одномандатному виборчому&nbsp; округу номер 71 Балоги Павла Івановича&nbsp; статусу та повноважень народних депутатів&nbsp; України та зобов’язано ЦВК вчинити дії&nbsp; з організацією підготовки та проведення повторних виборів&nbsp; народних&nbsp; депутатів&nbsp;&nbsp; України в одномандатних виборчих округах номер 11, 71 відповідно до&nbsp; вимог Закону України&nbsp; "Про вибори народних депутатів України".</p>
<p>З огляду на неординарність такого судового рішення я ініціював звернення групи&nbsp; народних депутатів України з відповідними поданнями до Конституційного Суду України.</p>
<p>Конституційний Суд України ухвалою від 24 квітня 2013 року&nbsp; &nbsp;зазначив, що згідно&nbsp; з відповідними приписами в Конституції України особа обирається народним депутатом України та отримує депутатський мандат внаслідок волевиявлення виборців. Набуття особою статусу народного депутата України можливе лише як юридичний наслідок її обрання на виборах, що відбулися на основі загального рівного і&nbsp; прямого виборчого права шляхом таємного голосування та за умов додержання передбачених Законом України "Про вибори народних депутатів України" виборчих процедур, які дозволяють достовірно встановити волевиявлення виборців.</p>
<p>Положення статті 81 Конституції України поширюється&nbsp; виключно на особу, яка обрана народним депутатом України у легітимний&nbsp; спосіб, зокрема внаслідок волевиявлення виборців і достовірно встановлених результатів виборів до Верховної Ради України у відповідному виборчому окрузі.</p>
<p>У червні цього року той же позивач, що ініціював звернення до Вищого адміністративного суду України звернувся до окружного адміністративного суду мі ста Києва з позовом до Голови Верховної Ради України, третя особа – Верховна Рада України, про визнання противоправною бездіяльністю та зобов'язання вчинити певні дії. Постановою цього адміністративного суду 11 червня 2013 року позов позивача було задоволено, а Голову Верховної Ради України зобов'язано вчинити заходи щодо унеможливлення здійснення Домбровським та Балогою у Верховній Раді&nbsp;України повноважень народних депутатів України.</p>
<p>У зв'язку з цим я подав апеляційну скаргу на дане рішення, яка ухвалою Київського апеляційного адміністративного суду від 21 червня 2013 року була залишена без задоволення, а постанова окружного адміністративного суду мі ста Києва від 11 червня – без змін.</p>
<p>Мною була подана касаційна скарга, в якій поставлена вимога про скасування ухвали Київського апеляційно-адміністративного суду від 21 червня 2013 року та направлення справи на новий розгляд до суду апеляційної інстанції.</p>
<p>Ухвалою Вищого адміністративного суду України від 2 липня 2013 року касаційна скарга Голови Верховної Ради України залишена без задоволення, а попереднє судове рішення по цій справі – без змін. Ухвала оскарженню згідно закону не підлягає.</p>
<p>Тому відповідно до частини п'ятої статті 124 Конституції України судові рішення є обов'язковими до виконання на всій території України. У зв'язку з цим я даю доручення анулювати картки для персонального голосування Олександра Георгійовича Домбровського, Павла Івановича Балоги, припинити нарахування їм відповідних виплат, одночасно припиняються повноваження помічників-консультантів, які працювали відповідно з Домбровським та Балогою.</p>
<p>Відповідно&nbsp; до статті 25 Регламенту в середу ми маємо&nbsp; 30 хвилин для виступів народних депутатів з внесенням пропозицій, оголошення заяв, повідомлень. Прошу народних депутатів записатися на виступи.</p>
<p>Партія регіонів, народний депутат Колесніченко. Я прошу, народний депутат Нестор Шуфрич.&nbsp;</p>
<p>&nbsp;</p>
<p>10:10:28</p>
<p>ШУФРИЧ Н.І.</p>
<p>Дякую, шановний Володимир Васильович! Шановні колеги! Дійсно, ми&nbsp; сьогодні стоїмо перед серйозною відповідальністю&nbsp; щодо майбутніх виборів в Україні не тільки з того приводу, який ви тільки що озвучили, а і з приводу того, що у нас фактично сьогодні голова&nbsp; Центральної виборчої&nbsp; комісії вийшов за межі того віку, який передбачений законом і Конституцією, щодо виконання ним своїх обов'язків. Тому я прошу вас, Володимире Васильовичу, обов'язково сьогодні розглянути питання щодо заміни члена Центральної виборчої комісії.</p>
<p>Крім того, це наш обов'язок&nbsp; і перед&nbsp; жителями вже&nbsp; сьогодні семи округів на Україні, які мають право мати своїх представників у&nbsp; Верховній Раді України, і ми не маємо право зволікати з цим питанням. Тим паче, що ми пообіцяли це нашим колегам із євроспільноти.</p>
<p>Сьогодні,&nbsp; дійсно, ми маємо жити сьогоденням. Але у мене таке враження, що окремі наші політики ще живуть минулим і провокують окремі ситуації. По-різному можна ставитися до рішення судів. Я скажу відверто, мені теж не подобалось рішення Верховного Суду&nbsp; України&nbsp; грудня 4-го року і січня… 21 січня&nbsp; 2005 року. Я&nbsp; переконаний, його&nbsp; рішення потім не сподобалося і лідерам всіх трьох опозиційних фракцій, тому що ви на собі відчули, що таке Ющенко і все, що з ним було пов'язано. Але це вже, хвала Богу, в минулому.</p>
<p>Ми маємо забути про передвиборчі перегони. Але у мене таке враження, що окрема політична сила ще живе передвиборчими перегонами, ще живе у виборчому процесі, і вона сьогодні не хоче компромісу. Я розумію, що знайти компроміс у Савіка в ток-шоу дуже складно, але це залишилося вже в минулому. А зараз є реалії. І я категорично проти того. І Партія регіонів ніколи не дозволить, щоби ми нехтували вибором наших громадян.</p>
<p>Ми з повагою ставимося до тих 10 відсотків, які сьогодні підтримали найбільш незрозумілу для мене політичну силу. Але ми поважаємо ваших виборців, а ви маєте поважати решту українців.</p>
<p>Сьогодні рік, як виповнилося з прийняття закону, який врегулював мовне питання в Україні.</p>
<p><i>(Говорить іноземними мовами)</i></p>
<p>И я хочу вам сказать, что вы ничего не сделаете, чтобы сломать нас. <i>(Шум у залі) </i></p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ШУФРИЧ Н.І&nbsp;&nbsp; Сегодня Европа уже сказала, что вы для них чужие. Не станьте чужими и для Украины! Спасибо.</p>
<p>&nbsp;</p>
<p>ГОЛОВУЮЧИЙ.&nbsp; Фракція Партії регіонів, народний депутат Шипко. Прошу, 3 хвилини у вас є.</p>
<p>&nbsp;</p>
<p>10:13:56</p>
<p>ШИПКО А.Ф.</p>
<p>Добрый день, уважаемые народные депутаты! Уважаемый Владимир Васильевич! Шипко Андрей, 35 избирательный… <i>(Шум у залі)</i> 35 виборчий округ, Дніпропетровська область, місто Нікополь, Орджонікідзе (Нікопольський район).</p>
<p>Шановні виборці, шановні колеги! Сьогодні я хочу загострити вашу увагу на проблеми фальсифікації ліків, адже це не підробка сумочки чи мобільного телефону. Фальшиві лікарські засоби – це пряма загроза для здоров'я і навіть для життя людини. Коли під виглядом ліків злочинці продають крейду, хворі не отримують очікуваного лікування, а іноді це може призвести до смерті. Саме тому моє особисте ставлення до фальсифікаторів однозначне, це не просто злочинці, це вбивці. І боротися з ними потрібно відповідно.</p>
<p>Починаючи з 2011 року підробка ліків в Україні вважається кримінальним злочином, який сьогодні карається позбавленням волі станом до 12 років, строком до 12 років.&nbsp; В тому ж році указом Президента України Віктора Януковича був створений центральний орган виконавчої влади – Державна служба лікарських засобів.&nbsp; Одночасно ми постійно поширюємо співпрацю з зарубіжними колегами, адже проблема фальсифікації являється міжнародною.</p>
<p>Далі хочу озвучити, на мою думку, найважливіші задачі, які потрібно вирішити якнайшвидше.</p>
<p>Перше. Необхідно дозволити раптові перевірки якості лікарських препаратів. На сьогодні, я вважаю, це єдиним дієвим способом контролю. Адже за діючим законодавством про перевірку потрібно попереджати за 10 днів. Така перевірка втрачає сенс, бо за цей час можна вивести та приховати будь-яку кількість фальсифікату.</p>
<p>Друге. Сьогодні необхідна чітка законодавча норма, згідно з якою підприємство викрите на торгівлі фальсифікатом повинне бути негайно позбавлене ліцензії, незалежно від того чи то крупне підприємство оптової торгівлі, чи невеликий аптечний кіоск.</p>
<p>Шановні колеги, хтось каже, що ці кроки виглядають досить непопулярними. Так, це непопулярні, але життєво необхідні кроки, адже ми маємо справу з безжалісними злочинцями, які заради наживи готові вбивати без захисних людей в прямому значенні цього слова. І роблять вони це тоді, коли людина максимально незахищена і, як ніколи, потребує допомоги.</p>
<p>Сьогодні ми розробляємо законопроект спрямований на жорсткий і рішучий захист людей від фальсифікаторів. І я запрошую представників всіх фракцій до співпраці над цим законопроектом. Наша мета зробити так, щоб Україна стала державою, в якій взагалі не буде фальшивих ліків. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Прошу, фракція "Батьківщина".</p>
<p>&nbsp;</p>
<p>10:17:12</p>
<p>ЗАБЗАЛЮК Р.О.</p>
<p>Шановні співвітчизники, 27 червня у селищі міського типу Врадіївці Миколаївської області відбулася трагічна подія, яка, на жаль, стала закономірним наслідком так званого покращення життя від гаранта та Партії регіонів. Адже цілком є очевидним, що саме стараннями кримінально-олігархічної сім'ї в країні почався період реставрації дикого кримінально феодалізму, де процвітає міліцейський екстремізм та безпредєл. А суди і прокуратури перетворені в слухняних слуг господаря Межигір'я.</p>
<p>Тому реакція населення Врадіївського району Миколаївської області є адекватною та справедливою. Адже фактично саме в день спаплюженої чинною владою Конституції так звані міліціанти, а фактично перевертні в пагонах намагалися в черговий раз уникнути справедливої відповідальності за скоєний злочин. Справедливо наголошує незаконно ув'язнена лідер опозиційних сил Юлія Тимошенко, що ця влада – влада кріптократів, мажорщиків та гопників, які цілеспрямовано ґвалтують людей та Україну.</p>
<p>В країні щодня, завдяки свідомій журналістиці вибухають факти щодо участі так званих правоохоронців в наркоторгівлі, пограбуваннях, рекету, катуваннях і звірячий злочин, який відбувся у Врадіївці є наявним свідченням цього.</p>
<p>Ці так звані стражі порядку не просто зґвалтували дівчину, її жорстоко та по садистськи скалічили. Не відреагувала оперативно на це злочин обласна рада, яку очолює представник від Партії регіонів пан Дятлов, Врадіївська районна рада, де більшість складає Партія регіонів, губернатор, який очолює обласний осередок Партії регіонів. Власне кажучи, як і в попередніх випадках по злочинах відносно Макар, Попової та багатьох інших, зокрема, по розбійницьким нападам на підприємство Карнадського у Первомайську.</p>
<p>&nbsp;Однак слід зазначити, що люди більше не будуть терпіти такого. Вони самі будуть відновлювати конституційну справедливість. І прикладом того і свідченням є позиція громади Врадіївського району.</p>
<p>Відтак, опозиційні сили у парламенті країни, зокрема фракція "Батьківщина", "УДАР", "Свобода", вимагають негайно не відсторонити, а зняти з посади начальника обласного управління генерала Парсенюка, який, до речі, це зовсім недавно заявляв в обласній раді: "Смотрящих никогда не берут. Там, где есть смотрящие, там нет беспредела".</p>
<p>Друге. Відправити у відставку голову Миколаївської обласної державної адміністрації Круглова, який своєю бездіяльністю латентно сприяв різкому сплеску злочинності на Миколаївщині. Адже в області усім добре відомі клички смотрящих, що відчувають себе господарями області.</p>
<p>Третє. Відправити у відставку міністра внутрішніх справ Захарченка за неефективну організацію роботи органів внутрішніх справ і, як наслідок, неспроможності МВС зупинити ріст злочинності у державі.</p>
<p>І&nbsp; останнє. Заслухати у Верховній Раді звіт Генерального прокурора України щодо контролю за кримінальною справою відносно скоєного злочину…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ЗАБЗАЛЮК Р.О.&nbsp; … вчинення репресій до місцевої громади з боку правоохоронних органів. Слава Україні!</p>
<p>&nbsp;</p>
<p>ГОЛОВУЮЧИЙ. Фракція Партії регіонів, народний депутат Шпенов, прошу.</p>
<p>&nbsp;</p>
<p>10:20:41</p>
<p>ШПЕНОВ Д.Ю.</p>
<p>Шановний Володимир Васильович, прошу передати слово Львочкіній Юлії Володимирівні.</p>
<p>&nbsp;</p>
<p>ГОЛОВУЮЧИЙ. Передаємо. Народний депутат Льовочкіна.</p>
<p>&nbsp;</p>
<p>10:20:55</p>
<p>ЛЬОВОЧКІНА Ю.В.</p>
<p>Шановні колеги! Найвищим пріоритетом нашої зовнішньої політики була і залишається євроінтеграція. Цей напрям внутрішніх перетворень в Україні. Європейський вибір України продиктований самим фактом цивілізаційної приналежності до спільноти європейських народів. 2013 рік став ключовим для розвитку відносин між Україною та Європейським Союзом у контексті перспектив підписання Угоди про асоціацію, включно із поглибленою та всеохоплюючою зоною вільної торгівлі між Україною та Європейським Союзом.</p>
<p>Підписання угоди, на мою думку, не є кінцевою метою наших з вами євроінтеграційних зусиль. Це, насамперед, наша з вами можливість включитися&nbsp; у&nbsp; загальноєвропейські процеси.&nbsp;&nbsp;</p>
<p>Політичну асоціацію та економічну&nbsp; інтеграцію України з&nbsp; Європейським Союзом ми розглядаємо перш за все як можливість&nbsp; нашого безпосереднього впливу та участі в європейській дискусії про майбутнє Європи і як передумовою реалізації пріоритетних&nbsp; стратегічних завдань зовнішньої і внутрішньої політики України.</p>
<p>Досить нам переживати комплекси "молодшого брата" чи то Сходу,&nbsp; чи то Заходу, ми будемо спільно творити нову&nbsp; Європу, таку як дійсно розкриє Україну: її&nbsp; історію,&nbsp; її потенціал, її історичну місію.&nbsp; Не в книжках і&nbsp; заявах, а в житті реалізувати&nbsp; ідеї великої Європи, оцей&nbsp; анекдот "тушкою, або чучелом, но трєба валити" - це не про нас.&nbsp;&nbsp; Ми з вами&nbsp; маємо зробити все, щоб Україну розглядали не як пасивного&nbsp; суб'єкта цих процесів, а як країну,&nbsp; що відіграватиме активну роль на європейському просторі. Такий підхід повністю відповідає нашим національним&nbsp; інтересам, наше&nbsp; бачення&nbsp; ефективної європейської політики полягатиме в наступному:</p>
<p>Перше. Реалізація політики європейської інтеграції має відбуватися з урахуванням динамічних процесів політичного&nbsp; та економічного розвитку&nbsp; Європейського Союзу. Зараз Європа перебуває в процесі трансформації, під впливом економічної кризи і Євросоюз&nbsp; стрімко змінюється. Мова йде про&nbsp; спроможність європейських еліт дійти згоди щодо&nbsp; стратегічних напрямів майбутнього&nbsp; розвитку ЄС, подолання кризових явищ, А також&nbsp; про збереження довіри з боку населення ЄС до тих&nbsp;&nbsp; політичних&nbsp;&nbsp; сил, які підтримують&nbsp; головні&nbsp; ідеї Європейського Союзу. І ми маємо відігравати в цьому важливу роль, ми маємо&nbsp; брати участь&nbsp; у дискусії.&nbsp;</p>
<p>Європейський Союз&nbsp; змушений реагувати на ці&nbsp; виклики і Україна прагне залучитися до цього процесу,&nbsp; і ми&nbsp; хотіли б мати право голосу, щоб наша думка була врахована при формуванні європейського&nbsp; порядку&nbsp; денного щодо цих змін. Оскільки&nbsp; будь які процеси, що відбуваються&nbsp; в ЄС так, чи інакше&nbsp; позначаються на внутрішній і зовнішній політиці України.</p>
<p>&nbsp;</p>
<p>ГОЛОВУЮЧИЙ.&nbsp; Завершуйте.&nbsp;</p>
<p>&nbsp;</p>
<p>ЛЬОВОЧКІНА Ю.В. В своєму короткому виступі я не можу звітувати&nbsp; і&nbsp; не можу когось в чомусь переконати. Ми живемо в світі, де&nbsp; лише вчинок &nbsp;і особистий приклад чогось варті, все інше реклама і позерство. Згадайте, скільки років ми втратили на балачки і ток-шоу. Тринадцятий рік –&nbsp; це рік шансу, який ми зобов'язані реалізувати. В нашій залі за красивими гаслами часто ховаються примітивні бажання політичної кар'єри. Але стати сучасною, благополучною, справедливою країною це дійсно мрія, бажання кожного. Створити такі умови, прийняти відповідні закони, продемонструвати рівень культури та політичної відповідальності – наш з вами обов'язок перед країною, історією і нашими співвітчизниками. Дякую.</p>
<p>&nbsp;</p>
<p>ГОЛОВУЮЧИЙ. Дякую. Фракція "Батьківщина", Москаль передає. Прошу.</p>
<p>&nbsp;</p>
<p>10:25:07</p>
<p>ПАРУБІЙ А.В.</p>
<p>Шановні депутати, я тільки кілька годин тому повернувся з Врадієвки, там люди до сих пір продовжують стояти райвідділу міліції і вимагати справедливості. І насправді, щоб ми збагнули, що відбулося там,окрім цієї страшної трагедії, в якій взяли участі працівники правоохоронних органів, які мали б захищати простих людей. Протягом трьох днів одного з ґвалтівників Дрижака ні міліція, ні прокуратура не затримувала, він перебував під опікою правоохоронних органів. І тільки під тиском громади, тільки під тиском людей змусили вчора його затримати, тільки затримати, проти нього навіть ще не висунені обвинувачення. Якби люди не вийшли на вулицю, якби громадяни у Врадіївці не продемонстрували як необхідно захищати гідність свою людську, ми б і того не мали. Тому що на жаль Миколаївщина, одна з наших областей, перетворилась в таку собі українську Сицилію, де злочинні погроми, де вбивства стали вже звичною практикою, а миколаївська влада, на чолі з Кругловим, більше нагадує організоване злочинне угрупування. І те, що ми бачили у Врадіївці це є реакція на ваше покращення Януковича, його команди і Партії регіонів, яке ви проводите по всій Україні. Це результат того, що Україна на сьогодні перетворилась на порохову бочку, яка може вибухнути в будь-який момент. І ця політика, яку ви ведете по всій Україні, вона може в будь-який момент привести до загального бунту&nbsp; по всій Україні. Ми повинні разом всі збагнути, якщо ми&nbsp; не будемо єдині по цьому питанню по Врадіївці, злочинці лишаться на волі і безкарність буде породжувати новій і нові злочини.</p>
<p>Адже це не перший&nbsp; випадок. Буквально два тижні тому озброєні бойовики розстрілювали мирних селян у сусідньому Первомайську. Ще зовсім недавно ми знали історію з дівчинкою Макар, над якою познущалися, хтось за це має&nbsp; нести відповідальність.&nbsp; І перш за все це має бути голова Миколаївської обласної адміністрації Круглов, який власне&nbsp; і стоїть на чолі оцього угрупування, який організував цілу систему злочинну по області, коли&nbsp; і міліція, і бандити зрослися в одну злагоджену структуру і діють проти власних людей, діють проти селян.</p>
<p>Я зареєстрував позавчора постанову, звернення&nbsp; Верховної Ради України до&nbsp; Президента, щоб він негайно звільнив Круглова з займаної посади. Ми маємо спільно добитися, щоб вбивці-ґвалтівники сиділи в тюрмі, ми маємо всі разом добитися, щоб Круглов був відсторонений від цієї посади, бо поки він є там, буде прикриття тих злочинців, які вчиняли злочини. І ми повинні бути в тому єдині незалежно від партії і фракцій, бо йдеться про долю простих людей, бо йдеться про те, що Україна буде європейською державою чи перетвориться на…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ПАРУБІЙ А.В. … буде незалежною державою чи перетвориться на суцільну Сицилію. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний депутат Ірина Геращенко. Прошу.&nbsp;</p>
<p>&nbsp;</p>
<p>10:28:38</p>
<p>ГЕРАЩЕНКО І.В.</p>
<p>Шановні колеги! Кожному з нас наш мандат давали мільйони виборців. Чи готовий кожний з вас сьогодні, щоб цей мандат забирав куплений Президентом і його адміністрацією суд.</p>
<p>Я хочу звернутися до&nbsp; Спікера Верховної Ради пана Рибака від нашої фракції, від мільйонів українських виборців. Пане Рибак, ви зверталися до судів: апеляційного, касаційного, а треба було звернутися зразу до&nbsp; Президента України. Тому що цю ганьбу, яку сьогодні&nbsp; начебто приймали суди, писалися на Банковій.&nbsp;&nbsp;&nbsp;&nbsp;&nbsp;&nbsp;</p>
<p>І тільки там приймалося рішення, щоб забрати мандати у двох наших колег. Я хочу сказати, пане Рибак, на жаль, що сьогодні ви порушуєте Конституцію України. Тому що стаття 81 основного Закону України, про який Президент і вся партія влади згадує рівно рік... раз на рік – 28 червня дає виключно п'ять... стаття 81, п'ять випадків, коли можна позбавити депутата права отримати його мандат. І ці випадки не підпадають ані під випадок з Домбровським, ані під випадок з Балогою. Тому це є пряме порушення Конституції, до якого, на жаль, сьогодні вдається наш шановний спікер.</p>
<p>Ми хочемо чітко оголосити, чому це відбувається сьогодні. Та тому що в більшості немає 226 голосів. І це, шановні незалежні депутати, в першу чергу для вас сигнал. Голосуйте, як потрібно цій більшості, ви маєте проголосувати за векселі, ви маєте проголосувати за всі лобістські закони, ви маєте проголосувати так, як це потрібно Януковичу, Азарову, інакше завтра черговий суд&nbsp; якоїсь там районної інстанції забере у вас мандати, які вам видали мільйони&nbsp; українців. А ми всі будемо як вівці на закланні це терпіти. Наступними в цьому череді будете ви, шановні члени Партії регіонів. Тому що Президентові України прекрасно відомо, яке недовольство зріє у ваших рядах. І оцим рішенням наступним будуть бити і тримати за жабри всіх вас, дорогі колеги, тому що ви маєте бути покірними. І, знаєте, зараз Партія регіонів киває головою, що я говорю правду. Так ось ми разом з вами сьогодні – парламент маємо об'єднатися навколо того, щоб захистити Конституцію України, яка сьогодні порушується Президентом як її гарантом. Балога і Домбровський – наші колеги і вони мають бути в цьому залі, і виконувати свої повноваження.</p>
<p>Якщо ми говоримо про те, що тут змінюється волевиявлення&nbsp; виборців, так давайте нехай суд полишить мандатів тих зрадників і тушок, які порушили волевиявлення виборців, коли вони взяли мільйони і змінили своє політичне вподобання і це вимагають виборці під Верховною Радою. Є такий Кутовий не в нашій фракції, наш Тарас Кутовий – чесна людина, а тушка,&nbsp; яка зрадила виборців в Обухові, ще от тут от сидять, очі ховають в першому ряду зараз.<a name=Temp></a></p>
<p>Ганьба вам! Ви маєте піти з парламенту, а Балога і Домбровський мають сидіти тут, бо їм дали на це мандат мільйони…<i>(Оплески)</i></p>
<p><i>&nbsp;</i></p>
<p>ГОЛОВУЮЧИЙ. Фракція Компартії України, народний депутат Топалов.</p>
<p>&nbsp;</p>
<p>10:31:54</p>
<p>ТОПАЛОВ С.В.</p>
<p>Прошу передати слово депутату Байдюк.</p>
<p>&nbsp;</p>
<p>ГОЛОВУЮЧИЙ. Передаємо слово. Прошу.</p>
<p>&nbsp;</p>
<p>10:32:11</p>
<p>БАЙДЮК Л.М.</p>
<p>Уважаемые народные депутаты и избиратели! <i>(Шум у залі)</i></p>
<p>&nbsp;Севастопольцы являются обладателями огромного богатства: 80 тысяч гектаров ценнейших земель. Эта земля не раз становилась нашей общей крепостью, братской могилой наших отцов, земля, обильно политая кровью и потом, ее защитников и созидателей. Не профукать это богатство, не дать разворовать, сохранить для потомков – это наше общее дело. Но в настоящее время у нас за последние 8 лет очень большой ущерб принесен нашей громаде по распоряжению землей, а именно: произошло фактическое отторжение города от береговой зоны, черты, поставлен крест на возможностях развивать город как туристический и рекреационный центр, резко ограничивается возможность развития города как порта. Хаотическое вторжение застройщиков в зеленую зону города нарушает экологический баланс, внедрение объектов капитального строительства, нового жилья, торговых центров зону плотной жилой застройки порождает постоянные конфликты с населением, ведет к обострению политической обстановки. Массовая передача в частную собственность земельных участков, особенно у береговой черты в ущерб интересам города порождает социальную напряженность, затрудняет плановое развитие города в будущем. Особенно огромный вред городу нанес Куницын господин с 2006-го по 2010 год, который присутствует в первых рядах партии "УДАР", он без ведома горсовета разбазарил и распродал тысячи гектаров ценнейших земель. Положение дел не только не поправили, а даже усугубили его последователи. Это произошло по причине того, что городом на протяжении длительного времени руководят временщики, абсолютно безразличные к судьбе города, к его будущему. Полное игнорирование Земельного кодекса, Генерального плана, детальной планировки привело к тому, что у нас разбазарена полностью земля.&nbsp; Но, несмотря на то, что многое уже не повторимо и&nbsp; нельзя поправить, однако есть срочные меры, которые необходимо применить&nbsp; для того, чтобы поправить ситуацию: строгое соблюдение Земельного кодекса, Генерального плана, Плана детальной планировки всеми должностными лицами; полная прозрачность по принятию решения по любому земельному&nbsp; участку; возрождение планировочного совета, архитектурного совета, приведение общественных слушаний, предварительное обсуждение в СМИ судьбоносных для города проектов.</p>
<p>В-третьих. Жестокая борьба с коррупцией. Введение существенных штрафов за нарушение правил землепользования. Изъятие городом земли, используемой не по назначению или вообще не использованием арендатором и собственником.</p>
<p>Дальше. Создание&nbsp; действенного общественного контроля в вопросах землепользования и принятие законов, значительно расширяющих права&nbsp; громады в вопросах распоряжения землей.</p>
<p>Поэтому фракция коммунистов инициирует принятие закона о статусе города Севастополя для того, чтобы оставить потомкам…</p>
<p>&nbsp;</p>
<p>ГОЛОВУЮЧИЙ. Народний депутат Єремеєв, прошу.</p>
<p>&nbsp;</p>
<p>10:35:30</p>
<p>ЄРЕМЕЄВ І.М.</p>
<p>Володимир Васильович, прошу передати слово Петру Порошенку.</p>
<p>&nbsp;</p>
<p>ГОЛОВУЮЧИЙ. Петро Порошенко, прошу.</p>
<p>&nbsp;</p>
<p>10:35:43</p>
<p>ПОРОШЕНКО П.О.</p>
<p>Високодостойне товариство! Дорога українська громадо!&nbsp; Нещодавно ми з вами відсвяткували День Конституції і журналісти порахували кількість статей Конституції, яка не працює. І чи варто святкувати День Конституції, яка не працює і не діє в державі, яка претендує на високе звання&nbsp; правової держави.</p>
<p>Сьогодні зранку ми&nbsp; бачимо конкретний приклад, коли діюча стаття Конституції, яка містить вичерпний перелік підстав для позбавлення депутата його повноважень,&nbsp; була брутально порушена українським судом, який не є український, і ретрансльована Головою Верховної Ради.</p>
<p>Знайдіть мені, будь ласка,&nbsp; в переліку повноважень Верховної Ради право відкликати картки депутатів! Знайдіть мені, будь ласка, в переліку повноважень Голови Верховної Ради&nbsp; право відправляти додому трудові книжки депутатів! І чи розуміє на сьогоднішній день як більшість, так і опозиція, що це відкривається ящик Пандори! Коли кожного з 225 депутатів-мажоритарників завтра за добу рішенням суду буде позбавлено мандата і знищений парламентаризм!</p>
<p>Про які євроінтеграційні устремління ви сьогодні говорите, коли ви закликаєте голосувати сьогодні низку європейських законів, а через оголошення Голови Верховної Ради&nbsp; створюєте додаткові дуже серйозні перешкоди щодо підписання у листопаді місяці у Вільнюсі Угоди про асоціацію. Хто вірить в щирість євроінтеграційних намірів тих, хто сьогодні заводить Україну в тупик?</p>
<p>Скажіть мені, будь ласка, а з якого біса ви збираєтеся виконувати це незаконне рішення суду і не виконуєте попереднє рішення Вищого адміністративного суду, яке є остаточне, оскарження не підлягає і затверджує і Балогу, і Домбровського народними депутатами України? Законодавство України чітко передбачає, що робити в такому випадку.</p>
<p>Голова Верховної Ради&nbsp; має направити до Верховного Суду два взаємовиключних рішення, Вищий адміністративний суд має направити цю справу до Верховного Суду, і тільки Верховний Суд має прийняти остаточне рішення, яке оскарженню не підлягає. Сьогодні ці скарги оскаржені до Європейського суду з прав людини. І ми знову себе ведемо не як європейська країна. Я впевнений, що на сьогоднішній день створюються надзвичайно серйозні підстави для того, щоби знову заблокувати роботу Верховної Ради.</p>
<p>Більшість народних депутатів позафракційних, які представляють мажоритарні округи України, визначилися, що поки не буде дезавуйована заява Голови Верховної Ради&nbsp; і направлена справа до Верховного Суду, ми не будемо брати участь…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ПОРОШЕНКО П.О.&nbsp; … у цьому знущанні над Конституцією, українським законодавством і українським парламентом. Зупиніться! Або історія зупинить вас. Дякую. <i>&nbsp;(Оплески)</i></p>
<p>&nbsp;</p>
<p>ГОЛОВУЮЧИЙ. Я прошу об'єднання "Свобода", народний депутат Кириленко. Леонов. Прошу.</p>
<p>&nbsp;</p>
<p>10:39:26</p>
<p>ЛЕОНОВ Е.В.</p>
<p>Шановна Верховна Рада! Якщо ви ще Верховна Рада. Бо те, що зараз відбувається свідчить про те, що в Україні уже немає легітимних органів влади, які можуть контролювати ситуацію в державі. На Півдні Україні вже почалося справжнє народне повстання. І не думайте, що це просто якісь там заворушення чи хуліганство, це справжнє народне повстання.</p>
<p>За дорученням фракцій прибув туди одразу як тільки полетіла перша пляшка з запалювальною сумішшю у райвідділ міліції. Я кажу про Врадіївку, про це селище міського типу, яке знаєте, де знаходиться, не знаєте, де воно знаходиться, бо воно в глуші, воно в глухих українських степах і дуже мало хто там бував, дуже мало, хто може відчути ту атмосферу, яка там панує. Це атмосфера терору! Це атмосфера страху! Коли протягом трьох останніх років райвідділ міліції зґвалтував і вбив 5 жінок, коли було катовано 11 чоловіків з примусом визнати себе винними у цих зґвалтуваннях і вбивствах, троє з них повісилися, один помер вдома від тортур.&nbsp;&nbsp;</p>
<p>Тож народ просто зібрався для того, щоб довести, що вони мають право на гідне життя, вони мають право на майбутнє. І ті, хто не був там не можуть відчути на собі, не можуть відчути, який це жах, в яких умовах живуть люди, вони просто залякані, вони плачуть, вони валають про допомогу. Але вони вже оговталися і взяли владу в свої руки. І райвідділ міліції в повному складі сховався у підвалі, а той Беркут, який приїхав з Миколаєва боявся заїхати в село і стояли на в'їзді. І народ не дасть себе більше гвалтувати, повстання вже почалося. Те, що зараз там створено оперативний штаб, який працює від Міністерства внутрішніх справ, те ,що нібито усунуто обласне керівництво прокуратури і міліції, то все не ті міри, яких чекають люди, тому що люди не вірять жодному прокурору і жодному міліціонеру скільки ви їх не міняйте. Люди вірять тепер тільки в себе і люди будуть робити все для того, щоб відстояти свої права і люди напряму говорять: "Сьогодні ми зробили це в своєму райцентрі,&nbsp; а завтра ми підемо на МВС. І ми не віримо вже в справедливе покарання злочинців. Люди вимагають видати їм в руки тих міліціонерів і вони самі збираються їх судити. А те, що сьогодні відбувається там, коли сьогодні вночі міліція почала обдзвонювати людей і залякувати для того, щоб люди не виходили з протестами. Вони не розуміють одного, людей вже не залякаєш, вони вже залякані настільки, що ця пружина вже розгинається і вже не буде жодних шансів у цієї влади утриматися.</p>
<p>Теж саме відбувається в Голованівському районі в Новосілках, де міліонери грабують людей. Теж саме відбувається в Петріківцях Дніпропетровської обласні, де людей рейдерським методом захоплюють під відкриттям спецпідрозділів.</p>
<p>Тому, друзі мої,&nbsp; якщо ви ще депутати, ви повинні викликати Генпрокурора сюди зі звітом і повинні піти у відставку всі керівники області, областей, в яких відбувається цей безпредєл. І "Свобода" буде домагатися цього до останнього.</p>
<p>Тому що народ уже зрозумів, що самоврядуванням, тільки …</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ЛЕОНОВ Е.В. Всеукраїнське об'єднання "Свобода" вимагає звіту Генерального прокурора про події у Врадіївці Миколаївської області. І ми вимагаємо порушити кримінальну справу не за важкі тілесні ушкодження, а за замах на вбивство. Бо жінок там вбивали і вбивають.</p>
<p>&nbsp;</p>
<p>ГОЛОВУЮЧИЙ. Шановні народні депутати,&nbsp; час для виступів вичерпано. Я запрошую на трибуну для складання присяги Лавриновича Олександра Володимировича і згідно заяви двох фракцій оголошу перерву. Прошу. Лавринович Олександр Володимирович, прошу.</p>
<p>&nbsp;</p>
<p>ЛАВРИНОВИЧ О.В.</p>
<p>Я, Лавринович Олександр Володимирович, присягаю сумлінно чесно і неупереджено виконувати обов'язки члена Вищої ради юстиції, з метою забезпечення формування корпус суддів із числа високопрофесійних і чесних юристів і додержання закону та етики діяльності суддів&nbsp;і прокурорів.</p>
<p>&nbsp;</p>
<p>ГОЛОВУЮЧИЙ. Дякую. Я бажаю успіхів.</p>
<p>Шановні депутати, дві фракції: фракція "УДАР Віталія Кличка" і фракція "Батьківщина" вимагають оголосити перерву для проведення консультацій з питань порядку денного та виголошення заяви.</p>
<p>Оголошую перерву на 30 хвилин. Продовжимо роботу в 11 годин 15 хвилин.&nbsp;Керівники фракцій, прошу зайти в кабінет Голови.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p><b>&nbsp;</b></p>
<p>ГОЛОВУЮЧИЙ. Шановні народні депутати, продовжуємо нашу роботу.</p>
<p>Я знаю. Хто з заявою ініціаторів? Прошу,&nbsp; народний депутат Віталій Кличко, прошу.</p>
<p>&nbsp;</p>
<p>12:46:48</p>
<p>КЛИЧКО В.В.</p>
<p>Шановні депутати! Шановний&nbsp; головуючий! Шановні виборці! Стаття 81 Конституції України дає п’ять випадків, коли можуть позбавити депутата його повноважень. Сьогодні, шановний спікер, ви порушили Конституцію і статтю 81, коли об'явили, тому жодної підстави зняти повноважень з депутатів немає. Це сценарій сьогоднішньої влади, це всім зрозуміло.&nbsp; І на сьогоднішній день&nbsp; це бажання Адміністрації Президента. І суди на сьогоднішній день перетворились тільки в реалізацію бажань одної персони. І мета цього – тільки залякати депутатів.</p>
<p>Я хочу звернутися до 225 депутатів Верховної Ради, на сьогоднішній день ми захищаємо в першу чергу ключові принципи парламентаризму. Сьогодні знищують бажання десятків чи сотень тисяч людей, які голосували за цих депутатів, завтра таким же самим чином&nbsp; знімуть повноваження з кожного з вас. Хочуть зробити з депутатів таких так званих кукол, яким будуть погрожувати будь-яким рішенням суду для того, щоб позбавити їх повноважень.</p>
<p>Тому я хочу звернутися до кожного з вас: не підтримувати ці питання, висловити свою позицію, і ми&nbsp; всі разом на сьогоднішній день повинні захисти наших колег. Це не політичне питання, це питання принципове, принципове питання парламентаризму. Сьогодні заберуть ????депутати, завтра розтопчуть волю виборців.</p>
<p>Я хочу звернутися до кожного з вас: ви до цього готові? Ми ні.&nbsp; І тому ми будемо звертатися до&nbsp;&nbsp;&nbsp; судів, до тих судів,&nbsp; в яких є правда. Ми будемо… не до наших судів, які на сьогоднішній день які є кишеньковими, ми будемо звертатися до Європейського суду по правам людини. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні депутати, вчора ми розглядали Закон 2115а про кошторис Верховної Ради України. Ми розглядали&nbsp; це питання з керівниками фракцій. Верховна Рада – це механізм, який дуже великий, який треба фінансувати і нам треба затвердити кошторис Верховної Ради України. Тому я прошу вас, можна поставити на голосування... <i>(Шум у залі)</i> ...повернутися, повернутися до розгляду цього питання.</p>
<p>&nbsp;</p>
<p>ЯЦЕНЮК А.П. <i>(Не чути).</i></p>
<p>&nbsp;</p>
<p>ГОЛОВУЮЧИЙ. Арсеній Петрович, Арсеній Петрович, я понимаю, що тут багато телебачення і це нормальна піар-акція. Но ми тільки домовились, що давайте розглянемо це питання. Не хоче Верховна Рада – значить, без зарплати народні депутати остануться і все на цьому. Переходимо далі. Нема питань. Розглядається... попіартесь ще трохи, но тільки без зарплати.</p>
<p>Розглядається проект Закону України (2836) "Про внесення змін до деяких законодавчих актів України щодо удосконалення системи захисту персональних даних" з пропозиціями Президента України вiд 06.06.2013 року.</p>
<p>Я закликаю… По якій системі будемо обговорювати?</p>
<p>Ставлю на голосування скорочену процедуру. Прошу голосувати. Без обговорення?</p>
<p>&nbsp;</p>
<p>12:51:53</p>
<p>За-168</p>
<p>Проти – 65. Утримались – 5. Не голосували – 151.</p>
<p>Рішення прийнято.</p>
<p>Я запрошую Представника Президента України у Верховній Раді України Юрія Романовича Мірошниченка. Прошу.</p>
<p>&nbsp;</p>
<p>МІРОШНИЧЕНКО Ю.Р.</p>
<p>Шановні виборці, шановні колеги, прийнятий Верховною Радою 2 жовтня 2012 року Закон "Про внесення змін до деяких законодавчих актів України (щодо удосконалення системи захисту персональних даних)" (реєстраційний номер 2836) не може бути підписаний Президентом України з таких причин.</p>
<p>Даним законом передбачається доручити уряду протягом трьох місяців з дня набрання чинності закону забезпечити знищення заяв про реєстрацію баз персональних даних, які були подані до набрання чинності даного закону, ліквідацію державного реєстру баз персональних даних з видаленням даних, які в ньому містяться.</p>
<p>Глава держави вважає, що зазначені норми не узгоджуються із Законом "Про захист персональних даних". У ньому визначено, що державний реєстр баз персональних даних – це єдина державна інформаційна система збору, накопичення та обробки відомостей про зареєстровані бази персональних даних. Отже, виникне ситуація, коли на законодавчому рівні одночасно передбачатиметься як існування державного реєстру, так і його ліквідація.</p>
<p>З метою узгодження між собою зазначених положень пропонується виключити з закону зазначені пропозиції. Крім того, пропонується доповнити Прикінцеві та Перехідні положення закону нормами щодо передачі Уповноваженому Верховної Ради України з прав людини державного реєстру баз персональних даних і заяв про їх реєстрацію, які подані до набрання чинності цього закону. Адже реєстр функціонує з 1 липня 2011 року і в ньому накопичено значний масив інформації. Ці дані можуть бути використані під час реалізації Закону "Про захист персональних даних" у запропонованій редакції, оскільки власник персональних даних повинен повідомляти Уповноваженого Верховної Ради України з прав людини про обробку персональних&nbsp; даних та про кожну зміну&nbsp; відомостей, що підлягають повідомленню…</p>
<p>&nbsp;</p>
<p>ГОЛОВУЮЧИЙ. Продовжуйте.</p>
<p>&nbsp;</p>
<p>МІРОШНИЧЕНКО Ю.Р.&nbsp; У зв'язку з цим, шановні колеги, прошу підтримати&nbsp; пропозиції Президента України. Дякую за увагу.&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Питання є до доповідача? Немає.</p>
<p>Я надаю слово для співдоповіді заступнику голови Комітету з питань прав людини, національних меншин, міжнаціональних відносин Ганні Миколаївні Герман.</p>
<p>&nbsp;</p>
<p>12:54:52</p>
<p>ГЕРМАН Г.М.</p>
<p>Шановні друзі! 19 червня на своєму засіданні комітет розглянув пропозиції Президента до цього закону. Комітет більшістю голосів&nbsp; ухвалив схвалити пропозиції Президента.</p>
<p>Також&nbsp;&nbsp; Головне науково-експертне управління Апарату Верховної Ради України&nbsp; вважає&nbsp; пропозиції Президента слушними. Більшістю голосів комітет&nbsp; ухвалив рішення просити Верховну Раду підтримати цей законопроект разом з пропозиціями Президента і проголосувати за нього в цілому. Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Можна ставити на голосування? <i>(Шум у залі)</i> Для обговорення. Прошу… Від фракцій? Давайте запишемося для обговорення&nbsp; від фракцій.</p>
<p>Прошу, об'єднання "Свобода", народний депутат Кайда.</p>
<p>&nbsp;</p>
<p>12:56:04</p>
<p>КАЙДА О.П.</p>
<p>Прошу передати слово Олександру Мирному.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>12:56:10</p>
<p>МИРНИЙ О.Б.</p>
<p>Олександр Мирний, Всеукраїнське об'єднання&nbsp; "Свобода".</p>
<p>Ми вважаємо, що надані поправки Президентом суттєво&nbsp;змінюють дух і зміст відповідного закону. Тому фракція Всеукраїнського об'єднання "Свобода" не вважає за можливе підтримати поправки Президента і&nbsp; буде голосувати за те, щоб подолати вето Президента. Підтримавши цей законопроект в тому вигляді, який був без поправок Президента. Дякую за увагу.</p>
<p>&nbsp;</p>
<p>ГОЛОВУЮЧИЙ. Прошу, фракція "Батьківщина", народний депутат Бриченко.</p>
<p>&nbsp;</p>
<p>12:56:53</p>
<p>БРИЧЕНКО І.В.</p>
<p>Передайте, будь ласка, слово Арсенію Петровичу Яценюку.</p>
<p>&nbsp;</p>
<p>ГОЛОВУЮЧИЙ. Арсеній Петрович Яценюк, прошу.</p>
<p>&nbsp;</p>
<p>12:56:59</p>
<p>ЯЦЕНЮК А.П.</p>
<p>Пане Голово, шановні народні депутати! Сьогодні Партія регіонів хотіла зробити провокацію. Провокацію в тому, щоби опозиція заблокувала Верховну Раду України, а потім покласти на опозицію відповідальність за те, що начебто не приймаються європейські закони. Ми від вас в десять раз розумніші. І саме тому ми зараз вимагаємо від вас прийняття всіх законів про інтеграцію України до Європейського Союзу.</p>
<p>На превеликий жаль, ваш недолугий уряд і ваша така сама більшість, яка підтримує цей уряд, спромоглася внести аж півтора закони про європейську інтеграцію. Перший – це той, який зараз розглядається з вето Президента. А другий законопроект, який внесений урядом, про суспільне телебачення і радіомовлення. Третій закон – про виконання судових рішень – не має нічого спільного з європейською інтеграцією, тому що ви хочете списати 45 мільярдів заборгованості уряду України перед українцями по судовим рішенням.</p>
<p>Ми вам продовжили роботу вчора до ночі. Ви не прийняли ні одного європейського закону. Ми проголосували за те, щоб сьогодні також розглядалися європейські закони. Ви внесли півтора законопроекти. Ми знаємо про те, що у вас немає голосів, ми знаємо про те, що ви хотіли, щоб ми заблокували парламент, але ми знаємо про те, що ми вас хочемо заставити робити. Голосуйте за Європейський Союз, і це буде перший закон, який зараз буде розглядатися.</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний депутат Розенко.</p>
<p>&nbsp;</p>
<p>12:58:49</p>
<p>РОЗЕНКО П.В.</p>
<p>Павло Розенко. Прошу передати слово Валерію Пацкану.</p>
<p>&nbsp;</p>
<p>ГОЛОВУЮЧИЙ. Прошу. Валерій Пацкан. Прошу.</p>
<p>&nbsp;</p>
<p>12:58:55</p>
<p>ПАЦКАН В.В.</p>
<p>Шановні колеги, хочу зауважити, що законопроект номер 2836 був прийнятий на комітеті спільними зусиллями всіх фракцій. Були проведені парламентські слухання з цієї теми, то есть комітетські слухання з цієї теми, були напрацьовані всі матеріали і була врегульована політика щодо цього законопроекту. Але ставиться під сумнів те, що ваш Президент ставить вето на європейські закони. Тобто, що це означає. Президент і Партія регіонів не має бажання підписувати асоціацію з Європейським союзом. Ми будемо підтримувати цей законопроект і хочемо бачити як буде підтримувати його Партія регіонів. Дякую за увагу. <i>(Оплески)</i></p>
<p><i>&nbsp;</i></p>
<p>ГОЛОВУЮЧИЙ. Партія регіонів, народний депутат Анна Герман.</p>
<p>&nbsp;</p>
<p>12:59:46</p>
<p>ГЕРМАН Г.М.</p>
<p>Друзі, чим би дитя в окулярах не тішилось, лиш би не плакало. І якщо дитя вважає, що це вони вимагають, щоб ми ухвалили європейські закони, хай вважає, лиш би голосували. Ми кровно зацікавлені в тому, щоб сьогодні ми попрацювали дуже активно. І коли ми закликали ще минулого тижня, поза минулого тижня працювати більше ніж робочий для того, щоб ухвалити європейські закони, діти з опозиції не слухались. Але вчора вони послухалися, ми багато попрацювали і сьогодні попрацюємо. І якщо вони вважають, що на їх вимогу, нехай вважають, основне, щоб вони натиснули ту кнопку, яка приведе Україну до євроінтеграції. Ми цього хочемо, ми за це боремося і ми цього досягнемо разом з дітьми з опозиції. Дякую.</p>
<p>&nbsp;</p>
<p>ГОЛОВУЮЧИЙ. Всі висловились. Прошу, Володимир Михайлович Литвин. Прошу.</p>
<p>&nbsp;</p>
<p>13:01:04</p>
<p>ЛИТВИН В.М.</p>
<p>Шановний Володимире Васильовичу! Шановні колеги! Оскільки ми перейшли до розгляду законопроекту, то цілком очевидно, що виступи не передбачені, треба просто голосувати поправки, які запропоновані Президентом України. Це перше.</p>
<p>І, шановні колеги, коли позбулися голови, то по волоссю плакати не потрібно. Мені бачиться, що сьогодні не продемонстрували корпоративної солідарності і намагаємося прикритися європейськими законами. От що ми можемо і вміємо – так це пояснити. Правда, недолугі ці пояснення. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати,&nbsp; є пропозиція комітету&nbsp; і я її ставлю на голосування. Ставлю на голосування Закон України номер… <i>(Шум у залі)</i></p>
<p>&nbsp;Шановні депутати, поправка 1 Президента України врахована. Надо ставити на голосування?</p>
<p>Ставлю на голосування поправку номер 1 Президента України на підтвердження. Прошу голосувати.</p>
<p>&nbsp;</p>
<p>13:02:56</p>
<p>За-327</p>
<p>Проти – 34, утрималось – 1, не голосувало – 42.</p>
<p>Рішення прийнято.</p>
<p>По фракціях. Партія регіонів – 176, "Батьківщина" – 72, "УДАР Віталія Кличка" – 30, "Свобода" – 0, Компартія України – 27, позафракційні – 22.</p>
<p>Поправка 2 Президента України – теж врахована. Ставлю на голосування про підтвердження поправки номер 2. Прошу голосувати.</p>
<p>&nbsp;</p>
<p>13:03:42</p>
<p>За-332</p>
<p>Проти-0, уторималось-2, не голосувало-69.</p>
<p>Рішення прийнято.</p>
<p>По фракціях. Партія регіонів – 176, "Батьківщина" – 78, "УДАР Віталія Кличка" – 29, "Свобода" – 0, Компартія -27, позафракційні – 22.</p>
<p>Ставлю на голосування Закон України (№ 2836) "Про внесення змін до деяких законодавчих актів України щодо удосконалення системи захисту персональних даних" з пропозиціями Президента України від 06.06.2013 року для прийняття в цілому з урахуванням пропозицій Президента України. Прошу народних депутатів голосувати.</p>
<p>&nbsp;</p>
<p>13:04:53</p>
<p>За-373</p>
<p>Проти-0, утрималось-0, не голосували-32.</p>
<p>Рішення прийнято.</p>
<p>По фракціях. Партія регіонів – 182, "Батьківщина" – 77, "УДАР Віталія Кличка" – 31, "Свобода" – 33, Компартія – 27, позафракційні – 23.</p>
<p>Шановні депутати, розглядається проект Закону (реєстраційний номер 1076 і 1076-1). Проект Закону про Суспільне телебачення і радіомовлення України.</p>
<p>Які пропозиції є? <i>(Шум у залі)</i> Скорочена? Прошу, хто підтримує скорочену процедуру, голосуйте.</p>
<p>&nbsp;</p>
<p>13:06:14</p>
<p>За-192</p>
<p>Проти - 90, утримались - 12 , не голосували - 110.&nbsp;&nbsp;</p>
<p>Рішення прийнято.&nbsp; По фракціях.</p>
<p>Запрошую для доповіді Голову Державного комітету телебачення і радіомовлення Олександра В'ячеславовича Курдіновича, а потім –&nbsp; Андрій Віталійович&nbsp; Шевченко.</p>
<p>&nbsp;</p>
<p>КУРДІНОВИЧ О.В.&nbsp;</p>
<p>Дякую. Шановний Володимире Васильовичу,&nbsp; шановні народні депутати! З метою створення в Україні&nbsp;&nbsp;&nbsp; Суспільного телебачення і радіомовлення та на виконання&nbsp; зобов'язань України перед Радою Європи зазначеним законопроектом&nbsp; передбачається:&nbsp;</p>
<p>утворити юридичну особу&nbsp; публічного права Національну суспільну телерадіокомпанію України;</p>
<p>визначити&nbsp; засади її діяльності джерела фінансування, порядок створення&nbsp; та діяльності керівних і наглядових органів.&nbsp;</p>
<p>внести зміни&nbsp; до законів&nbsp; України: "Про систему Суспільного телебачення&nbsp; і радіомовлення", "Про Національну раду України з питань телебачення і радіомовлення". "Про телебачення і радіомовлення", "Про порядок&nbsp; висвітлення діяльності&nbsp; органів державної влади&nbsp; та органів місцевого самоврядування", "Про вибори Президента України", "Про вибори народних депутатів України".</p>
<p>Структурними підрозділами Національної телерадіокомпанії&nbsp; України пропонується визначити суспільне телебачення&nbsp;&nbsp; і суспільне радіо. Суспільне телебачення складатиметься&nbsp; з 2 каналів: суспільно-політичного та культурно-освітнього. Суспільне радіо також складатиметься&nbsp;&nbsp;&nbsp;&nbsp; з 2 каналів: суспільно-політичного та культурно-освітнього.</p>
<p>Основними завданнями системи&nbsp; Суспільного телебачення України&nbsp; запропоновано визначити: об'єктивне, повне і своєчасне інформування&nbsp; суспільства про&nbsp; найважливіші соціально-політичні&nbsp; та економічні події в Україні та за її межами; сприяння консолідації українського суспільства; сприяння розвитку української мови та культури, мов і культур національних меншин; задоволення інформаційних, культурних та освітніх&nbsp; потреб громадян, в тому числі, шляхом&nbsp; створення та поширення економічних,&nbsp; культурно-мистецьких, навчально-пізнавальних, розважальних, спортивних&nbsp;&nbsp; програм, програм для дітей та молоді, людей з обмеженими фізичними можливостями, національних меншин, інших&nbsp; соціальних груп; сприяння зміцненню міжнародного&nbsp; авторитету України.&nbsp;</p>
<p>Незалежній діяльності&nbsp; Суспільного телебачення мають сприяти передбачені законопроектом&nbsp; прозорість фінансування а публічна&nbsp; підзвітність.&nbsp;&nbsp;</p>
<p>Прийняття Закону України створить правові основи діяльності Національної суспільної телерадіокомпанії України як необхідного елементу демократичного суспільства, а також додаткові умови для обговорення та вирішення найважливіших суспільно-політичних питань, сприятиме формуванню громадянського суспільства в Україні…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>КУРДІНОВИЧ О.В.&nbsp;&nbsp; Дякую. Прошу підтримати, це перший урядовий законопроект за роки незалежності, за 20 років, коли внесено саме урядом України на виконання доручення Президента та на виконання зобов'язань України перед Радою Європи та взагалі всім європейським співтовариством. Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую. Прошу, народний депутат України Андрій Віталійович Шевченко.</p>
<p>&nbsp;</p>
<p>13:09:41</p>
<p>ШЕВЧЕНКО А.В.</p>
<p>Шановні колеги, я закликаю всіх тих, хто вірить, що Україна заслуговує на якісне і чесне телебачення, підтримати законопроект про суспільне мовлення. Якщо хоч раз ви включали телевізор і у вас виникала думка, брехня, про те, що там є в ефірі, якщо хоч раз ви були в опозиції і ви потерпали від несправедливого ставлення до вас в ефірі, якщо хоча б раз ви переключали телеканал через те, що там йшла програма, яку не можна показувати дітям і вам було соромно за те, що у нас стільки бруду в ефірі, підтримайте сьогодні початок утворення суспільного мовлення в Україні.</p>
<p>Я вчетверте вношу законопроект про суспільне мовлення до цього залу. Мені приємно, що у нас нарешті є альтернативний законопроект від уряду, зроблю нестандартну річ і зроблю обережний комплімент, це непоганий текст. Але є речі, які уряд не врахував у своєму законопроекті. Чим відрізняється урядовий текст від того, який ми вносимо з колегами Тарасом Кутовим та Ігорем Мірошниченком. У нас передбачена набагато більша незалежність для майбутнього суспільного мовника.</p>
<p>Перше. Це незалежність у редакційній політиці. У нашому законопроекті прямо вказано, що жодне зовнішнє втручання до редакційної політики майбутнього суспільного телебачення заборонено.</p>
<p>Друге. Ми передбачаємо більшу незалежність у кадрових рішеннях. Я поясню, якщо ви запитаєте, як будуть представлені у майбутньому суспільному мовленні різні політичні інтереси? У тому варіанті, який пропонує Кабінет Міністрів, передбачається, що буде лише&nbsp; в наглядовій раді лише три представники Кабінету Міністрів. У нашому варіанті передбачено, що кожна фракція, яка є в парламенті, гарантовано матиме своє представництво. В проекті Кабміну передбачається, що громадські організації делегуватимуть своїх людей в наглядову раду жеребкуванням, дуже ризикований механізм. Ми вважаємо, що це має бути осмислений вибір, конференції громадських організацій.</p>
<p>Третє. Фінансування. Кабмін пропонує перехід до ризикованої практики абонентської&nbsp; плати. Зараз лише дві країни в Європі практикують абонентську плану. Як ми зможемо українців змусити додатково платити за той канал, який ще&nbsp; невідомо коли з'явиться?</p>
<p>Підсумовуючи, я закличу зал зробити одне – почати сьогодні процес&nbsp; утворення суспільного мовлення. Наші фракції будуть голосувати за це.</p>
<p>Я звертаюся до&nbsp; фракції Партії регіонів – це єдина фракція, яка починаючи з 2005 року послідовно ігнорувала всі закони про суспільне мовлення. Проголосуйте сьогодні за один, за другий законопроект або за обидва, але нарешті зробіть&nbsp; це&nbsp; для громадян, для глядачів для України.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я запрошую для співдоповіді голову Комітету з питань свободи слова&nbsp; та інформації Томенка Миколу Володимировича.</p>
<p>&nbsp;</p>
<p>13:12:02</p>
<p>ТОМЕНКО М.В.</p>
<p>Шановні колеги! Яка нині ситуація склалася в&nbsp; Державну телерадіопросторі? Ситуація несумна і неприємна, вона пов’язана з тим, що поки ми ведемо десятирічні дебати&nbsp; про суспільне громадське мовлення, скоро цього державного чи комунального телебачення і радіомовлення може не залишитись.</p>
<p>От нещодавно прийшла сумна звістка. У нас найкращий був передавальний центр радіо в Броварах. Він знищений, там котеджне містечко будуть. Ми тут з колегами депутатами зібралися провірити, хто вирішив національну безпеку інформаційну поставити і помножити на нуль і побудувати котеджне містечко? Отже, якщо ми&nbsp; не почнемо сьогодні створювати законодавчі умови для суспільного телебачення і радіо, у&nbsp; нас&nbsp; національного радіо не залишиться взагалі, а телебачення буде.&nbsp; Я недавно прочитав, що&nbsp; Микола Азаров сказав, що це саме об’єктивний канал "Перший національний".&nbsp; Тому я хотів би, щоб "Перший національний" не був улюбленим каналом Азарова, а був улюблений каналом громадян України і українського суспільства.</p>
<p>Тепер стосовно двох законопроектів. Звичайно, наші симпатії на стороні депутатського законопроекту. Але ми вважаємо, що один і інший має певні вади. І для того, щоб не ходити знову кругами, а ми кругами ходимо вже, я&nbsp; кажу, не менше як 10 років, ми, фракція "Батьківщина" прийняла рішення голосувати і за&nbsp; депутатський і за урядовий. Ми вважаємо, якщо сьогодні ні один, ні інший&nbsp; не буде підтриманий, ми ще на рік повертаємося назад.</p>
<p>Тому попри всі критичні зауваження, які є і до урядового законопроекту&nbsp; і до депутатського, моя пропозиція: голосувати і за урядовий, голосувати і за депутатський, якщо до нього дойде, якщо урядовий не пройде. Оскільки ми тоді в комітеті створюємо робочу групу, залучаємо експертів, фахівців і рухаємося до другого читання, щоб найближчим часом не лише в теорії, не лише в зобов'язаннях перед європейською спільнотою, а на практиці в Україні було українське національне громадське телебачення і радіо. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу народних депутатів записатися від&nbsp; фракцій на виступи.</p>
<p>Прошу об'єднання "Свобода" народний депутат Ханенко.</p>
<p>&nbsp;</p>
<p>13:14:23</p>
<p>ХАНЕНКО С.М.</p>
<p>Прошу передати слово Ігорю Мірошниченко.</p>
<p>&nbsp;</p>
<p>ГОЛОВУЮЧИЙ. Прошу Ігор Мірошниченко.</p>
<p>&nbsp;</p>
<p>13:14:31</p>
<p>МІРОШНИЧЕНКО І.М.</p>
<p>Ігор Мірошниченко, Всеукраїнське об'єднання "Свобода".</p>
<p>Шановні депутати, шановні українці, мій колега – головний&nbsp; ідейний натхненник суспільного мовлення в Україні Андрій Шевченко вже багато сказав по двох законопроектах. Я все ж таки звернуся в першу чергу до українців з розумінням того, на скільки важливим є розгляд і прийняття цього законопроекту в парламенті, принаймні в першому читанні вже сьогодні.</p>
<p>По-перше, Україна є і взяла зобов'язання перед радою Європи і ми не можемо ігнорувати своїх зобов'язань і маємо нарешті зробити крок на шляху до суспільного мовлення. По-друге, сьогодні справді Перший&nbsp; національний канал, на базі якого головним чином ми пропонуємо створити суспільне мовлення в Україні, став не Першим національним, а першим антинаціональним каналом в Україні, на якому представлена виключно позиція влади, на якому сьогодні проводиться зомбо-терапія і на якому сьогодні з рахунок платників податків, за рахунок простих громадян України їх же, мовою оригіналу, оболванивают. Так само це стосується і регіональних телекомпаній України, які за нашим баченням мають увійти в систему суспільного мовлення. Сьогодні із регіональних телекомпаній вони перетворилися на телекомпанії однієї партії – Партії регіонів, яка проводить агітацію, знову ж таки, за кошт платників податків. Створення суспільного мовлення в Україні зможе дати рівні можливості всім політичним силам і необ'єктивній інформації, унеможливить тиск на редакції і зробить їх фінансово незалежними, не за рахунок платників податків, не за рахунок абонплати, як пропонує Кабінету Міністрів, а за рахунок мінімальних відрахувань: п'ять сотих відсотка від державного бюджету. Це буде нормальне явище, подібне до того, що є у Європі.</p>
<p>Прошу підтримати наш законопроект і обов'язково зробити крок на шляху до Європи.</p>
<p>&nbsp;</p>
<p>ГОЛОВУЮЧИЙ. Фракція Партії регіонів, народний депутат Павлов.&nbsp; Кому передає Павлов? Анна Герман.</p>
<p>&nbsp;</p>
<p>13:16:59</p>
<p>ГЕРМАН Г.М.</p>
<p>Шановні колеги, три роки тому, відразу після інавгурації, Президент України дав доручення Громадській гуманітарній раді розробити законопроект про суспільне телебачення. В Україні було кілька президентів і багато урядів, дуже багато розмов про суспільне телебачення – і жодна влада ніколи не пішла на те, щоб зробити телебачення суспільним, публічним, до якого б мали доступ усі без винятку політичні сили і громадяни України. Президент Янукович це зробив.</p>
<p>Цей законопроект був непростий, було непросте його проходження через Кабінету Міністрів. Дуже часто Президент втручався і вимагав прискорення роботи над цим законопроектом – і ось сьогодні це день прийшов. І я вперше за цю каденцію погоджуюся з колегами з радикального крила нашого парламенту – це справді поліпшення, поглиблення і розширення свободи слова вже сьогодні. Ми повинні підтримати це, ми повинні закласти традицію в Україні незалежного телебачення, і це зробить Президент Янукович, і це буде зроблено вперше в історії української незалежної держави.</p>
<p>Я прошу парламент одноголосно підтримати цей важливий законопроект.</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний депутат Розенко.</p>
<p>&nbsp;</p>
<p>13:18:24</p>
<p>РОЗЕНКО П.В.</p>
<p>Прошу передати слово Ірині Геращенко.</p>
<p>&nbsp;</p>
<p>ГОЛОВУЮЧИЙ. Ірина Геращенко, прошу.</p>
<p>&nbsp;</p>
<p>13:18:43</p>
<p>ГЕРАЩЕНКО І.В.</p>
<p>Шановні&nbsp; журналісти!&nbsp; Шановні виборці! Дорогі колеги!&nbsp; Ви знаєте, в Україні вже кілька років би було суспільне телебачення, якби Янукович Віктор Федорович, який був народним депутатом&nbsp; України, і вся його фракція&nbsp; хоч раз віддали голос за суспільне телебачення. <i>&nbsp;(Оплески) </i></p>
<p>&nbsp;Всі демократичні фракції українського парламенту з 2006 року у повному складі віддавали свої голоси за створення суспільного телебачення. І зараз ми не просто віддамо голоси за створення суспільного телебачення, а ми ще й будемо вимагати, щоби не просто&nbsp; таблички змінилися на приміщенні на Мельникова,48, де знімуть "УТ-1" і приб'ють "Суспільне телебачення", а залишиться та ж сама шарашкіна контора, яка з десяти сюжетів новин дев'ять передає про Віктора Януковича, а десятий – про Азарова. Це не суспільне телебачення, це називається "home video", і таке дивіться&nbsp; в Адміністрації Президента. А ми будемо голосувати за створення&nbsp; суспільного телебачення.</p>
<p>Там не повинно бути агресії.&nbsp;&nbsp;&nbsp; І найбільша агресія провокується в цьому залі. Коли член Комітету з прав людини ображає мільйони людей в окулярах, це є порушення прав мільйонів тих, хто носить окуляри. І я вимагаю вибачення перед цими людьми від пані з Партії регіонів, яка дозволяє&nbsp; собі <i>(Шум у залі)</i> перед&nbsp; спікером українського парламенту, який так само літня людина і має окуляри. Не смійте ображати&nbsp; цих людей!</p>
<p>Що стосується голосування, то, очевидно, що ми будемо&nbsp; підтримувати і урядовий законопроект, бо ми за створення суспільного телебачення.&nbsp; Але ми вважаємо, що більш&nbsp; конструктивним є законопроект наших колег від депутатських опозиційних фракцій. Тому що, дійсно, важливо&nbsp;&nbsp; дуже, щоб в цьому… в наглядовій раді були представлені&nbsp; представники&nbsp; громадських організацій, а не улюбленці Януковича-Азарова, які мають трошки&nbsp; інший погляд на те, як має функціонувати телебачення.</p>
<p>І ще дуже&nbsp; важливий момент. За Президента Кучми були насправді представники громадськості і в Нацраді з питань телебачення і радіомовлення. Зараз ми маємо там корупціонерів, яких послала туди ось ця Верховна Рада вашими голосами. Тому насправді дуже важливо, щоби і в Нацраді, і в суспільному телебаченні в наглядовій…&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Завершуйте. Завершили?</p>
<p>Фракція Компартії України, народний депутат&nbsp; Симоненко. Прошу.</p>
<p>&nbsp;</p>
<p>13:21:02</p>
<p>СИМОНЕНКО П.М.</p>
<p>Симоненко, фракция Компартии. <i>(Шум у залі)</i> Уважаемые коллеги, я информирую вас о том, что фракция Компартии проголосует за принятие этого решения. И мы последовательны в своей политике, ибо ранее вносимые предложения фракция постоянно поддерживала, голосуя за принятие этого решения. Но фракция Компартии, как и Компартия в целом не питает никаких иллюзий, что принятие этого решения изменит ситуацию в информационном пространстве Украины. Этого не произойдет, ибо мы должны сегодня реально понимать.</p>
<p>И еще раз обращаю внимание всех присутствующих в зале, как и наших граждан. Информационное пространство Украины: телевидение, радио, печатные средства информации, Интернет – захвачен олигархическим капиталом. И олигархический капитал из этого информационного пространства выколачивает прибыли за счёт того, что делает дебилами будущее поколение наших граждан Украины, развращая и уничтожая моральные ценности, историю, культуру и традиции.</p>
<p>Общество уже устало от того, что олигархи захватили информационное пространство, реки крови изливаются на сознание и память нашу. Насилие, порнография, всевозможная реклама, которая убивает наших граждан, за счёт того, что получают эти жалкие иудины гроши для личного обогащения. Все это сопровождает сегодня реальное информационное пространство Украины.</p>
<p>Поэтому, когда мы говорим об общественном телевидении, то мы задаем себе вопрос: а кто будет осуществлять редакционную политику. Снова представители олигархов, представляя свои интересы через партии, через так называемые общественные движения в этом же редакционном совете. То есть вопрос сегодня ребром стоит: кому принадлежит информационное пространство и чьи интересы оно защищает. И надо признать, что принятие этого решения ни на йоту не сдвинет с мертвой точки все то, что сегодня характеризует информационное пространство Украины. Украина потеряла свое информационное пространство, и там сегодня представлены интересы транснациональных корпораций, рекламирующих свои фильмы??? и продукцию, а не интересы народа Украины. Спасибо.</p>
<p>&nbsp;</p>
<p>ГОЛОВУЮЧИЙ.&nbsp; По мотивам голосування від фракції "Батьківщина" народний депутат Княжицький. Прошу.</p>
<p>&nbsp;</p>
<p>13:23:28</p>
<p>КНЯЖИЦЬКИЙ М.Л.</p>
<p>Дякую. Законопроект народних депутатів Шевченка, Кутового і&nbsp; Мірошниченка є кращим. Але ми, дбаючи про європейську інтеграцію, прийняли рішення підтримувати також урядовий законопроект, але лише в першому читанні. Чому в першому читанні. Тому, що цей законопроект не визначає способу отримання суспільним мовником ліцензії і таким чином частоти "УТ-1" можуть бути зліквідовані і просто приватизовані. Закон називається про Суспільне телерадіомовлення, хоча включає в себе і радіо і Інтернет. Очевидно це потрібно змінювати, бо не відповідає факту.</p>
<p>Закон допускає можливість державним службовцям бути в наглядових радах телекомпаній. Очевидно, що це не відповідає європейській практиці.</p>
<p>Критерії вимог до членів наглядової ради є не чіткими. Існування двох колегіальних органів є невиправданими. І найголовніше. Фінансування телекомпанії чітко не прописано, бо немає, ані стабільного розміру абонентської плати, ані сталого відсотку від державного бюджету. І таким чином компанія знову може стати залежною від уряду так як це відбувається зараз.</p>
<p>Тому ми будемо підтримувати урядовий законопроект як і депутатський, але лише в першому читанні, щоб згодом ці абсурдні речі, які там, на жаль, залишилися поправити до другого читання. Дякую.</p>
<p>&nbsp;</p>
<p>ГОЛОВУЮЧИЙ. Дякую. Всі висловились. Тому я буду ставити проект на голосування. Я прошу уваги.</p>
<p>Ставлю на голосування проект Закону (№ 1076) про Суспільне телебачення і радіомовлення України для прийняття за основу. Прошу голосувати.</p>
<p>&nbsp;</p>
<p>13:25:18</p>
<p>За-353</p>
<p>Проти – 0, утрималось – 29, не голосувало – 28. Рішення прийнято.</p>
<p>По фракціях. Партія регіонів – 185, "Батьківщина" – 84, "УДАР Віталія Кличка" – 33, "Свобода" – 0, Компартія України – 28, позафракційні – 23.</p>
<p>Розглядається питання ратифікації.&nbsp; <i>(Шум у залі)</i></p>
<p>Ви ж тільки сказали, що це не європейський закон. То тому ж перенесли. Домовились з вами.</p>
<p>Розглядається проект ратифікації, проект Закону (0020) про ратифікацію Угоди між Кабінетом Міністрів України та Урядом Турецької Республіки про повітряне сполучення. Як розглядаємо? Прошу скорочену процедуру. Голосуйте.</p>
<p>&nbsp;</p>
<p>13:26:59</p>
<p>За-205</p>
<p>Проти – 75, утрималось – 11, не голосувало – 120.</p>
<p>Рішення прийнято. По фракціях.</p>
<p>Запрошується для доповіді голова Державної авіаційної служби Анатолій Антонович Колісник.</p>
<p>&nbsp;</p>
<p>КОЛІСНИК А.А.&nbsp;</p>
<p>Шановний Володимир Васильович, шановні народні депутати! На ваш розгляд виноситься проект Закону України про ратифікацію Угоди між Кабінетом Міністрів України та Урядом Турецької Республіки про повітряне сполучення, який розроблено з метою виконання внутрішньодержавних процедур необхідних для набрання чинності Угодою між Кабінетом Міністрів&nbsp; України та Урядом Турецької Республіки про повітряне сполучення.</p>
<p>Проектом закону передбачається ратифікація Верховною Радою України зазначеної угоди, яка була вчинена 22 грудня 2011 року. Прийняття проекту закону дозволить забезпечити створення та функціонування надійного правового механізму&nbsp; міжнародного рівня для реалізації процесу двосторонніх міждержавних зв'язків між Україною та Турецькою Республікою, &nbsp;сприятиме розвитку співробітництва в галузі авіаційного транспорту, подальшому розширенню географії польотів українських компаній. Реалізація положень закону не потребує фінансування з державного або місцевих бюджетів України. прошу підтримати проект Закону України "Про ратифікацію Угоди між Кабінетом Міністрів України та урядом Турецької Республіки". Дякую за увагу.</p>
<p>&nbsp;</p>
<p>ГОЛОВУЮЧИЙ. Сідайте. Співдоповідь. Запрошується заступник голови Комітету у закордонних справах – Мірошниченко Юрій Романович.</p>
<p>&nbsp;</p>
<p>13:29:05</p>
<p>МІРОШНИЧЕНКО Ю.Р.</p>
<p>Дякую, Володимире Васильовичу. Шановні виборці, шановні колеги! ну мені здається. Питання, яке поставлено на голосування є абсолютно однозначним. Сьогодні ми говоримо про можливості українців подорожувати світом і для цього необхідно укласти міждержавні угоди. В даному випадку йдеться про повітряне сполучення між Україною і Турецькою республікою. Це дозволяє розвиватися як нашому бізнесу у сфері авіаперевезень, так і розширює можливості наших громадян. Я прошу підтримати рішення комітету, який схвалив цей законопроект про ратифікацію. І, так само, як наші колеги з Комітету з питань транспорту і науково-експертне управління Апарату Верховної Ради, також підтримали дане рішення. Шановні колеги, прошу підтримати Закону про ратифікацію цієї Угоди. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Є бажаючі обговорювати? Прошу записатися від фракцій. Будемо голосувати, конечно.</p>
<p>Прошу, об'єднання "Свобода", народний депутат Мирний.</p>
<p>&nbsp;</p>
<p>13:30:25</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Зрозуміло, що ратифікацію потрібно підтримувати, і&nbsp; зрозуміло, що ми не можемо випадати з процесу міжнародних угод. Міжнародних зобов'язань і міжнародної співпраці. Це дуже важливо. Але, хочу наголосити про те, що дійсно ми пропускаємо масу євроінтеграційних законів.</p>
<p>Дійсно у нас не&nbsp; вистачає тих законів, які конче потрібні. І&nbsp;&nbsp;&nbsp;&nbsp; хочу наголосити, що&nbsp; наприклад наша&nbsp; робоча група, в яку входять&nbsp; представники всіх фракцій, узгодила 6 законопроектів, які&nbsp; готові підтримати всі фракції і які дозволять нам рухатися в сторону Європи. Але в порядок денний на сьогоднішній день внесено лише 1 із цих&nbsp; законопроектів. Тому величезне прохання до провладної більшості,&nbsp;&nbsp; при формуванні порядку денного давайте&nbsp;&nbsp;&nbsp; зробимо так, щоб&nbsp; декларації не розходилися зі справами. Бо на словах ми за Європу, насправді ми навіть ті закони, які просуває уряд, але&nbsp; є загроза не набрати голоси, знімаємо з порядку денного, що відбувалося, наприклад вчора.&nbsp; Давайте відповідально підходити&nbsp; до наших взаємних зобов'язань і разом&nbsp;&nbsp; рухатися в Європу.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Шановні депутати,&nbsp; фракція&nbsp; Партії регіонів, народний депутат Фельдман. Народний депутат Попеску.</p>
<p>&nbsp;</p>
<p>13:32:05</p>
<p>ПОПЕСКУ І.В.</p>
<p>Дякую. Попеску,&nbsp; фракція&nbsp; Партії регіонів. Вельмишановні колеги, Турецька республіка є&nbsp; стратегічним партнером України у Чорноморському басейні і в&nbsp; Чорноморському регіоні.&nbsp; Тому цю угоду ми пропонуємо ратифікувати, оскільки це сприятиме: по-перше – розвитку співробітництва&nbsp; в галузі авіаційного транспорту; по-друге – це будуть&nbsp; налагоджуватись&nbsp; ділові зв'язки між&nbsp; нашими бізнесменами і головне -&nbsp; це сприятиме розширенню географії польотів&nbsp; українських авіакомпаній.</p>
<p>Оскільки ми постійно підтримуємо нашого товаровиробника і наших бізнесменів, ми пропонуємо ратифікувати. Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp;&nbsp; Фракція&nbsp; "УДАР Віталія Кличка",&nbsp; народний депутат&nbsp;&nbsp; Каплін.</p>
<p>&nbsp;</p>
<p>13:32:48</p>
<p>КАПЛІН С.М.&nbsp;</p>
<p>Фракція&nbsp; "УДАР Віталія Кличка",&nbsp; народний депутат&nbsp; Каплін, Полтава, 144 виборчий округ.</p>
<p>Ну по-перше, я б хотів до вас звернутися, пане&nbsp; Голово і попросити вас, дійсно не стрибати по порядку денному. Тому що ми маємо низку зокрема євроінтеграційних законів,&nbsp; на які очікує Європа, наші партнери, а також закони, на які очікують&nbsp; сотні тисяч і мільйони людей, справи яких&nbsp; сьогодні знаходяться у судах, зокрема діти-війни, де Азаров винен їм майже 1 мільярд гривень. І&nbsp; зв'язку з тим, що в нас&nbsp;&nbsp; не врегульовані ці питання і скоюється злочин щодо сотень тисяч дітей-війни, ми не можемо знайти порозуміння у цьому питанні.</p>
<p>І наступне. Вчора ми тільки розглядали питання про те, щоб надати Міністерству закордонних справ чергові 6 мільйонів на ремонт його офісів. І разом з тим вже сьогодні маємо приклад того, що неврегульовані дуже серйозні міжнародні формальні відносини з країнами, які, не те, що там за тисячу кілометрів від України знаходяться, а які через море знаходяться і з якими Україна має сталі, тривалі міжнародні відносини. Ви знаєте, ми шукаємо зовнішнє політичне відомство, разом з його очільником і Президентом України, шукають друзів у Вашингтоні і в Москві.</p>
<p>Разом з тим, наша фракція хотіла б зауважити, що шукати друзів і єднання, порозуміння потрібно безпосередньо Україні, на Донбасі, у Львові, у Криму, у Полтаві, треба єднати країну і треба робити все для того, щоб країна була консолідована. Ви цього не робите і через те ви маєте Врадієвку, Врадієвку у Миколаївській області, ви так само маєте Врадієвку у парламенті, бо ми так само, як тисячу тих людей, які зараз опираються диктатурі там, у селищі, ми тут, блокуючи трибуну, вимагаючи від вас персонального голосування, опиралися режиму тут у парламенті. Ви знаєте, цього тижня, дайте закінчити, зґвалтували…</p>
<p>&nbsp;</p>
<p>ГОЛОВУЮЧИЙ. Треба по темі виступати. Фракція "Батьківщина", народний депутат Князевич.</p>
<p>&nbsp;</p>
<p>13:35:06</p>
<p>КНЯЗЕВИЧ Р.П.</p>
<p>Прошу Соболєву передати.</p>
<p>&nbsp;</p>
<p>13:35:12</p>
<p>СОБОЛЄВ С.В.</p>
<p>Соболєв "Батьківщина". Шановні колеги, без сумніву, наша фракція підтримає ратифікацію угоди, бо це дійсно є та угода, яка дає можливість абсолютно чітко регулювати всі відносини, які стосуються обміну між нашими громадянами. Але в той же час ми б хотіли наполягти на тому, що як заступник міністра юстиції пані Ємельянова заявила перед європейськими представниками, що середа буде днем Європи в українському парламенті. На жаль, ми так і не бачимо хоча б ще одного європейського закону, який би дійсно нас наближував до європейських&nbsp;&nbsp; норм стандартів і життя.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>На жаль, ми сьогодні почули незаконність оголошення Головою Верховної Ради&nbsp; стосовно позбавлення повноважень двох народних депутатів.</p>
<p>На жаль, сьогодні прийняв присягу без відставки міністр юстиції, який тепер у нас є&nbsp; двічі членом Вищої ради юстиції, що є прямим порушенням закону і Конституції України.</p>
<p>Саме тому, звертаючись до&nbsp; наших опонентів з Партії регіонів, це ваш прямий обов'язок на&nbsp; сьогоднішній день ставити не другорядні питання, а питання, які прямо стосуються європейської інтеграції. І саме тому опозиція ухвалила рішення одноголосно підтримати всі такі законопроекти.</p>
<p>На жаль, ми&nbsp; не бачимо їх в сесійній залі. Тому та робоча група, яка була створена опозицією, вже розробила проект Закону "Про прокуратуру", який до цього часу, на жаль, так і не внесений більшістю. Ми розробили ще цілий ряд проектів законів, які дійсно нас наблизять до європейських норм стандартів життя. Саме тому ми підтримуємо цей законопроект і пропонуємо за нього проголосувати. Дякую.</p>
<p>&nbsp;</p>
<p>ГОЛОВУЮЧИЙ. Дякую. Всі висловились? Ставлю на&nbsp; голосування… Увага, народні депутати! Йде голосування.</p>
<p>Ставлю на голосування проект Закону (№ 0020) про ратифікацію Угоди між Кабінетом Міністрів України та Урядом Турецької Республіки про повітряне сполучення для прийняття за основу і в цілому. Прошу голосувати.</p>
<p>&nbsp;</p>
<p>13:37:47</p>
<p>За-369</p>
<p>Проти – 0, утрималось – 0, не голосували – 34.</p>
<p>Рішення прийнято.</p>
<p>По фракціях. Партія регіонів – 186, "Батьківщина" – 71, "УДАР Віталія Кличка" – 30, "Свобода"&nbsp; - 32, Компартія – 29, позафракційні – 21.</p>
<p>Розглядаємо проект&nbsp;Постанови (№ 2246а) про Рекомендації парламентських слухань "Проблеми розвитку українського книговидавництва, книгорозповсюдження та перспективи підтримки книгочитання в Україні".</p>
<p>Як розглядаємо цю постанову? Хто підтримує скорочену процедуру, прошу проголосувати.</p>
<p>&nbsp;</p>
<p>13:38:56</p>
<p>За-189</p>
<p>Проти – 73, утримались – 10, не голосували – 127.&nbsp;</p>
<p>Рішення прийнято.&nbsp; По фракціях.</p>
<p>Прошу голову Комітету з питань культури і духовності В'ячеслава Анатолійовича Кириленка. Прошу вас.</p>
<p>&nbsp;</p>
<p>13:39:16</p>
<p>КИРИЛЕНКО В.А.</p>
<p>В'ячеслав Кириленко, фракція "Батьківщина", партія "За Україну!".</p>
<p>Шановні виборці, шановні колеги, 15 травня цього року, тут в парламентській залі відбулися слухання&nbsp; на тему: "Проблеми розвитку українського книговидавництва, книгорозповсюдження та перспективи підтримки книгочитання в Україні". Висловилися представники як видавничої галузі, так і експерти, так і бібліотекарі, так і люди, які були запрошені, практично, з усіх куточків нашої великої країни. І, звичайно, із&nbsp; сумом констатували недостатність зусиль всіх нас, влади в широкому розумінні цього слова, якщо розуміти, що парламент – це&nbsp; законодавча гілка влади в напрямку підтримки тих, хто друкує, пише і пропонує читати в Україні книжки.</p>
<p>Я знаю, провівши деякі консультації перед тим, що не всі фракції готові голосувати за проект Рекомендацій, які, до речі, на комітеті схвалені одноголосно. Ну, це, зрештою, на політичне рішення кожної із фракцій. Опозиція підтримує запропонований проект чому? Тому що він чітко наголошує на необхідності розв'язання п'яти ключових проблем.</p>
<p>Перше: неможливість скасування податкових пільг хоча б на перехідний період для видавничої галузі, а такі наміри в уряду Азарова є.</p>
<p>Друге: необхідність підтримки бібліотек. Бо 95 відсотків книг проходить поза бібліотеками, не можуть зробити закупівлю.</p>
<p>Третє: пропаганда книгочитання. І для цього соціальні тарифи для реклами української книжки на українському телебаченні.</p>
<p>Четверте: неприпустимість знищення української книготорговельної мережі, у тому числі через те, як зараз, коли передали всі книгарні і всі магазини, дозволили купити іноземним власникам. Звідкіля там буде стояти українська книга, це питання.</p>
<p>Ну і п'яте, і головне: законодавча підтримка всіх пропозицій, які вносять видавці. Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую. Я прошу від фракцій записатися на виступи.</p>
<p>Об'єднання "Свобода", народний депутат Мохник.</p>
<p>&nbsp;</p>
<p>13:41:42</p>
<p>МОХНИК А.В.</p>
<p>Прошу передати слово Ірині Фаріон.</p>
<p>&nbsp;</p>
<p>13:41:48</p>
<p>ФАРІОН І.Д.</p>
<p>Ірина Фаріон, Всеукраїнське об'єднання "Свобода", Львівська область. Шановні колеги, коли я спостерігаю за тим, як у нас відбуваються парламентські слухання чи комітетські слухання, то почуваю себе і опозиційні сили, ну, наче голос вопіющого в пустелі. Звісно, що апелювати до чинної влади – це, направду, простіше спілкуватися з телеграфними стовпами або з соснами десь у лісі. Але ці напрацювання, які є перед нами в кожного на столі, мають дуже добрі рекомендації, які стосуються, власне, Верховної Ради України.</p>
<p>Я би хотіла, власне, зосередити свою увагу на двох контекстах, а саме: на недостатньому бюджетному фінансуванні бібліотек для поповнення їхніх фондів українською літературою, україномовною передусім. І у цьому контексті тісно пов'язана проблема внесення змін до Податкового кодексу України з метою подовження режиму пільгового оподаткування суб'єктів видавничої справи.</p>
<p>Так от, наша фракція напрацювала законопроект про впровадження 5-відсоткового мита на ввезення в Україну чужомовної продукції. Звісно, що ця чужомовна продукція передусім російськомовна. Із Російської Федерації до нас завезено майже, і це нелегальні дані лише, продукції майже на 20 мільйонів доларів. Так от, наша пропозиція стосується запровадження 5-відсоткового мита на впровадження чужомовної продукції, а це означає, що ми наш бюджет поповнимо на 2 мільйони умовних одиниць. І саме ці гроші матимуть цільове призначення, на які ми зможемо&nbsp; закуповувати у бібліотеки українську продукцію і україномовну книжку, позаяк останні 3-4 роки наші бібліотеки практично "зневоднені" і не виконують основної своєї ролі і призначення – забезпечення читача українською книжкою.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Катеринчук.</p>
<p>&nbsp;</p>
<p>13:43:52</p>
<p>КАТЕРИНЧУК М.Д.</p>
<p>Прошу передати слово&nbsp; Яворівському, депутату в окулярах.</p>
<p>&nbsp;</p>
<p>ГОЛОВУЮЧИЙ. Прошу. Прошу передати.</p>
<p>&nbsp;</p>
<p>13:44:09</p>
<p>ЯВОРІВСЬКИЙ В.О.</p>
<p>Дякую, Миколо. Я, справді, в окулярах, так що все зрозуміло.</p>
<p>Шановні колеги! На превеликий жаль, книга, яка була завжди культовою в Україні –&nbsp; і в Давній Україні, і в недавній Україні – сьогодні просто катастрофічно деградує. Це було зафіксовано під час наших слухань, які відбувалися у цій самій залі. Я просто нагадаю,&nbsp; що навіть наші&nbsp; найближчі сусіди білоруси мають три книги на&nbsp; душу населення, поляки мають п'ять, а ми ледве-ледве дотягуємо – там десь один із якимось маленьким хвостиком.&nbsp; Через те, справді, ситуація катастрофічна.</p>
<p>Я чесно скажу про те, що навіть, якби наші рекомендації, які підготовлені нашим комітетом, були набагато більші, ширші, глибші, я переконаний, що це все-одно б не змінило ситуацію. І це не провина Комітету по радіомовленню і телебаченню, який займається… і книговиданням, це провина нинішньої влади, нинішнього уряду, який… можете собі уявити, ще за минулий рік… от Курдинович&nbsp; може мабуть підтвердити, ще за минулий рік є борги, не виплачені досі, там десь мільйон із&nbsp; чимось ще. Через те ясна річ, що ті гроші навіть які декоративно ніби виділяються на книговидання, вони не доходять до комітету, вони не реалізовуються.</p>
<p>Катастрофічна ситуація&nbsp; сьогодні і з книго розповсюдженням.&nbsp;&nbsp;&nbsp; Фактично всі книгарні, які раніше були навіть&nbsp; у районних центрах, сьогодні там або генделики, або там гопники тренуються&nbsp; і тому подібне.</p>
<p>Така ж сама ситуація звичайно із книгочитанням. Тут зрозуміло, що є наступ електронних засобів&nbsp; інформації, який витискає книжку. Але культ книги, я думаю, що все одно повернеться.</p>
<p>Через те "Батьківщина" одностайно буде голосувати за ці рекомендації, які хоч трішечки підтверджують те, що ми з вами все-таки залишаємося більш менш культурною нацією і нацією, яка читає.</p>
<p>І останнє, що хочу сказати. Я довідався, у нашому цьому маленькому книжковому кіоску, це страшна цифра: 17 депутатів за півроку у цій книгарні нашій маленькій придбали книжки…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ЯВОРІВСЬКИЙ В.О. Я вже казав, що у Партії регіонів більшість людей, як правило, більшість людей, які мають вищу освіту, але не мають середньої.</p>
<p>&nbsp;</p>
<p>ГОЛОВУЮЧИЙ. "УДАР Віталія Кличка", народний депутат Розенко.</p>
<p>&nbsp;</p>
<p>13:46:37</p>
<p>РОЗЕНКО П.В.</p>
<p>Прошу передати слово Ірині Геращенко.</p>
<p>&nbsp;</p>
<p>ГОЛОВУЮЧИЙ. Прошу, Ірина Геращенко.</p>
<p>&nbsp;</p>
<p>13:46:43</p>
<p>ГЕРАЩЕНКО І.В.</p>
<p>Шановні колеги, я хочу підхопити останню репліку шановного колеги Яворівського і, дійсно, сказати, що всім нам бажано більше читати, тоді ми будемо більше підтримувати книговидавця і робити це не просто так, що ми є депутатами, а по зову серця, що називається.</p>
<p>Тому що Україна, дійсно, втрачає статус країни, де громадяни якої читають книжки. Наш колега Юрій Луценко якось запропонував, щоби в деклараціях політики вказували не лише скільки вони отримали чи витратили, а які книжки за рік прочитали. Це би дуже багато дало інформації нашим виборцям про те, хто ж працює у Верховній Раді України, в уряді і в Адміністрації Президента.</p>
<p>І дуже важливо, щоби рішення Верховної Ради не лише приймалися по захисту гуманітарної сфери, по захисту книговидання, але і виконувалися. Тому що всі ми як народні депутати чи не щотижня отримуємо жахливу інформацію про те, як закриваються книгарні, в якому стані знаходяться бібліотеки, особливо в районних центрах. Я хочу сказати, що завдяки, наприклад, депутатам нашої фракції, зокрема Марії Матіос, дай Боже їй здоров'я, було врятовано і збережено книгарню в Ніжині нещодавно. І це тільки один випадок, коли вдалося захистити книгарню. А скільки книгарень у Києві було закрито за роки попередньої влади, і за це ж ніхто не відповідає.</p>
<p>Тому дуже важливо, щоби ми підтримали цю постанову, але не лише проголосували за неї, а щоб ми власним прикладом, шановні колеги, показували, що українську книгу потрібно підтримувати. От нещодавно проходила виставка української книги, я думаю. Що там з колег від парламенту було ще менше людей, на жаль, ніж в нашому кіоску у Верховній Раді. Таки ми маємо підтримувати іміджево і видання української книги, і читання української книги і це має бути честь для кожного політика підтримати українську книгу.</p>
<p>Наша фракція буде голосувати за цю постанову. Дякую.</p>
<p>&nbsp;</p>
<p>ГОЛОВУЮЧИЙ. Дякую. Для репліки народний депутат Шуфрич. Прошу. Народний депутат Шуфрич, прошу.</p>
<p>&nbsp;</p>
<p>13:48:53</p>
<p>ШУФРИЧ Н.І.</p>
<p>Шановний Володимире Васильовичу! В попередньому виступі було згадано фракцію Партії регіонів. Ви не турбуйтесь про нашу освіту, але є один цікавий факт. За часи президентства Януковича і під час Прем'єр-міністра, роботи Прем'єр-міністра Віктора Федоровича Януковича на українське видавництво було виділено коштів в декілька раз більше ніж при Ющенко за всі часи. Тобто рахуйте, майте совість і відповідайте за себе. Дякую.</p>
<p>&nbsp;</p>
<p>ГОЛОВУЮЧИЙ. Від Партії регіонів прошу Мірошниченко. Потім від фракції комуністів.</p>
<p>&nbsp;</p>
<p>13:49:45</p>
<p>МІРОШНИЧЕНКО Ю.Р.</p>
<p>Шановні колеги, я хотів би звернутися до представників опозиції. Справа в тому, що, от щойно склалася ситуація, коли ми готові голосувати за цю постанову. Це правильна постанова і українську мову треба вивчати, не обмежуючи розвиток національних мов, але через підтримку української книги, через розвиток української мови, через добровільне заохочення людей відчувати себе українцями в сенсі політичної нації. Але би я вас дуже запросив і, Володимира Олександровича персонально, будь ласка, давайте не провокувати один одного, не обвинувачувати один одного, адже йдеться про інтереси стратегічні для нашої нації. І я закликаю своїх колег з Партії регіонів, давайте ухвалимо цю постанову за основу, випишемо її толерантно і правильно, щоби вона йшла в інтересах, в першу чергу громадян України. Дякую за уваги.</p>
<p>&nbsp;</p>
<p>ГОЛОВУЮЧИЙ. По мотивам голосування. Фракція комуністів, народний депутат Левченко, хвилина.</p>
<p>&nbsp;</p>
<p>13:50:57</p>
<p>ЛЕВЧЕНКО О.В.</p>
<p>Ольга Левченко, Компартія України, Місто-Герой Київ.</p>
<p>Ми добре пам'ятаємо культу книги в радянські часи. Цілком, підтримуючи розвиток книговидавництва та книгорозповсюдження фракція Компартії не може погодити зі слідуючим. Ці рекомендації не вирішують головного – підвищення якості змісту української книги. В советские времена говорили: "Книга – лучший подарок". Зараз говорять: "Книга – коштовний подарунок".</p>
<p>Замість того, щоб зробити в країні культ читання через слово ці рекомендації підтримують бізнес. Підтримуючи книгу, фракція Компартії України не буде підтримувати олігархів без книги. Дякую.</p>
<p>&nbsp;</p>
<p>ГОЛОВУЮЧИЙ. Шановні депутати, є дві пропозиції: за основу і в цілому прийняти і є пропозиція за основу. щоб не загубити постанову, я поставлю, по-перше, прийняти за основу. Приймемо за основу, тоді будемо іти далі.</p>
<p>Ставлю на голосування проект Постанови (номер 2246а) про рекомендації парламентських слухань: "Проблеми розвитку українського книговидавництва, книгорозповсюдження та перспективи підтримки книго читання в Україні" для прийняття за основу. Прошу голосувати.</p>
<p>&nbsp;</p>
<p>13:52:53</p>
<p>За-295</p>
<p>Проти – 0, утрималось – 0, не голосувало – 97.</p>
<p>Рішення прийнято.&nbsp;По фракціях.</p>
<p>Партія регіонів – 156, "Батьківщина" – 68, "УДАР Віталія Кличка" – 27, "Свобода" –&nbsp; 31, Компартія – 0, позафракційні – 13.&nbsp; <i>(Шум у залі)</i></p>
<p>&nbsp;В цілому? А&nbsp; Партія регіонів голосує в цілому? <i>(Шум у залі)</i></p>
<p>Шановні депутати, я ще раз кажу, не кричіть,&nbsp; а послухайте, що я&nbsp; кажу. Є два варіанти: провалить постанову і попрацювати комітету. Тому я, В'ячеслав Анатолійович, я зупиняю голосування на першому читанні. Згодні?</p>
<p>Шановні народні депутати, ми вже не встигнемо розглянути…</p>
<p>Да, оголошую ранкове засідання Верховної Ради закритим. О 16-й годині продовжимо.</p>
<p>&nbsp;</p>
<p>&nbsp;</p>
<p><i>&nbsp;</i></p>
<p>&nbsp;</p>
<p>&nbsp;</p>
<p>&nbsp;</p>

