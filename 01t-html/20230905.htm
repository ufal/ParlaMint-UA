Засідання1
05. 09. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>05 вересня 2023 року, 12 година</p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p><b> </b></p>
<p>12:02:53</p>
<p>ГОЛОВУЮЧИЙ. Слава Україні!</p>
<p>Шановні народні депутати, повідомляю вас, що Голова Верховної Ради України Руслан Олексійович Стефанчук перебуває з робочим візитом за кордоном. <i>(Шум у залі) </i>Ми з Оленою Костівною дякуємо вам за підтримку.</p>
<p>Шановні народні депутати, відповідно до прийнятої нами Постанови "Про деякі питання організації роботи Верховної Ради дев'ятого скликання в умовах дії воєнного стану" сьогодні ми продовжуємо наше пленарне засідання.</p>
<p>Звертаю увагу, що згідно з прийнятою Верховною Радою України постановою усі присутні на пленарному засіданні не повинні поширювати інформацію щодо його початку, перебігу та прийнятих у парламенті рішень раніше ніж через годину після оголошення перерви у пленарному засіданні. Прошу всіх колег неухильно дотримуватись прийнятого українським парламентом рішення та відповідально поставитись до забезпечення безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні колеги, за парламентською традицією запрошую всіх до виконання Державного Гімну України.</p>
<p><i>(Лунає Державний Гімн України)</i></p>
<p></p>
<p>ГОЛОСИ ІЗ ЗАЛУ. Слава Україні!</p>
<p></p>
<p>12:06:48</p>
<p>ГОЛОВУЮЧИЙ. Героям слава!</p>
<p>Сьогодні триває 559-й день героїчного опору українського народу в повномасштабній збройній агресії Російської Федерації. Наші сили оборони планомірно просуваються вперед крок за кроком, визволяючи рідну землю. Висловлюємо найщирішу вдячність всім, хто боронить і звільняє від агресора нашу державу. Дякуємо всім, хто в тилу наполегливо працює на перемогу.</p>
<p>Прошу вшанувати хвилиною мовчання світлу пам'ять захисників і захисниць, полеглих за суверенітет, незалежність, територіальну цілісність України, а також усіх невинних жертв російської агресії.</p>
<p><i>(Хвилина мовчання) </i></p>
<p>Шановні колеги, 4 вересня 1991 року над будинком Верховної Ради України вперше було піднято синьо-жовтий прапор, нині Державний Прапор України. Нехай він з божою допомогою та нашими державницькими зусиллями завжди майорить над українським парламентом, утверджуючи розвиток незалежної української держави, як втілення понад тисячолітніх прагнень українців до єдності, суверенності та самостійності. Віримо, що скоро наше знамено повернеться в усі міста і села України. Слава Україні! <i> (Оплески) </i> Дякуємо.</p>
<p>Сьогодні день народження у нашого колеги народного депутата України Сергія Владиславовича Соболєва.<i> (Оплески) </i>Привітаємо іменинника та побажаємо йому міцного здоров'я, наснаги, нових звершень та найскорішої перемоги України.</p>
<p>Шановні колеги, ми в рамках завершення нашої попередньої сесії мусимо виконати один важливий елемент депутатської діяльності, тому я передаю слово Олені Костівні Кондратюк для оголошення депутатських запитів. Після оголошення будуть голосування запитів до Президента, тому далеко не розходьтесь.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>12:09:45</p>
<p>ГОЛОВУЮЧА. Дякую, шановний Олександре Сергійовичу.</p>
<p>Шановні народні депутати, але я їх буду зачитувати, якщо можна, в тиші, бо я тоді не буду їх зачитувати, це ваші депутатські запити.</p>
<p>Отже, для оголошення на пленарному засіданні Верховної Ради України внесено 34 депутатських запити. З них: до Президента України – 8, до органів Верховної Ради – 0, до Кабінету Міністрів – 10, до керівників інших органів державної влади та органів місцевого самоврядування – 15, до керівників підприємств, установ і організацій, які розташовані на території України незалежно від їх підпорядкування і форм власності – 1.</p>
<p>Депутатські запити народних депутатів.</p>
<p>Юлії Світличної до Міністерства внутрішніх справ України, Офісу Генерального прокурора щодо бездіяльності правоохоронних органів під час розслідування загибелі громадянина Семенченка Дениса Юрійовича.</p>
<p>Сергія Власенка до Прем'єр-міністра України щодо гострої необхідності залишити у державній власності Львівське казенне експериментальне підприємство засобів пересування і протезування та невідкладно передати його до сфери управління Фонду державного майна України.</p>
<p>Олександра Ткаченка та Антоніни Славицької до Генерального прокурора щодо неналежного проведення досудового розслідування у кримінальному провадженні.</p>
<p>Групи народних депутатів (Геращенко, Іонової, Климпуш-Цинцадзе) до голови правління акціонерного товариства "Національна суспільна телерадіокомпанія України" стосовно надання інформації щодо створення контенту для телемарафону "Єдині новини #UАразом" і порядку використання коштів з Державного бюджету України.</p>
<p>Ірини Геращенко та Марії Іонової до Головнокомандувача Збройних Сил України щодо вжиття заходів з підтвердження факту участі Бабіча Гліба Валерійовича у виконанні завдань територіальної оборони та/або участі у заходах, необхідних для забезпечення оборони України, захисту безпеки населення та інтересів держави у зв’язку з військовою агресією Російської Федерації проти України.</p>
<p>Олександра Качури до голови правління Пенсійного фонду України щодо надання відомостей стосовно пенсійного забезпечення громадян України.</p>
<p>Антона Яценка до Уманського міського голови щодо надання інформації та копій документів стосовно виданих Управлінням містобудування, землевпорядкування, комунального майна та будівельного контролю Уманської міської ради громадянам дозволів на встановлення стаціонарних тимчасових споруд для провадження підприємницької діяльності на території Уманської міської територіальної громади Черкаської області на період з 15 травня 2023 року по сьогоднішній день.</p>
<p>Антона Яценка до Уманського міського голови щодо надання копій документів, виданих фізичній особі-підприємцю, на підставі яких здійснювалася оренда нерухомого майна комунальної форми власності, та які в подальшому надали можливість отримати компенсацію вартості здійснених орендарем невід’ємних поліпшень орендованого майна.</p>
<p>Антона Яценка до начальника Управління праці та соціального захисту населення Уманської міської ради щодо надання інформації та копій документів стосовно приміщень для розміщення внутрішньо переміщених (евакуйованих) осіб Соціального готелю Центру інтегрованих соціальних послуг управління праці та соціального захисту населення Уманської міської ради.</p>
<p>Групи народних депутатів (Геращенко, Климпуш-Цинцадзе та інших. Всього 14 депутатів) до Прем'єр-міністра України, міністра оборони України, міністра фінансів України, Секретаря Ради національної безпеки і оборони України щодо посилення оборонних рубежів північно-східних регіонів України, а також щодо вжитих органами виконавчої влади держави заходів зі зведення військових інженерних і фортифікаційних споруд в умовах триваючого повномасштабного вторгнення Російської Федерації на територію України.</p>
<p>Олександра Бакумова до Кабінету Міністрів України щодо забезпечення екологічних прав громадян України – жителів територіальної громади міста Харкова.</p>
<p>Ірини Геращенко та Марії Іонової до Головнокомандувача Збройних Сил України щодо вжиття заходів із зарахування загиблих захисників України – Глагоцького Олега Васильовича, Гавриліва Петра Ярославовича, Карбана Анатолія Євгеновича, Юденка Дмитра Анатолійовича та Прокопенка Олексія Борисовича до іменних списків військових частин (посмертно).</p>
<p>Олександра Юрченка до міністра оборони України щодо подання про присвоєння Героя України (посмертно) Руденку Сергію Сергійовичу.</p>
<p>Олександра Юрченка до голови Київської міської державної адміністрації щодо перейменування вулиці, провулку на честь військовослужбовця Руденка Сергія Сергійовича.</p>
<p>Олександра Юрченка до начальника Київської міської військової адміністрації щодо надання інформації про кількість, стан готовності укриттів в навчальних закладах міста Києва, а також на яку кількість учнів вони розраховані.</p>
<p>Групи народних депутатів (Мороза, Приходько та інших. Всього 9 депутатів) до Прем'єр-міністра України щодо внесення на розгляд Президенту України подання про присвоєння почесної відзнаки "Місто-герой України" місту Мар'їнка Донецької області.</p>
<p>Антона Яценка до тимчасово виконуючого обов'язки Голови Державного агентства лісових ресурсів України щодо надання інформації стосовно передачі громадській організації "Товариство мисливців "Дубіївка" у користування мисливських угідь для ведення мисливського господарства на території Черкаського району Черкаської області загальною площею 5613,3 гектара строком на 15 років.</p>
<p>Антона Яценка до Уманського міського голови щодо надання копій дозвільних документів, виданих Управлінням містобудування, землевпорядкування комунального майна та будівельного контролю Уманської міської ради, виконавчим комітетом Уманської міської ради, які надають право на будівництво об'єктів, розташованих за адресою: вулиця Туристів 56, вул. Туристів, 62 (колишня вулиця Пушкіна) місто Умань, Уманський район Черкаська область.</p>
<p>Антона Яценка до начальника Уманської районної військової адміністрації Черкаської області щодо надання інформації та копій документів стосовно розміру заробітної плати, надбавок, доплат, премій, матеріальної допомоги, витрат на службовий транспорт та інших виплат, нарахованих начальнику Уманської районної військової адміністрації Миклащуку Ігорю Миколайовичу протягом періоду з 24 лютого 2022 року по день оголошення депутатського запиту.</p>
<p>Антона Яценка до голови Державної служби України з безпеки на транспорті щодо надання інформації стосовно осіб, внесених до системи "Шлях" за період з 24 лютого 2023 року по день оголошення депутатського запиту по Черкаській області.</p>
<p>Олександра Бакумова до Кабінету Міністрів України щодо забезпечення принципів рівності та соціальної справедливості під час реалізації норм податкового законодавства.</p>
<p>Групи народних депутатів (Гнатенка, Лукашева, Мороза) до міністра освіти і науки України щодо надання субвенції на будівництво додаткових укриттів.</p>
<p>Олександре Сергійовичу, це всі депутатські запитати, решта у нас, вісім, до Президента.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>12:17:28</p>
<p>ГОЛОВУЮЧИЙ. Дякую, Олена Костівна. Дякую.</p>
<p>Запросіть депутатів до залу, будь ласка. Переходимо до голосування запитів до Президента України. <i>(Шум у залі)</i></p>
<p>Ні, під час запитів немає процедури. Все прочитано те, що Апарат надав, все прочитано. <i>(Шум у залі)</i> До Апарата звертайтесь. Я не Апарат. <i>(Шум у залі) </i>У мене немає цього запиту. Давайте, запросіть депутатів до залу, будь ласка.</p>
<p>Так, шановні колеги, з метою розуміння зараз перспектив голосування по запитах, я пропоную нам сигнальне голосування провести відповідно до статті 28 Регламенту.</p>
<p>Відповідно до статті 28 Регламенту прошу провести сигнальне голосування. Прошу голосувати.</p>
<p></p>
<p>12:18:54</p>
<p>За-192</p>
<p>Проти – 15.</p>
<p>Запросіть депутатів до залу, будь ласка. У нас першим стоїть запит щодо присвоєння Героя України, буде негарно його провалити зараз. Давайте, пошукайте ще депутатів, будь ласка.</p>
<p>Шановні колеги, у нас вісім запитів до Президента України.</p>
<p>Запит Ірини Борзової до Президента України щодо присвоєння Максиму Камінському звання Герой України (посмертно).</p>
<p>Відповідно до пункту 34 статті 75 Конституції України, статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Прошу голосувати.</p>
<p></p>
<p>12:21:02</p>
<p>За-248</p>
<p>Рішення прийнято. Запит підтримано.</p>
<p>Відповідно до пункту 34 статті 85… По фракціях покажіть. Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>12:21:35</p>
<p>За-255</p>
<p>Рішення прийнято. Запит направлено.</p>
<p>Запит Антона Яценка до Президента України щодо систематичних випадків недоречного та необґрунтованого в умовах воєнного стану виділення коштів місцевого бюджету Уманської міської територіальної громади Черкаської області на потреби, не пов’язані з забезпеченням обороноздатності держави, ігнорування позицій Президента щодо розподілення коштів місцевих бюджетів та необхідності невідкладного вжиття відповідних заходів реагування.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Прошу голосувати.</p>
<p></p>
<p>12:22:26</p>
<p>За-162</p>
<p>Запит попередньо підтриманий.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>12:22:58</p>
<p>За-151</p>
<p>Рішення не прийнято. Запит не направлено Президенту України.</p>
<p>Запит Артема Дмитрука до Президента України щодо ризику виселення полку "Цунамі" Об’єднаної штурмової бригади Національної поліції України "Лють" із займаного приміщення.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Прошу голосувати.</p>
<p></p>
<p>12:23:38</p>
<p>За-218</p>
<p>Рішення прийнято.</p>
<p></p>
<p>Відповідно до пункту 34 статті 85 Конституції України і статті 225 Регламенту Верховної Ради України ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>12:24:07</p>
<p>За-233</p>
<p>Рішення прийнято. Запит направлено до Президента України.</p>
<p>Запит Бориса Приходька до Президента України щодо присвоєння звання Героя України (посмертно) військовослужбовцю Збройних Сил України Галушці Владиславу Олександровичу.</p>
<p>Відповідно до пункту 34 статті 85 Конституції України і статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Прошу голосувати.</p>
<p></p>
<p>12:24:45</p>
<p>За-256</p>
<p>Рішення прийнято. Запит підтримано.</p>
<p>Відповідно до пункту 34 статті 85 Конституції України і статті 225 Регламенту Верховної Ради України ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>12:25:14</p>
<p>За-260</p>
<p>Рішення прийнято. Запит направлено до Президента України.</p>
<p>Запит Миколи Задорожнього до Президента України щодо нагородження Прудича Сергія Миколайовича званням Героя України (посмертно).</p>
<p>Відповідно до пункту 34 статті 85 Конституції України і статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Прошу голосувати.</p>
<p></p>
<p>12:25:53</p>
<p>За-257</p>
<p>Рішення прийнято. Запит підтримано.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>12:26:20</p>
<p>За-264</p>
<p>Рішення прийнято. Запит направлено до Президента України.</p>
<p>Депутатський запит Романа Грищука до Президента України щодо присвоєння Найді Олексію статусу "Герой України".</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Прошу голосувати.</p>
<p></p>
<p>12:26:56</p>
<p>За-268</p>
<p>Рішення прийнято. Запит підтримано.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про направлення депутатського запиту до Президента України.</p>
<p></p>
<p>12:27:23</p>
<p>За-259</p>
<p>Рішення прийнято. Запит направлено до Президента України.</p>
<p>Запит Юлії Яцик до Президента України щодо присвоєння місту Оріхів Запорізької області почесної відзнаки "Місто-герой України".</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Прошу голосувати. Оріхів.</p>
<p></p>
<p>12:28:01</p>
<p>За-263</p>
<p>Рішення прийнято.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>12:28:28</p>
<p>За-259</p>
<p>Рішення прийнято. Запит направлено до Президента України.</p>
<p>І завершальний запит Дмитра Костюка до Президента України щодо присвоєння звання Герой України (посмертно) з удостоєнням ордена "Золота Зірка" Костюченку Сергію Петровичу, старшому сержанту, номеру обслуги гранатометного відділення взводу вогневої підтримки військової частини А2076.</p>
<p>Відповідно до статті 34, пункту 34 статті 85 Конституції України, статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Прошу голосувати.</p>
<p></p>
<p>12:29:19</p>
<p>За-273</p>
<p>Рішення прийнято. Запит підтримано.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>12:29:46</p>
<p>За-273</p>
<p>Рішення прийнято. Запит спрямовано до Президента України.</p>
<p>Дякуємо. Вічна слава героям.</p>
<p>З процедури – Гончаренко, Іванна Орестівна. Ви з процедури, Дмитро Олександрович? Добре. Тоді хто перший – Гончаренко? Давайте, Гончаренко, Климпуш-Цинцадзе і Разумков.</p>
<p></p>
<p>12:30:07</p>
<p>ГОНЧАРЕНКО О.О.</p>
<p>Дякую. Олексій Гончаренко. Друзі, якесь відбувається просто шахрайство з депутатськими запитами.</p>
<p>Шановний пане головуючий, так як наш зараз Голова Верховної Ради у відрядженні, я так розумію, за кордоном, то я хочу нагадати, що я подав депутатський запит щодо тих, хто з 1 січня, всіх розпоряджень Голови Верховної Ради про відрядження народних депутатів. І це перетворюється просто в якийсь детектив. Спочатку я подав депутатське звернення, мені відповіли: ні, на звернення не відповімо, дай депутатський запит.</p>
<p>Я дав депутатський запит і декілька місяців його не зачитують, декілька місяців. Тільки що мені сказали, що відділ контролю, Штуль Валентина Леонідівна, значить, не передала кудись щось. Це просто є саботаж, це не випадковість, це є свідоме намагання приховати цю інформацію. Я вимагаю розслідування в Апараті і негайного зачитання...</p>
<p></p>
<p>ГОЛОВУЮЧИЙ. Будь ласка, Іванна Орестівна Климпуш-Цинцадзе. З процедури.</p>
<p></p>
<p>12:31:15</p>
<p>КЛИМПУШ-ЦИНЦАДЗЕ І.О.</p>
<p>Шановні колеги, звертаю вашу увагу, щойно, під час зачитування запитів, не було зачитано мого запиту, який був поданий мною 14 червня 23-го року. Картка документа, як пишеться на сайті Верховної Ради України, що він підготовлений до оголошення за № 1217286. Цей запит також стосується обсягів бюджетних коштів, які витрачені на відрядження представників Апарату, помічників, радників вищого керівництва Верховної Ради України. Я так розумію, що ця інформація, не хочуть наші колеги її оголошувати для суспільства.</p>
<p>Я вимагаю: перше – зачитати цей запит; друге – провести службове розслідування, чому він не був поданий керівництву Верховної Ради для зачитування.</p>
<p>Дякую. І представити інформацію тут, в залі. Дякую.</p>
<p></p>
<p>ГОЛОВУЮЧИЙ. Дякую.</p>
<p>Разумков – з процедури. І Яценко потім.</p>
<p></p>
<p>12:32:23</p>
<p>РАЗУМКОВ Д.О.</p>
<p>Дякую. Олександр Сергійович, Олена Костівна, по-перше, я хотів би вам подякувати за те, що нарешті були зачитані запити в стінах Верховної Ради, в залі Верховної Ради. Але я хотів би попросити поставити на голосування процедурне питання і пропозицію про те, щоб на кожному засіданні Верховної Ради України хтось з представників президії – або Голова, або Перший заступник, або заступниця – в залежності від того, хто присутній на засіданні, в обов'язковому порядку зачитував ті запити, які надійшли від народних депутатів за цей проміжок часу. Це питання стосується всіх народних депутатів, які знаходяться в залі.</p>
<p>Олександр Сергійович, вас як головуючого прошу поставити таку пропозицію на голосування і підтримати її. Дякую.</p>
<p></p>
<p><a name=_GoBack></a>ГОЛОВУЮЧИЙ. Дякую.</p>
<p>Зараз ми послухаємо ще Антона Яценка. Якщо не буде інших пропозицій, ми поставимо тоді. Може, в нього є своя. Ми тоді в порядку надходження. Анатолій Яценко – з процедури і далі поставимо пропозицію Разумкова.</p>
<p></p>
<p>12:33:20</p>
<p>ЯЦЕНКО А.В.</p>
<p>Шановний пане головуючий, от хочу зазначити, що я в квітні місяці ще подав запити, які стосуються певних відряджень народних депутатів за кордон, але з квітня місяця їх не зачитують. У мене є питання: а в чому різниця між запитами депутатів, чому одні запити можна зачитувати, а інші, які незручні, так скажемо, не можна?</p>
<p>І друге питання. От зараз завалили мій запит на Президента силами депутатів "Слуги народу" щодо міста Умані ситуації. Так Президент же сам казав, що не закуповувати стадіони, брущатку під час війни. Але ж тут, мабуть, інша позиція і чомусь покривається...</p>
<p></p>
<p>ГОЛОВУЮЧИЙ. Це вже не з процедури, Антоне Володимировичу.</p>
<p></p>
<p>ЯЦЕНКО А.В. Я вибачаюсь. Але прохання дати на перше питання відповідь.</p>
<p>Дякую.</p>
<p></p>
<p>ГОЛОВУЮЧИЙ. Все, що стосується роботи Апарату, ми обов'язково їм передамо.</p>
<p>Ставлю на голосування пропозицію Дмитра Олександровича Разумкова так, як він її озвучив. Прошу голосувати.</p>
<p></p>
<p>12:34:39</p>
<p>За-201</p>
<p>Рішення не прийнято.</p>
<p>По фракціях покажіть, будь ласка. Дякую.</p>
<p>Шановні колеги, не розходимось! У нас зараз дуже важливий момент, відповідальний – ми переходимо в десяту сесію. Щоб перейти в десяту сесію, нам треба зареєструватися спочатку. Тому підготуйтеся, будь ласка, до реєстрації.</p>
<p>Відповідно до Конституції України, Регламенту Верховної Ради України, Постанови "Про деякі питання організації роботи Верховної Ради України дев'ятого скликання в умовах дії воєнного стану" сьогодні завершується робота дев'ятої сесії Верховної Ради України дев'ятого скликання. <i>(Оплески)</i></p>
<p>Давайте подякуємо дев'ятій сесії і нашій роботі в цю дев'яту сесію. Немало рішень було прийнято.</p>
<p></p>
<p align=center>ЗАСІДАННЯ ПЕРШЕ</p>
<p align=center>Зал засідань Верховної Ради України</p>
<p align=center>05 вересня 2023 року, 12 година 35 хвилин</p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>ГОЛОВУЮЧИЙ. Відповідно до частини першої статті 26 Регламенту Верховної Ради України перед відкриттям пленарного засідання десятої сесії Верховної Ради України дев'ятого скликання нам необхідно здійснити реєстрацію за допомогою електронної системи. Прошу народних депутатів підготуватися до реєстрації.</p>
<p>Нагадую, після початку реєстрації необхідно, утримуючи сенсорну кнопку, натиснуту на зелену кнопку "За". Тобто зараз червоні та жовті не підходять. Це ваша відповідальність і ваш потім статус на сайті. Та утримувати ці дві кнопки одночасно до кінця реєстрації.</p>
<p>Готові до реєстрації? Прошу народних депутатів зареєструватися.</p>
<p></p>
<p>12:36:15</p>
<p>У залі зареєстровано 284 народних депутати.</p>
<p>Покажіть, будь ласка, по фракціях реєстрацію, якщо це можливо.</p>
<p>Відповідно до Конституції України, Регламенту Верховної Ради України, Постанови "Про деякі питання організації роботи Верховної Ради України дев'ятого скликання в умовах дії воєнного стану" дев'яту сесію Верховної Ради України дев'ятого скликання та її пленарне засідання Верховної Ради України оголошую закритим. І одночасно відповідно до статті 83 Конституції України десяту сесію Верховної Ради України дев'ятого скликання та її пленарне засідання Верховної Ради України оголошую відкритим. З чим нас всіх і вітаю. Десята ювілейна сесія. <i>(Оплески)</i> <i> </i></p>
<p>Ще раз гімн заспіваємо? Давайте.</p>
<p><i>(Лунає Державний Гімн України)</i></p>
<p>Дякуємо. Побажаю нам всім, щоб десята сесія була ювілейною, насиченою гарними, корисними для українського народу рішеннями.</p>
<p>Шановні колеги, на Погоджувальній раді ми домовились перед початком розгляду питань порядку денного надати по 3 хвилин для виступів повноважених представників депутатських фракцій і груп.</p>
<p>Прошу представників депутатських фракцій і груп записатися на виступи.</p>
<p>Будь ласка, "Голос", Костенко Роман Васильович. Чи хто буде? Хто від "Голосу"?</p>
<p></p>
<p>12:39:40</p>
<p>КОСТЕНКО Р.В.</p>
<p>Інна Совсун.</p>
<p></p>
<p>ГОЛОВУЮЧИЙ. Совсун Інна Романівна, будь ласка.</p>
<p></p>
<p>12:39:56</p>
<p>СОВСУН І.Р.</p>
<p>Інна Совсун, фракція "Голос". Шановні колеги, 1 грудня 2022 року Президент Зеленський у своєму виступі сказав таке: "Ми забезпечимо духовну незалежність. Ми ніколи і нікому не дозволимо будувати імперію всередині української душі". І далі було більш конкретне рішення від Президента. РНБО доручило уряду внести на розгляд Верховної Ради законопроект, що унеможливить діяльність в Україні афілійованих із центрами впливу в Російській Федерації релігійних організацій.</p>
<p>Шановні колеги, шановні представники фракції Президента, з цієї заяви Президента минуло 278 днів. За цей час відбулось багато подій довкола Російської православної церкви тут в Україні. Ми бачили рішення місцевих рад, які розривали договори оренди з московською церквою тут в Україні. Ми бачили ганебні відмови московських священників ховати українських військових. Ми також, і це треба визнати, бачили арешти та обшуки в окремих діячів московської церкви. І хтось може думати, що цього достатньо, мовляв, заарештовувати треба тих, хто безпосередньо працює на Росію. От заарештували предстоятеля Києво-Печерської Лаври Павла, відомого також як "Паша-Мерседес", хіба цього не досить? Ні, друзі, цього не досить. Нам не досить заарештувати окремих діячів московської церкви тут в Україні, тому що нам необхідно викорінити цю церкву тут в Україні.</p>
<p>Я хочу вам нагадати для тих, хто забув реакцію очільника московської церкви тут в Україні Митрополита Онуфрія на арешт Павла. Він сказав: "Ми це сприймаємо з сумом і з жалем, і тут просто якесь непорозуміння". Непорозумінням він з-поміж іншого назвав оприлюднені СБУ записи, в яких Павло, в тому числі повністю відтворюючі російські наративи, говорить про те, що вторгнення Росії до України – це війна Америки та Росії до останнього українця, і при цьому так само радів звільненню Херсона. Мені не дивно, що громадянин Росії Онуфрій радіє, вважає арешт Павла непорозумінням, але мене дивує, що досі український парламент нічого не зробив, аби діяльність російської церкви тут в Україні викорінити.</p>
<p>Шановні колеги, шановні президія, ми з колегами з "Голосу" ініціювали звернення до президії парламенту з тим, аби розглянути такі законопроекти, які забороняють діяльність московської церкви тут в Україні. Таких законопроектів на сьогодні є п'ять, у нас є достатньо з чого вибирати. Станом на сьогодні 130 депутатів підписалися під цим зверненням. І ми дуже сподіваємося, що вистачить політичної сміливості для того, аби це звернення зрештою отримало результат і ми тут в парламенті виконали те, що Президент пообіцяв 278 днів тому, та зрештою забезпечили духовну незалежність українського народу.</p>
<p>Дякую.</p>
<p></p>
<p>ГОЛОВУЮЧИЙ Дякуємо вам.</p>
<p>"Слуга народу", будь ласка, Ковальчук, Костюк.</p>
<p>Костюк Дмитро, будь ласка.</p>
<p></p>
<p>12:43:02</p>
<p>КОСТЮК Д.С.</p>
<p>Доброго дня, шановні колеги. Прошу вважати мій депутатський виступ як депутатський запит до Генеральної прокуратури, Нацполіції, ДБР.</p>
<p>Розкажу про те, як у звичайному українському місті витрачають військове ПДФО, – актуальна тема, яку ми будемо скоро розглядати у Верховній Раді України. Понад 200 мільйонів гривень відразу у бюджеті на цей рік було виділено в такому місті, як Звягель, на ремонт доріг і бруківки. Ця сума постійно збільшується, мова вже йде, певне, про понад пів мільярда гривень, при тому, що в довоєнний час, до початку повномасштабної війни, ця сума була лише 13 мільйонів гривень.</p>
<p>Що це таке, це "Велике будівництво"? Ні. Насправді мова йде про ямкові ремонти, ямкові ремонти, поточний ремонт доріг. Тому що місцеві дві фірми, які розподіляють між собою всі тендери на дорожнє будівництво, вони не мають ні людей, ні техніки, щоб робити капітальний ремонт доріг. Обидві фірми – це фірми депутатів міської ради Звягеля, один з них навіть очолює комісію, яка і вирішує питання розподілу коштів на ремонти доріг.</p>
<p>Та це ще не все, є ще інші чиновники, інші управління, які також намагаються працювати, максимально заробляти під час війни. Може, ви чули, може, війна закінчилась? Може, Україна вже перемогла? Насправді ні, а в Звягелі понад 6 мільйонів гривень витрачають на ремонти клубів. 6 мільйонів гривень – скільки це дронів можна закупити? В той час, як військові збирають кошти, їхні родичі збирають кошти. Насправді дуже вигідний керівник управління, лейтенант СБУ, який уникає мобілізації, який знає, які цифри добавити в проектну документацію і кому віддати тендери.</p>
<p>І такий дерибан коштів відбувається щодня. Щодня за рахунок коштів військових, з військового ПДФО, яке залишилося на місцях. Там чомусь ці кошти не витрачаються на укриття, на підтримку військових, вони витрачаються ось так: в той час, як мільйон українців збирають кошти, допомагають армії, мільярди гривень по всій країні йдуть в кишені певних ділків, які вирішили нажитися в цей час. Такий от пир під час війни.</p>
<p>Ми з вами у Верховній Раді відмовились ще минулого року від коштів на соціально-економічний розвиток регіонів. Минулого року, цього року, тому в країні війна, тому що коштів немає, тому що всі кошти державного бюджету йдуть на армію. У той самий час районний центр, де 50 тисяч населення, Звягель по пів мільйона гривень отримав кожен депутат міської ради на соцеконом. Пир під час війни. Ганьба!</p>
<p></p>
<p>ГОЛОВУЮЧИЙ. Будь ласка, "Батьківщина". Соболєв Сергій Владиславович, будь ласка.</p>
<p></p>
<p>12:45:44</p>
<p>СОБОЛЄВ С.В.</p>
<p>Сьогоднішнє засідання парламенту достатньо символічне. І це символічно не лише тому, що ми вступили в епоху, коли чітко розуміємо, що проголосити незалежність, створити всі атрибути держави, всі інституції держави – це дуже важливо, але не менш важливо – захистити державу. І в цьому сенсі фракція "Батьківщина" дуже уважно готувалася до цього пленарного тижня. І ми вважаємо, що це один із тих тижнів, коли кожне рішення дійсно стає історичним. І відновлення електронного декларування, і фінансовий моніторинг життя посадовців, питання, які безпосередньо пов'язані з найважливішим – це нашими воїнами, захист їх статусу, фінансування, ключові моменти, які стосуються взагалі функціонування армії української – все це разом викликає тільки повагу до сьогоднішнього порядку денного. Але ми з вами в той же час чітко розуміємо, що саме такі питання повинні бути в порядку денному, саме такі питання повинні хвилювати суспільство і знаходити відображення в сесійній залі.</p>
<p>Для фракції "Батьківщина" є декілька принципових моментів, які ми сьогодні будемо озвучувати під час цих найважливіших рішень. Але я хотів би застерегти, і ще одне важливе питання, я б назвав би його в цілому кадровим питанням – питання, яке не просто назріло, а перезріло, питання, яке треба вирішувати ще вчора, а, можливо, і позавчора. Це ті питання, які дозволяють сьогодні абсолютно чітко дати відповіді на те, чи чує суспільство, чи є на сьогоднішній момент у нас всі можливості для того, щоб виправляти страшні помилки, які ми робили, але в той же час рухатися вперед, а не назад. І я думаю, що для цього ті пленарні засідання, які будуть цими днями, дають нам чітку можливість саме руху вперед.</p>
<p>Фракція "Батьківщина" підтримує цей порядок денний, і ті принципові моменти, які я озвучив, будуть нами голосуватися. Дякую.</p>
<p></p>
<p>ГОЛОВУЮЧИЙ. "За майбутнє", будь ласка, Констанкевич Ірина Мирославівна.</p>
<p></p>
<p>12:48:33</p>
<p>КОНСТАНКЕВИЧ І.М.</p>
<p>Шановні колеги народні депутати, я погоджуюся із попередніми спікерами, що сьогоднішній день для нас особливий і, зокрема, особливий і символічний в питанні кадрових призначень. Ми сьогодні будемо розглядати кандидатуру на посаду міністра оборони і, разом з тим, стояло питання і призначення міністра культури. Але в порядку денному ми не бачимо цього кадрового питання, і на жаль. Тому що це ще одна можливість говорити про ту кризову ситуацію, яка, на жаль, створена в українській культурі. І це свідчення того, що ми не розуміємо, що питання оборони країни і питання культури – це питання тотожні, не протилежні, а тотожні поняття, тому що ми все говоримо про оборону, про захист нашої країни і культура є якраз тим джерелом і має подібний функціонал для захисту. Більше того, я скажу, що дякуючи можливостям культури, ми можемо використовувати її як м'яку силу і наступати. І якби ми по-іншому, не як до маргінальної, ставилися до культури, можливо, ми б не бачили у світі такої реакції на Україну, як ми бачимо зараз.</p>
<p>Я сподіваюся, що більшість народних депутатів звернула увагу на публікацію, коли комісія ООН засвідчила, що немає достатніх наявних доказів на визнання геноциду в Україні. Скажіть, будь ласка, що стало приводом для комісії ООН стверджувати, що геноциду в Україні не було? А я вам скажу: чи не дали ми самі цьому підстав, коли не виділили фінансування на відновлення музею Голодомору-геноциду? Чому Папа Франциск має право казати про Росію як країну великої культури? Тому що він не знає про Україну як країну великої культури. Що ми зробили для того, щоб популяризувати у світі Україну як країну великої культури?</p>
<p>Тому я закликаю і керівництво парламенту, і центральну виконавчу владу до того, щоб найближчим часом була внесена на розгляд Верховної Ради кандидатура кандидатки на посаду міністра культури. Нам потрібно це питання вирішувати вже зараз, тому що йде наступний бюджетний рік, і це питання фінансування наших медіа, зокрема Суспільного, це фінансування книг, фінансування бібліотек. І поки хтось злочинні схеми робить на бруківці, ми самі своїми руками душимо українську культуру.</p>
<p>Тому, будь ласка, голосуємо за найближчим часом за міністерку культури і підтримуємо тих, хто справді дбає за розвиток української культури і гуманітарної сфери. Дякую.</p>
<p></p>
<p>ГОЛОВУЮЧИЙ. Кулініч, будь ласка, "Довіра".</p>
<p></p>
<p>12:51:40</p>
<p>КУЛІНІЧ О.І.</p>
<p>Доброго дня, шановні колеги. Більше 9 років в Україні триває війна і вже понад півтора року триває повномасштабне вторгнення ворога. З лютого 2022 року в державі серед військових дуже зросла кількість поранених, осіб з інвалідністю, осіб, які потребують відновлення, фізичної реабілітації та психологічної допомоги. Наразі одне з ключових соціальних питань в державі якраз це питання. Саме тому на Полтавщині за кошти обласного бюджету вперше в Україні була запущена програма соціального відновлення ветеранів та їх сімей. Також за рахунок залучених нашою командою приватних коштів був реалізований пілотний проект щодо соціального відновлення діючих військових.</p>
<p>Дуже важливо, що ветерани та діючі військовослужбовці отримали послуги соціального відновлення разом із своїми родинами – це дружини і діти. А сім’ї військових дуже важко переносять розлуку, відсутність батьків, тому вони обов’язково потребують психологічної допомоги в рамках запущеної нами програми захисників та їх родин і отримали весь комплекс заходів, направлених на покращення фізичного і психологічного стану. Більше того, послуга соціального відновлення базувалася на особистих потребах кожного захисника, які спочатку виявлялися. І саме під них була розроблена індивідуальна програма. Була підібрана та навчена мультидисциплінарна команда у складі психологів, у складі соціальних педагогів та психіатрів. І ці мультидисциплінарні команди Мінсоцполітики та Міноборони відпрацювали дуже злагоджено у цьому проекті і надали свою фахову допомогу саме виходячи з досвіду роботи з учасниками бойових дій.</p>
<p>Тобто після завершення десятиденного курсу соціального відновлення ми отримали виключно позитивні відгуки. А надалі захисники будуть отримувати супровід в багатьох громадах Полтавщини, які також цей проект підтримали.</p>
<p>Переконаний, що програма соціального відновлення як ветеранів, так і діючих військових має бути масштабована на всю країну. Полтавщина готова ділитися нашим успішним досвідом. Впевнений, що в більшості областей є відповідна інфраструктура, є відповідні умови та можливості.</p>
<p>Хочу особисто подякувати Міністру соціальної політики Оксані Жолнович за підтримку нашої ініціативи і активну співпрацю в цьому проекті. Зараз Мінсоцполітики, Міноборони та Мінветеранів напрацьовують відповідний проект рішення, відповідний проект постанови. І тому хочу особисто звернутися до Прем'єр-міністра Дениса Шмигаля, щоб прискорити розгляд такого проекту постанови. Наші військові та ветерани повинні отримувати якісну послугу соціального відновлення спільно, хочу зазначити, що особливо спільно зі своїми родинами, бо вони цього потребують і вони на це заслуговують.</p>
<p>Дякую.</p>
<p></p>
<p>ГОЛОВУЮЧИЙ. "Європейська солідарність", Петро Олексійович Порошенко.</p>
<p></p>
<p>12:55:03</p>
<p>ПОРОШЕНКО П.О.</p>
<p>Шановні колеги! Я вітаю з початком роботи десятої сесії. Хочу наголосити, що зараз ми маємо сконцентруватися виключно і тільки на законопроектах по армії, на законопроектах по нашому руху в ЄС та НАТО і на законопроектах по державотворенню включно з мовою і вірою.</p>
<p>Хочу одразу наголосити по армії. Вчора ввечері зареєстрований мною законопроект, який напрацьований, включно обговорений з робочою групою по наданню учасників бойових дій всім військовослужбовцям, яких подали командири. Не треба принижувати українських воїнів стоянням в довгих чергах. Є в нас сьогодні до мільйона учасників – автоматично оформіть, видайте і не принижуйте воїнів. Бо сьогодні є військовополонені, родини яких позбавлені пільг, сьогодні є азовці. Сьогодні є ті, хто вже орденоносці, а не мають учасників, і їх діти не зможуть поступити у вищі навчальні заклади, вони не зможуть отримати ділянки землі. І я не розумію, кому потрібна ця бюрократична процедура. І я закликаю всіх доєднатися, підписатися і виступити співавторами Закону про УБД.</p>
<p>Є категорично неприйнятною постійна відсутність уряду, бо навіть закон, який ми прийняли по 30 тисячах, і досі повністю не імплементований. Решта законопроектів включно з покращенням забезпечення, з дронами, зі снарядами Верховна Рада має поставити першим пріоритетом.</p>
<p>Друга позиція – це є наш рух в ЄС та НАТО. Відновлення електронного декларування – важливий крок, який наближає початок переговорів про вступ в ЄС. Ми свого часу створили САП, НАБУ, провели конкурс про Вищий антикорупційний суд, затвердили всі необхідні позиції і забезпечили їх незалежність.</p>
<p>Я твердо переконаний, що і позиція по електронному декларуванню, яку я зараз хотів би наголосити, ми – за відкриті декларації, виняток лише для Збройних Сил. Ми – за декларування оренди, ми – категорично за декларування всіх позаштатних радників Офісу Президента, які зараз у нас з'явилися, так звані радники-шептуни. Цей синедріон справляє колосальний вплив на державні рішення, вони щодня щось говорять в ефірах, кладуть щось в кишені і уникають декларування.</p>
<p>І крайня позиція – це висвітлення роботи Верховної Ради України, позиція про те, що ми маємо поставити законопроект про заборону московської церкви, ми маємо працювати на державу. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>"Відновлення України", будь ласка. Воронько. Ви передали, да? Будь ласка, Гнатенко.</p>
<p></p>
<p>12:58:15</p>
<p>ГНАТЕНКО В.С.</p>
<p>Шановний пане головуючий, дорогі колеги, сьогодні ми розпочали чергову парламентську сесію, що відбувається під час широкомасштабного вторгнення. Наступні місяці потребують від нас консолідації. Ми маємо пройти бюджетний процес, прийняти рішення, що дозволять розпочати реальні перемовини про вступ нашої держави в ЄС, підтримати Сили оборони України та посилити соціальний захист наших громадян.</p>
<p>Нагадую, що до кінця наступного тижня парламент має отримати проект Державного бюджету на наступний рік. Виходячи з нинішньої ситуації, цілком зрозуміло, що він має бути кошторисом оборони нашої держави, однак маємо забезпечити також і соціальні проблеми українського суспільства.</p>
<p>Ефективну роботу фонду ліквідації наслідків збройної агресії потрібно масштабувати, ніхто не повинен лишитися без даху над головою, зі зруйнованим житлом, особливо в цей передзимовий час. Цьогорічних понад 60 мільярдів, з яких вже 35 мільярдів виділено та профінансовано з державного бюджету, об'єктивно недостатньо для закриття цих нагальних проблем. Нагадую, що прямі збитки одного житлового фонду за попередніми підрахунками становлять майже 55 мільярдів доларів.</p>
<p>Окремо в наступному бюджеті потрібно передбачити зростання соціальних стандартів. Нагадую, що у цьому році рівень мінімальної зарплати не піднімався, натомість в році наступному ми маємо відновити збільшення оплати праці наших співгромадян. Також це стосується і прожиткового мінімуму для різних категорій і відповідно пенсій для мільйонів осіб похилого віку. Ми не маємо права в умовах війни звужувати соціальну допомогу для внутрішньо переміщених осіб.</p>
<p>Депутатська група "Відновлення України" також наполягає на розширенні часових меж поняття "дитина війни" і враховувати це питання не з 2022 року, а з 2014 року. Ми не можемо давати допомогу одним, а про інших – віком, які понад 9 років страждали, забути. Всі діти війни заслуговують на гідний соціальний захист. Також держава за рахунок бюджетних програм має стимулювати внутрішнє виробництво будівельних матеріалів. Лише поцікавтесь, що сьогодні відбувається з потужностями з виробництва скла, цегли та інших будівельних матеріалів, ви будете здивовані. Відбудувати державу повинні українські будівельники і особисто з українських матеріалів будівельних. Закликаю колег-депутатів у четвертій сесії продемонструвати зрілість українського парламентаризму, продовжити працювати задля перемоги нашого народу над агресором.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>І "Платформа за життя і мир" Юрій Олексійович Павленко. І далі будемо переходити до питань.</p>
<p></p>
<p>13:01:21</p>
<p>ПАВЛЕНКО Ю.О.</p>
<p>Шановна президія, шановні колеги, шановний український народе! Починає роботу десята ювілейна сесія парламенту цього скликання. І, на наш погляд, ключовими пріоритетами в нашій роботі мають стати в першу чергу підтримка Збройних Сил України, підтримка українського солдата, забезпечення всім необхідним української армії від бронетехніки до БК, до обладнання.</p>
<p>По-друге, це підтримка української економіки від військово-промислового комплексу до малого і середнього бізнесу. Без сумніву, не менш важливим є завдання перед парламентом, урядом і органами влади всіх рівнів -це соціальний захист, соціальний захист тих категорій, які найбільше сьогодні потребують підтримки і уваги з боку держави, які стали новими викликами для української державності. Це в першу чергу діти, які постраждали від війни, це ветерани, це військовослужбовці, це поранені, сім'ї загиблих. Саме на ці категорії ми мусимо максимально звернути нашу увагу і з точки зору сучасного законодавства, і з точки зору реальної допомоги кожній із цих категорій. Саме на цьому наголошує і Президент України, говорячи і визначаючи ті пріоритети в українській доктрині, на яких має зосередитись сьогодні держава.</p>
<p>Разом з тим, на жаль, мусимо констатувати, що окремі центральні органи влади діють всупереч і завданням, які визначені парламентом, і всупереч тим завданням, які визначаються Президентом України. Нагадаю, з цієї трибуни Президент чітко сказав: кожна дитина повинна зростати в сім'ї.</p>
<p>Разом з тим дії Міністерства соціальної політики є сьогодні протилежними до тих завдань. Замість того, щоб створювати сімейні форми виховання, замість того, щоб створювати реальну систему підтримки і захисту дітей, які постраждали від війни, міністерство нівелює цю роботу, міністерство бореться із закладами, бореться із якимись заявами, бере участь у конференціях замість того, щоб робити ключове, що вимагає соціальна політика – допомагати і захищати. Міністерство ж натомість діє по принципу: покарати і проконтролювати. Все, на що сьогодні зосереджена їхня увага. На жаль, повне нерозуміння, що таке первинний рівень, де починається реальна допомога людині. А вона починається в громаді.</p>
<p>На жаль, ця невідповідність заявам і реальним діям сьогодні ставить нанівець дуже багато дій, які зроблені і у Верховній Раді, і Президентом України. Вимагаємо від парламенту серйозно поставитись до реальних дій сьогоднішнього Міністерства соціальної політики і їх очільників.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до розгляду наступних питань порядку денного. Погоджувальною радою депутатських фракцій і груп було обговорено і схвалено проект порядку денного десятої сесії Верховної Ради дев'ятого скликання. Відповідно до частини першої статті 21 та частини першої статті 22 Регламенту Верховної Ради України Головою Верховної Ради України внесено проект порядку денного десятої сесії на затвердження Верховної Ради України, проект Постанови з реєстраційним номером 9682.</p>
<p>На Погоджувальній раді ми ухвалили пропозицію про обговорення цього питання. Відповідно до положення Регламенту Верховної Ради України дане питання обговорюється за скороченою процедурою. Тому пропоную представникам депутатський фракцій і груп записатися на виступи: два – за, два – проти.</p>
<p>Запросіть депутатів до зали, через 8 хвилин буде голосування.</p>
<p>Будь ласка, "Європейська солідарність". Ірина Володимирівна Геращенко? Будь ласка.</p>
<p></p>
<p>13:05:46</p>
<p>ГЕРАЩЕНКО І.В.</p>
<p>Шановні колеги, 32 роки, доки працює парламент незалежної України, на початку нової сесії голосується дві постанови – це про діяльність Верховної Ради і про висвітлення діяльності Верховної Ради України.</p>
<p>Сьогодні ми будемо голосувати ключовий для євроінтеграції Закон про відновлення електронного декларування. І, очевидно, що це голосування має бути прозорим, а виборці мають знати, як в першу чергу фракція монобільшості, в якій більше 230 депутатів, буде підтримувати чи не підтримувати прозорість електронних декларацій, так, як це свого часу ввела наша політична команда. І так само цікаво буде знати, як саме фракція монобільшості завалила голосування про те, щоб декларувалися Офіс Президента, тому що насправді там сьогодні сконцентрована ключова влада.</p>
<p>І тому ми, колеги, до вас звертаємося про те, що діяльність Верховної Ради України має бути прозорою. Ми зареєстрували постанову про висвітлення нашої з вами діяльності. І просимо зараз поставити в порядок денний 9677 – це про висвітлення діяльності Верховної Ради України. Ми вимагаємо поставити в порядок денний і проголосувати як невідкладний Закон про УБД, зареєстрований так само представниками нашої фракції. 850 тисяч наших захисників, 850 тисяч, не можуть отримати УБД, бігають, збирають папірці. Це абсолютна ганьба – ще й досі в Україні працює ефесбешна філія церковна і досі блокується закон про заборону московської церкви. Це ненормально, що скільки галасу було про бомбосховища, мучили мерів міст і сьогодні продовжується наступ на місцеве самоврядування в Чернігові, де тривають обшуки в Ломаки, але закон про бомбосховища ви не ставите і так само не ставите інші важливі законопроекти, якщо їх пропонує опозиція. Тому ми вимагаємо, щоб після голосування постанови про…</p>
<p></p>
<p>ГОЛОВУЮЧИЙ. Дякую.</p>
<p>Шуфрич Нестор Іванович, "Платформа за життя і мир".</p>
<p></p>
<p>13:08:05</p>
<p>ШУФРИЧ Н.І.</p>
<p>Дякую, шановний пане головуючий.</p>
<p>Шановні колеги, безумовним пріоритетом порядку денного Верховної Ради дев'ятого скликання десятої сесії мають бути питання оборони, надання усіх можливостей Збройним Силам України щодо подолання і знищення ворога, який напав на нашу країну. Із цього ми маємо виходити, це головне.</p>
<p>Безумовно, нашим пріоритетом має також бути і питання підтримки тих людей, які постраждали від цієї війни, які зараз знаходяться на Україні, це наші переселенці, ті, хто страждають. Безумовно, ті, хто втратили своїх рідних, і, безумовно, ті, хто повернулися поранені. Ми маємо сьогодні всіляко підтримувати наше підприємництво, яке не залишило Україну, яке сьогодні підтримує кожного, хто здатен і хоче працювати саме в Україні і не поїхав за кордон.</p>
<p>Ми, безумовно, розуміємо всіх тих, хто не витримав і мав легальні можливості виїхати за межі України, але сьогодні ті, хто залишились і працюють, вони і створюють фундамент нашої перемоги разом із нашими славетними військовими і всіма тими, хто сьогодні причетний і задіяний в підготовці бойових дій, в підготовці нашого наступу, який, я абсолютно переконаний, завершиться нашою перемогою.</p>
<p>Саме ці пріоритети і мають бути забезпечені під час роботи нашої Верховної Ради десятої сесії дев'ятого скликання. Дякую за увагу.</p>
<p></p>
<p>ГОЛОВУЮЧИЙ. Сергій Володимирович Власенко, "Батьківщина", будь ласка.</p>
<p></p>
<p>13:10:01</p>
<p>ВЛАСЕНКО С.В.</p>
<p>Дякую, шановний пане головуючий.</p>
<p>Ми в "Батьківщині" вважаємо, що порядок денний повинен мати дві скерованості, два направлення. Перше – це забезпечення безпеки і обороноздатності нашої країни зараз. І друге направлення – це побудова нашої країни після нашої перемоги. Ми вважаємо, що все інше повинно бути відкладено із порядку денного.</p>
<p>Натомість ми отримали, до речі, лише тільки сьогодні отакий от порядок денний, в якому є багато чого, що не має ніякого відношення ні до відсічі збройній агресії Російської Федерації, ні побудові і розбудові незалежної щасливої України після нашої перемоги. І плюс, хочу зазначити, що зазначений порядок денний, як завжди, написаний з перекосом. Ті пропозиції законодавчі, які вносить опозиція, не завжди потрапляють до порядку денного сесії. Також не потрапляють до порядку денного ті пропозиції, які вносяться комітетами, які очолюються опозицією. Зокрема, комітет, яким керує представник "Батьківщини", має лише вісім законопроектів от в цьому талмуді.</p>
<p>Тому ми вважаємо, що цей документ складено незбалансовано. Ми вважаємо, що цей документ не відображає найбільш нагальних потреб українців ані сьогодні, ані після завершення війни, тому ми не зможемо його підтримати своїм голосуванням.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Чи є ще фракції і групи, хто хотів би виступити по одній хвилині? Тоді переходимо до голосування.</p>
<p>Шановні колеги, займіть місця, будь ласка, будемо голосувати. Запросіть депутатів до залу.</p>
<p>Ставлю на голосування для прийняття в цілому проект Постанови (за реєстраційним номером 9682) про порядок денний десятої сесії Верховної Ради України дев'ятого скликання. Прошу голосувати.</p>
<p></p>
<p>13:12:39</p>
<p>За-279</p>
<p>Рішення прийнято. Порядок денний сесії схвалено.</p>
<p>По фракціях покажіть, будь ласка.</p>
<p>З процедури – Геращенко.</p>
<p></p>
<p>13:12:52</p>
<p>ГЕРАЩЕНКО І.В.</p>
<p>Шановні колеги, ми зареєстрували Постанову про висвітлення діяльності Верховної Ради України...</p>
<p></p>
<p>ГОЛОВУЮЧИЙ. Номер?</p>
<p></p>
<p>ГЕРАЩЕНКО І.В. 9677. Дуже важливо, щоби українці знали, як Верховна Рада відновлює електронне голосування, як ми голосуємо той чи інший законопроект, який наближає або, навпаки, блокує наш шлях до Європейського Союзу і НАТО, дуже важливо повернути "години запитань до Уряду", дуже важливо, щоби ми були європейським парламентом.</p>
<p>І, дійсно, як людина, яка не перше скликання у Верховній Раді України, хочу зазначити, що завжди гласність, прозорість, демократичність парламенту відрізняли нас від "госдури" Російської Федерації. Сьогодні мені дуже сумно, що ми з вами самі чимось повертаємо Україну до Росії, Білорусі. Давайте цього не робити, ми просимо прозорості роботи парламенту.</p>
<p>І про що в нашій постанові? Щоби в запису трансляція йшла не вночі наших сесійних засідань, а з 18-ї до 24-ї години. Щоби висвітлювалась робота комітетів і фракцій. Мені здається, це дуже...</p>
<p></p>
<p>ГОЛОВУЮЧИЙ. Ставлю на голосування пропозицію Ірини Володимирівни Геращенко, як вона її озвучила. Прошу голосувати.</p>
<p></p>
<p>13:14:22</p>
<p>За-247</p>
<p>Рішення прийнято.</p>
<p>Ми включили в порядок денний засідання Постанову за реєстраційним номером 9677.</p>
<p>Зараз розглянути? А, доручення комітету. Добре.</p>
<p>Сергій Віталійович Кальченко, Постанова про висвітлення – це ж ваша, правда? Чи Потураєва? Ви не знаєте. Зараз ми тоді з'ясуємо, чи вона розписана, на який вона комітет розписана і так далі. Добре. Ми або сьогодні, або, якщо не дійдемо, завтра перейдемо до цієї постанови. Дякую.</p>
<p>Вона не розписана, да? А, вона не розписана. Окей. Тоді я прошу Апарат оперативно зайнятися розписуванням і далі відповідний комітет, на який буде розписано, її розгляне.</p>
<p>З процедури – Микиша.</p>
<p></p>
<p>13:15:28</p>
<p>МИКИША Д.С.</p>
<p>Дякую. Колеги, в порядку денному раніше був законопроект 9559-д. Це про те, що ми дозволяємо місцевому самоврядуванню допомагати нашій армії. На жаль, він був знятий. Я хотів би підняти, взагалі його поставити, щоб він потрапив до порядку денного сьогоднішнього засідання або завтрашнього, а ми за нього зрештою проголосували. Прошу колег підтримати, щоб місцеве самоврядування мало змогу безперешкодно допомагати нашій армії.</p>
<p></p>
<p>ГОЛОВУЮЧИЙ. Ми зараз можемо говорити тільки про сьогоднішнє засідання, тому що завтрашнє буде формуватися Погоджувальною радою завтра зранку, фіналізуватись. Ще раз номер? 9559-д.</p>
<p>Ставлю пропозицію Микиші додати в порядок денний сьогоднішнього засідання вищезгаданий законопроект. Прошу голосувати.</p>
<p></p>
<p>13:16:33</p>
<p>За-237</p>
<p>Рішення прийнято. Законопроект додано до порядку денного.</p>
<p>На нього є комітет? Є висновок комітету, Олено Олексіївно? Є висновок комітету на цей законопроект? Добре.</p>
<p>З процедури – Гончаренко? Да, давайте.</p>
<p>Всі вищезгадані… Можна секундочку, Олексій Олексійович?</p>
<p><a href="https://itd.rada.gov.ua/billInfo/Bills/CardByRn?regNum=9559-%D0%B4&conv=9" target=_blank>9559-д</a> буде після розгляду всієї адженди на сьогодні порядку денного, тому переставити його – це окреме голосування, пан Микиша, я до вас звертаюся. Пан Микиша, зараз законопроект просто додано до порядку денного і він стоїть після всіх сьогоднішніх законопроектів. Якщо у вас є бажання його піднімати, це окреме голосування. Це зараз ви хочете? Давайте ми Гончаренка послухаємо, потім до вас перейдемо. У нас зараз кадрові питання. Це тільки після кадрових питань тільки.</p>
<p>Будь ласка.</p>
<p></p>
<p>13:17:34</p>
<p>ГОНЧАРЕНКО О.О.</p>
<p>Дякую. Олексій Гончаренко. Шановні друзі, надзвичайно важливий законопроект 9142. Значить, це законопроект, який говорить про право на демобілізацію тих, хто відслужив 18 місяців, мобілізованих безпосередньо тих, хто пішли добровольцями, – надзвичайно важлива тема.</p>
<p>На жаль, цей законопроект вже з березня місяця лежить у Верховній Раді, не розглядається. Дуже важливо його внести, дуже важливо мати дискусію щодо цього питання, можливо, це буде інший термін, але дуже важливо для нас визначитися, що все-таки є вихід. А то сьогодні ситуація, що вхід є в Збройні Сили – виходу немає, і це неправильно. І не можна витягти війну на плечах одних і тих самих людей, ми не знаємо, скільки вона буде тривати ще. Дай боже, швидко буде перемога, але, може, рік ще, може, більше. І нам треба визначити термін, коли люди, які віддали вже своє Батьківщині, зможуть піти.</p>
<p>Прошу внести цей законопроект в наш порядок денний – 9142.</p>
<p></p>
<p>ГОЛОВУЮЧИЙ. Ви говорите про сьогоднішнє засідання, Олексій Олексійович, чи взагалі додати в порядок денний сесії? Сесії. Добре. Я думаю, що він там і так є, ви перевірте.</p>
<p>Колеги, переходимо до кадрових питань, будь ласка. У нас перше питання. Відповідно до пункту 12 частини першої статті 85 Конституції України до повноважень Верховної Ради України належить вирішення питання про відставку членів Кабінету Міністрів України. Згідно із частиною четвертою статті 20 Регламенту Верховної Ради України питання включається до порядку денного сесії позачергово без голосування.</p>
<p>4 вересня 2023 року Олексій Юрійович Резніков подав до Верховної Ради України заяву з проханням прийняти його відставку з посади міністра оборони України. Профільний Комітет Верховної Ради України з питань національної безпеки, оборони та розвідки розглянув зазначену заяву та за наслідками розгляду народні депутати України члени комітету внесли на розгляд Верховної Ради України відповідний проект Постанови за реєстраційним номером 9679. Відповідні матеріали вам надані.</p>
<p>Шановні колеги, на Погоджувальній раді ми узгодили наступну процедуру розгляду цього питання: виступ міністра оборони України – до 10 хвилин; запитання до міністра від народних депутатів – до 6 хвилин (1 хвилина – на запитання, 2 – на відповідь); доповідь від профільного комітету – до 2 хвилин; виступи від депутатських фракцій і груп – до 16 хвилин і прийняття рішення. Всього – до 35 хвилин.</p>
<p>Ставлю на голосування дану процедуру розгляду, яку узгоджувала Погоджувальна рада. Це процедурне рішення, потрібно 150 голосів. Прошу голосувати.</p>
<p></p>
<p>13:20:25</p>
<p>За-323</p>
<p>Рішення прийнято. Процедура узгоджена.</p>
<p>По фракціях.</p>
<p>Переходимо до розгляду питання. До слова для виступу запрошується міністр оборони України Олексій Юрійович Резніков. До 10 хвилин.</p>
<p><i> </i></p>
<p>13:20:46</p>
<p>РЕЗНІКОВ О.Ю.</p>
<p>Шановний пане Голово, шановні народні депутати, шановні українці! 22 місяці тому з цієї трибуни я оприлюднив пріоритети своєї роботи, і на їх основі було сформовано програму дій Міністерства оборони України і суть цієї програми – вступ в НАТО де-факто. Через 112 днів після мого призначення розпочалось повномасштабне російське вторгнення, і відтоді Міністерство оборони паралельно рухалось двома пов’язаними треками. Перший – це відсіч російської навали і забезпечення фронту; другий – це реформи, щоб наша армія стала сильнішою і була взаємосумісною з арміями Альянсу. Будучи цивільним відомством, ми набували спроможності під час війни, якої Європа не бачила 80 років.</p>
<p>Зупинюсь лише на деяких результатах команди Міністерства оборони. Це результати, особливо на міжнародному напрямку, є частиною досягнень великої команди на чолі з Президентом України Володимиром Зеленським. Успіх забезпечили спільні зусилля уряду, Офісу Президента, Верховної Ради, наших дипломатів, активістів, діаспори і головне - наших воїнів, які вразили світ своєю хоробрістю і майстерністю. Після 24 лютого найгостріша проблема, яку довелось вирішувати, - це зброя. За оцінкою Генерального штабу ресурсів сил оборони мало вистачити тоді на 2-2,5 місяця інтенсивних боїв, після цього наша армія фізично би закінчилась. Ми здобували все, що було можливо і неможливо. За 18 місяців для сил оборони ми придбали, виготовили на замовлення, а також отримали по МТД понад 7 мільйонів артилерійських снарядів, мін, постерів до танків та РСЗВ; понад 4,5 тисячі артилерійських систем і мінометів; близько 3,5 тисяч систем, які захищають наше небо, від ПЗРК до Patriot; понад 6,5 тисяч бронемашин, бронетехніки та танків; понад 2 тисячі вантажівок, незчисленну кількість стрілецької зброї, радарів, інженерної техніки, різних типів ракет, гелікоптерів, евакуаційних машин і багато чого іншого.</p>
<p>Підготовку за кордоном пройшло понад 70 тисяч українських воїнів. Менше ніж 2 роки тому нам відмовлялися надати Stinger. Зараз наші пілоти, інженери, техніки опановують сучасні західні літаки і готуються опанувати F-16, які будуть українськими F-16. І цей результат важко осягнути, адже в 1991 році його ні з чим було б навіть порівняти. Станом на сьогодні Україна отримала фізично чи у вигляді зобов'язань воєнної допомоги на суму близько 100 мільярдів доларів США.</p>
<p>Кожного разу, коли йшлося про нову зброю, я завжди чув одну і ту ж саму фразу: це неможливо. За танки ми боролися рік. За касетні боєприпаси від офіційного звернення нас до поставки – 9 місяців. За час каденції ми з командою відпрацювали понад 160 офіційних міжнародних заходів, не рахуючи безліч неформальних розмов, зустрічей, виступів перед аудиторією.</p>
<p>З точки зору забезпечення на початку був страшенний дефіцит всього. Дуже допомогли волонтери, прості громадяни і бізнес. І велика їм за це вдячність. За пів року ми не тільки забезпечили армію, але й створили резерв у 200 тисяч бронежилетів, понад 120 тисяч шоломів, поставили понад 1,2 мільйона комплектів зимової форми, 2 з половиною мільйона літньої та багато чого іншого.</p>
<p>Одним словом, ми вижили як держава і як нація. І почали втілювати план нашої перемоги, який полягає в наступному. Міжнародний напрямок. Налагоджено роботу у форматі "Рамштайн". Світ не бачив нічого подібного з часів антигітлерівської коаліції. Танкова коаліція, до якої невдовзі приєднається Abrams. Авіаційна коаліція, морська коаліція, родина ППО і ПРО, артилерійська родина, МЛРС, далекобійні ракети, в родині яких ми очікуємо скоро американське та німецьке поповнення. Коаліція з постачання снарядів і майбутня IT-коаліція. Все це практичні інструменти, які наближають нашу з вами перемогу. Ми зацікавили Україною ті держави, які історично військовою співпрацею з нами не цікавились - від Австралії до Нідерландів, від Норвегії до Португалії.</p>
<p>Ми перезапустили роботу з НАТО. Вибудовується нова система у форматі Рада Україна - НАТО. Мною затверджено план заходів Міністерства оборони та Збройних Сил України щодо виконання рішення саміту у Вільнюсі як підготовка до саміту у Вашингтоні. У серці співпраці – це взаємосумісність. Концепцію карти взаємосумісності ми розраховуємо отримати цієї осені.</p>
<p>До 287 стандартів НАТО, які вже у нас з вами впроваджено, до кінця року буде додано ще 200. На озброєння прийнято близько 300 зразків нової зброї та техніки, левова частка яких є західне озброєння. Вибудувана потужна договірна база з країнами НАТО та ЄС і в оборонній співпраці, і в обміні інформацією та ОПК.</p>
<p>Воєнно-політичних угод у нас немає тільки з двома країнам – Ісландія та Люксембург, з якими ми вже працюємо в тому числі по цьому формату. Ми вивели на новий рівень роботу NSPO – агентство НАТО з підтримки та постачання. На виконання програми НАТО, про яку ми домовились з NSPO, проведе національний огляд оборонних закупівель України, щоб вибудувати ефективну і прозору систему.</p>
<p>Ми розбудили безпекові механізми в Євросоюзі. Зараз ЄС приймає рішення про передачу Україні 1 мільйона снарядів 155 міліметрів і тренує десятки тисяч наших бійців. За всім цим нова філософія оборонної дипломатії, основою якої є політичне лідерство Президента України, що дозволило подолати багато усталених шаблонів.</p>
<p>І ми не просимо, ми не просто отримувачі допомоги, ми – донори європейської безпеки, ми – щит Європи та на сході, наріжний камінь нової європейської безпекової архітектури.</p>
<p>Внутрішній напрям. Закладено потужну основу для розвитку українського ОПК. Змінено підхід до прийняття нових зразків озброєння та техніки в експлуатацію, час прийняття ОВТ в експлуатацію скоротився з 2 років до 3, 5 тижнів. Створено акселератор Міноборони, який проводить розробників і виробників бюрократичними тенетами. Серійно виготовляється САУ 155 міліметру, артилерійські снаряди, міни, постріли для танків і більшість з цього вперше. Прийнято в експлуатацію понад 30 моделей українських дронів, виробництво зросло понад у 100 разів і збільшується. Ставка на українські дрони була і є принциповою позицією. Україна може бути світовим лідером у цьому сегменті.</p>
<p>Тому мною було ухвалено рішення щодо створення центру компетенцій у сфері роботизованих платформ. Колись ми вам розкажемо і про ракетну програму, і програму ПРО. Але хочу сказати, що наприкінці 22-го року було подвоєно фінансування комплексу "Нептун", і результат найкраще всіх відчув крейсер "Москва". Укладено угоди, які відкрили шлях до кооперації з такими компаніями як Bayraktar, BAE Systems, Rheinmetall, Saab, Thales, Nexter тощо. Взято на озброєння автоматизовану систему управління військами стратегічного рівня. Прийнято низку систем ситуаційної обізнаності. До рівня бригад розгорнуто логістичну програму LOGFAS, яку використовують країни НАТО. Впроваджено програму "Коровай". Потреби Сил оборони одразу бачать наші союзники.</p>
<p>Спільним рішенням міністра оброни, Головкома Збройних Сил України затверджений перехід на програмне забезпечення SAP – це нова якість планування і управління оборонними ресурсами. Ми почали з логістики і медицини, в подальшому на SAP має бути переведено персонал, фінанси і деякі інші блоки. Не всі країни НАТО досягли рівня, на якому ми з вами вже зараз є.</p>
<p>Урядом затверджено концепцію реформування військової освіти за принципами і стандартами НАТО. На фініші реформа закупівель, демонополізовано постачання харчування, палива, інших критичних позицій, створено дві сервісних агенції, які впровадять нові стандарти забезпечення армії: агенція, що займається зброєю, успішно працює, агенція щодо ресурсного забезпечення має показати результати у жовтні.</p>
<p>Закінчується цифровізація військового обліку, підготовлена реформа ТЦК та СП, зміни будуть за лічені місяці. Процес отримання УБД спрощено рішенням уряду до одного документа. Відбувається реформа в системі ВЛК – це складне комплексне питання, але ми рухаємося вперед.</p>
<p>В умовах війни і при такому масштабі завдань не все було бездоганно, були помилки і я їх усвідомлюю. Деякі моменти я недооцінив, наприклад, що Кремль почне обстрілювати мирні міста ракетами, тому зміцнення ППО і ПРО сприймав як особистий виклик. Найболючіший момент – це втрати, їх усвідомлення і водночас гордість за виняткову стійкість нашого народу спонукали не зупинятися у найважчі моменти.</p>
<p>Для перемоги, крім забезпечення фронту, окреслено нове коло завдань, потрібно створити образ української армії майбутнього – Future Force Concept, щоб залучити ресурси партнерів через довгострокові програми підтримки, закладені в їх бюджети – це і є реальні гарантії безпеки.</p>
<p>У цьому плані багато зроблено, насамперед проведено огляд спроможності Сил оборони, якій тривав майже рік, є на що спиратися і говорити з партнерами однією мовою. Переконаний, створення каркасу з довгострокових програм міжнародної допомоги має стати головним пріоритетом на наступний рік. Якщо оцінювати ситуацію за суттю, інтеграція України в НАТО де-факто відбулася, важливий етап закінчено. У зв'язку з цим прошу Верховну Раду України про мою відставку.</p>
<p>Дякую Президенту України за довіру, підтримку і можливість служити своїй країні в найтемніші часи. Дякую колегам по уряду і українському парламенту за командну роботу. Вдячний кожному і кожній, хто боронить сьогодні Україну на полі бою. Вічна пам'ять тим, хто віддав найдорожче – своє життя, щоб в Україні було майбутнє.</p>
<p>Слава нашим воїнам! Слава Україні! Маю честь. <i>(Оплески)</i></p>
<p></p>
<p>ГОЛОВУЮЧИЙ. Дякуємо, Олексій Юрійович.<i> </i></p>
<p>Залишайтесь на трибуні. Прохання записатися на запитання до міністра від народних депутатів України. Слово, відмова... Це з місця буде.</p>
<p>Будь ласка, "Європейська солідарність", Величкович Микола.</p>
<p></p>
<p>13:31:17</p>
<p>ВЕЛИЧКОВИЧ М.Р.</p>
<p>Прошу передати слово Володимиру Ар’єву.</p>
<p></p>
<p>ГОЛОВУЮЧИЙ. Ар’єв, будь ласка.</p>
<p></p>
<p>13:31:23</p>
<p>АР’ЄВ В.І.</p>
<p>Олексію Юрійовичу, 9 квітня минулого року вам призначили заступника Дениса Шарапова. Після того було заключено кілька сотень контрактів із стовідсотковою передоплатою за постачання різного типу озброєнь, не будемо деталізувати яких. Сума контрактів була величезна, але в результаті лише частина озброєнь була поставлена, але гроші пішли. Денис Шарапов був відповідальним і є відповідальним вашим заступником саме за закупівлі.</p>
<p>У мене є питання. А чому не було вжито заходів для того, щоб убезпечити вивід грошей, які призвели до виникнення величезної дебіторської заборгованості, яка зараз оцінюється у майже мільярд доларів? Чому не використали механізми зокрема акредитивів і не були вжиті всі можливі заходи для того, щоб убезпечити Україну від втрати величезної суми грошей...</p>
<p></p>
<p>ГОЛОВУЮЧИЙ. Будь ласка, Олексію Юрійовичу.</p>
<p></p>
<p>13:32:31</p>
<p>РЕЗНІКОВ О.Ю.</p>
<p>Дякую, пане Володимире, за запитання.</p>
<p>На початку перших тижнів і місяців ми взагалі змушені були деякі комплаєнси скорочувати, тому що треба везти було зброю, і не тільки зброю. Зараз ми відновили і комплаєнси, і колективні розгляди закупівель. Але хочу вам сказати, що на сьогоднішній день так званою проблемною дебіторською заборгованістю, яка знаходиться в судах або в претензійному порядку, 2,7 відсотка всього від всіх фінансових оборотів України. Тому у нас все забезпечено або в судах, або вже платяться штрафи, або іде постачання всіма постачальниками.</p>
<p>Я вам просто можу навести приклад, коли відомий поставщик Пентагону на пів року запізнився з поставкою нам снарядів, тому що проблема була в третіх країнах з ліцензіями, транзитами і так далі. Вони заплатили штрафи півтора мільйона доларів і продовжили постачання. Тому у нас немає драми, вся робоча дебіторська заборгованість, ще раз повторюю, проблемною є 2,7 відсотка, з яких, до речі, деякі борги, які дісталися мені у спадок від попередніх періодів. Тому тут драми немає, все під контролем.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Дмитрієва Оксана Олександрівна, "Слуга народу".</p>
<p></p>
<p>13:33:47</p>
<p>ДМИТРІЄВА О.О.</p>
<p>Дякую. Прошу передати слово Разумкову Дмитру Олександровичу.</p>
<p></p>
<p>ГОЛОВУЮЧИЙ. Разумков Дмитро Олександрович, позафракційний.</p>
<p></p>
<p>13:33:55</p>
<p>РАЗУМКОВ Д.О.</p>
<p>Дякую. Олексію Юрійовичу, насправді за останній рік дуже багато корупційних скандалів, пов'язаних з Міністерством оборони, дуже багато журналістських розслідувань, пов'язаних з Міністерством оборони. І я розумію, що керівник не завжди може нести повну відповідальність за всіх своїх підлеглих. Сьогодні вже задавались питання про ваших заступників. Задавались питання про закупівлю снарядів і мін за кордоном, які не приїхали, але вони продовжували раз по разу замовляти нові і підписувати нові контракти, а головне – перераховувати гроші. Ще один крайній скандал, який був пов'язаний з дронами і куртками.</p>
<p>Можливо, сьогодні ми повинні не розглядати вашу відставку, а нарешті провести глибокий аудит у Міністерстві обороні по всім тим скандалам, які, на жаль, сьогодні є, і притягнути відповідальних до відповідальності, кримінальної відповідальності згідно діючого законодавства, а, може, навіть його посилення.</p>
<p>Дякую.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>13:35:03</p>
<p>РЕЗНІКОВ О.Ю.</p>
<p>Пане Дмитро, правоохоронні органи всіх відомих вам рівнів проводять перевірки, опитують працівників Міністерства оборони, виймають документи, аналізують. І хочу вам повідомити, що те, що ви називаєте скандальним, я називаю – резонансні повідомлення, не підтверджені як факти, це фейкові історії, які роздмухувалися навмисно. Не існує підтверджень, немає жодної кримінальної справи по питаннях, які стали предметом так званих резонансних розслідувань.</p>
<p>Але це не означає, що я не усвідомлював, коли заходив на посаду, що мені дістається в спадок структура, яка 30 років розвивалась так, як вона розвивалася, і те, що я заходжу в авгієві стайні, я усвідомлював, і, звісно, не так просто робити реформи під час відкритої навали. Тому я кажу, є помилки, є різні кадрові рішення, і я бажаю успіху, і буду підтримувати всіляко нового міністра, якого підтримає цей зал, і я йому обіцяв це робити 24 на 7, використовуючи мій досвід.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, В'ятрович Володимир Михайлович.</p>
<p></p>
<p>13:36:05</p>
<p>В’ЯТРОВИЧ В.М.</p>
<p>Прошу передати слово Олексію Гончаренку.</p>
<p></p>
<p>ГОЛОВУЮЧИЙ. Олексій Гончаренко.</p>
<p></p>
<p>13:36:10</p>
<p>ГОНЧАРЕНКО О.О.</p>
<p>Дякую. В мене тоді два питання, може, три, виходячи з того, що ви тільки що відповіли.</p>
<p>Пане міністре, перше, ви кажете, немає ніяких справ. А що ж ваш заступник робить в СІЗО? А що роблять декілька представників міністерства в СІЗО? Вони ж заарештовані. Вони заарештовані не по справах? Якщо все добре, то тоді питання, а чому ви йдете? Я тоді не розумію. Бо я вас почув, що немає ніяких справ і взагалі все добре.</p>
<p>І важливе дуже питання. Ви сказали багато про зброю, дипломатію – це дуже потрібно. Але, як на мене, саме головне – це люди і сотні тисяч людей, які безпосередньо служать війську. І ви говорите сьогодні, що от ми спростили УБД до однієї справки. Але ця одна справка, її теж складно отримати. І чому тільки на вісімнадцятому місяці? Сотні тисяч людей до сих пір не отримали статусу УБД місяцями. Чому так вийшло, що строковики після відміни тридцятки, яку ви підтримали, на жаль, вони отримали 400 гривень, а обмежено придатні після поранення…</p>
<p></p>
<p>ГОЛОВУЮЧИЙ. Будь ласка, Олексій Юрійович.</p>
<p></p>
<p>13:37:19</p>
<p>РЕЗНІКОВ О.Ю.</p>
<p>Пане Олексій, дуже коротко. Я переконаний, що всі члени парламенту свято вірять в Конституцію України, в якій написано, що існує принцип невинуватості, тільки суд своїм вироком може визнати людину винною. Я можу навести безліч прикладів, коли людей заарештовували, оголошували підозри, а потім виявлялося, що вони герої. Нагадати вам справу генерала Марченка чи генерала Назарова? Таких багато.</p>
<p>Тому давайте не поспішати робити висновки. Коли буде вирок суду, тоді ви будете казати, що хтось винуватий у скоєнні злочину. У мене така буде відповідь.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Олексій Юрійович. Дякуємо.</p>
<p><i>(Шум у залі) </i> Ні, ні. Ні! Артур, закінчився час. Артур Володимирович, час закінчився давним-давно. Ні, час закінчився, вибачте.</p>
<p>Дякуємо, Олексій Юрійович.</p>
<p>До слова для співдоповіді запрошується голова Комітету Верховної Ради України з питань національної безпеки, оборони та розвідки Олександр Михайлович Завітневич. Будь ласка. Для співдоповіді, будь ласка.</p>
<p>Я прошу Апарат розібратися в кольорах цифр на екрані. Дякую.</p>
<p></p>
<p>13:38:37</p>
<p>ЗАВІТНЕВИЧ О.М.</p>
<p>Вітаю, шановні колеги. За дорученням Голови Верховної Ради України Комітет з питань національної безпеки, оборони та розвідки на своєму засіданні 4 вересня 2023 року розглянув заяву міністра оборони України Резнікова Олексія Юрійовича про відставку із займаної посади.</p>
<p>За результатами розгляду, керуючись положенням пункту 12 частини першої статті 85 Конституції України, народні депутати України члени комітету прийняли рішення.</p>
<p>Перше. Рекомендувати Верховній Раді України прийняти відставку Резнікова Олексія Юрійовича з посади міністра оборони України.</p>
<p>Друге. Запропонувати Верховній Раді України під час розгляду питань на пленарному засіданні надати міністру оборони України Резнікову Олексію Юрійовичу до 10 хвилин виступу для звіту. Крапка.</p>
<p>Дякую.</p>
<p></p>
<p>ГОЛОВУЮЧИЙ. Переходимо до обговорення. Будь ласка, запишіться на виступи від депутатських фракцій і груп.</p>
<p>Будь ласка, "Голос", Устінова.</p>
<p>Соломія Бобровська, будь ласка.</p>
<p></p>
<p>13:40:20</p>
<p>БОБРОВСЬКА С.А.</p>
<p>Соломія Бобровська, фракція "Голос". Спершу хотіла би попросити всіх ходаків, які стоять біля міністра, в цей час послухати виступи фракцій останні вже на посаді. Дякую.</p>
<p>Я дуже добре розумію висоту напруги, ступінь напруги в суспільстві, особливо за останні пів року, які сколихнули скандали в Україні і за кордоном. Десь відігралося на позиції партнерів, десь відігралося на внутрішній протистоянній боротьбі. Але, тим не менше, я вважаю, що пан Олексій при призначенні на посаду після абсолютно провального міністра Тарана, який продовжує провально свою ходу послом в Словенії, отримав в спадок 30-річну просто совкову систему, яку, в принципі, одній особі важко було підняти і важко реформувати. І ті, хто має відношення до державної служби або до високих посад, дуже добре знає, до політичних посад, що міністерство в першу чергу чи будь-який інший орган – це завжди не про одну особу, а про команду.</p>
<p>Оскільки команда наразі ще є на місці, ми сьогодні кажемо дякую або прощаємося з паном міністром, я би хотіла також подякувати, знаючи, як багато і як по-різному в хорошому розумінні цього слова була комунікація, зокрема чи в першу чергу, з військовими, з партнерами, скільки всього було зроблено. І в спадок, зокрема перше з питань, на яке було особисто моє прохання, про розбиття монополії "Військсервіс-Волонтер". Це та була пропозиція і реакція, отримана дуже швидко, ще в грудні 21-го року. Ніхто ніколи не може сказати, який ККД має бути для ефективності міністра під час дії воєнного стану.</p>
<p>Тому від нас дякуємо.</p>
<p></p>
<p>ГОЛОВУЮЧИЙ. Дякуємо.</p>
<p>"За майбутнє", Тарас Іванович Батенко, будь ласка.</p>
<p></p>
<p>13:42:36</p>
<p>БАТЕНКО Т.І.</p>
<p>Шановні колеги! Шановний Олексій Юрійович! Попри критику, те, що сьогодні зал проводжає міністра оборони воюючої країни аплодисментами, –це багато про що говорить.</p>
<p>Я вважаю, що попри певні далекі не проблеми, які у нас були в парламенті і залишаються з комунікативною роллю з Кабінетом Міністрів, який ми рідко бачимо в сесійній залі, ми забули, що таке "година Уряду", у нас ідея на Погоджувальній раді повертати цю ідею "години Уряду" і так далі, я не можу це адресувати це питання до Міністра оборони, з яким була постійна комунікація, відкритий зв'язок. І це теж багато про що говорить.</p>
<p>Я вважаю, що міністр оборони, який пробув на посаді усі 559 днів війни – це багато про що говорить. В інших країнах воюючих, в тому числі тоталітарних країнах, які пройшли війни, міністри оборони мінялися в різний спосіб.</p>
<p>Чи можна дорікати міністру оборони? Безумовно, що можна, ми відкрита країна, ми демократичне суспільство. І це те, за що борються наші воїни на фронті і на передовій. Наскільки тяжко було країні, знають багато і можуть поділитися багато з нас тут у залі. Може поділитися Верховний Головнокомандувач, може поділитися кожен воїн, який на передовій, може поділитися особливо міністр оборони, який проходив непростий шлях, в тому числі і непростого переговорного процесу в перші дні війни.</p>
<p>Я вважаю, що ми сьогодні повинні все-таки подякувати міністру оборони Олексію Юрійовичу Резнікову за ці непрості кроки, які були зроблені ним по зміцненню обороноздатності країни, за той діалог, який він вів з нашими міжнародними партнерами. І я вважаю, що його політична кар'єра на цьому не закінчується. Він далі повинен працювати над здійсненням обороноздатності, ділитися тим досвідом, який він набув для захисту національного суверенітету.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Тарас Іванович.</p>
<p>Будь ласка, "Слуга народу", Михайлюк Галина Олегівна.</p>
<p></p>
<p>13:44:44</p>
<p>МИХАЙЛЮК Г.О.</p>
<p>Прошу передати слово Федору Веніславському.</p>
<p></p>
<p>ГОЛОВУЮЧИЙ. Веніславський Федір Володимирович, будь ласка.</p>
<p></p>
<p>13:44:54</p>
<p>ВЕНІСЛАВСЬКИЙ Ф.В.</p>
<p>Шановна президія, шановні колеги! Шановні громадяни України! Що ми сьогодні розглядаємо? Ми сьогодні розглядаємо питання про відставку міністра оборони, який вперше в історії незалежної України був міністром оборони воюючої країни, міністром оборони країни, на яку здійснила навалу, неспровоковану агресію і веде терористичну війну одна з найбільш ресурсних з точки зору людського потенціалу і економічних можливостей країна, яка себе позиціонувала другою у світі за військовою потужністю, за військовою могутністю.</p>
<p>Чи є питання до Міністерства оборони, до діяльності Міністерства борони, до діяльності міністра? Звичайно, вони є. Тому що в умовах війни, в умовах форс-мажору, в умовах непрогнозованості майбутнього України в перші дні війни команда міністра оборони робила все можливе і дуже часто неможливе для того, щоб Збройні Сили України, кількість яких збільшилась вкратно порівняно з довійськовою ситуацією, була забезпечена і одягом, і системами захисту, і зброєю, і всім іншим.</p>
<p>Чи можливі помилки в умовах таких екстраординарних умов діяльності міністерства, міністра і його команди? Звичайно, помилки неминучі в умовах таких непрогнозованих подій, які Україна зазнала.</p>
<p>Чи є вина міністра? Безперечно, вина міністра також є. Тому що він, напевне, не зміг завжди адекватно, різко відреагувати на ті медійні сигнали, скандали, які ми всі маємо.</p>
<p>Але треба пам'ятати, що Росія проти нас веде гібридну війну. Інформаційна складова і саме Росія дуже часто підігравала і провокувала ті скандали. Але завдяки особистим зусиллям міністра Україна отримала ракети, Україна отримала танки, Україна отримала реактивні системи залпового вогню і завдяки зусиллям Президента, в тому числі й міністра оборони, Україна вистояла.</p>
<p>Дякую...</p>
<p></p>
<p>ГОЛОВУЮЧИЙ. Дякуємо.</p>
<p>"Довіра", Бакунець. Будь ласка, Павло Андрійович.</p>
<p></p>
<p>13:47:08</p>
<p>БАКУНЕЦЬ П.А.</p>
<p>Звичайно, що в час того важкого великого виклику, коли переважаюча армія хоче захопити нашу землю, важливою є співпраця, важливою є єдність як і міністерств, державних органів, так і, найважливіше, тих людей, які самі своїми кроками протоптують нам цю перемогу, які своїм життям здобувають нам цю перемогу. І тому сьогодні хочеться з цієї трибуни згадати тих людей, для яких, власне, працює міністерство, - це наших відважних воїнів, воїнів різних бойових бригад: 80-ї, 65-ї, 45-ї, 63-ї, воїнів територіальної оборони – 103-ї, зокрема, 125-ї бригади.</p>
<p>І сьогодні з цієї трибуни я хочу привітати з 20-ю річницею від дня створення легендарної, королівської 24-ї бригади – відважні та легендарні. Це про воїнів 24-ї окремої механізованої бригади, які міцним щитом ще від початку війни, вже 10 років, боронять нашу землю. Звичайно, що вічна пам'ять тим королевичам, які віддали життя. І слава, і мужність, і низький уклін тим, хто і досі відважно працюють, і тим, хто ними керує, – відважним керівникам, це легендарним комбригам: Олександру Павлюку, Анатолію Шевченку. Вічна слава, пам'ять легендарному Валерію Гудзю. Звичайно, що слава Сергію Поступальському, комбригу Роману Мамавку і молодому комбригу, який вже є Героєм України Івану Голішевському. Слава усім воїнам, які здобувають нам перемогу! Слава...</p>
<p></p>
<p>ГОЛОВУЮЧИЙ. Героям слава!</p>
<p>"Батьківщина", Сергій Владиславович Соболєв.</p>
<p></p>
<p>13:49:27</p>
<p>СОБОЛЄВ С.В.</p>
<p>Шановні колеги, шановний пане міністре! Можливо, це найважчий виступ з цієї трибуни, особливо для мене, тому що Олексій Резніков – це людина, яка закарбувала себе в історії України, яка показала себе достатньо серйозним в різних сферах діяльності, і те, що ми зараз розглядаємо, на мій погляд, це є відповідь не на те, хто у нас міністр оборони, а що таке Міністерство оборони, власне. Цей виступ дуже важкий, тому що ми чудово розуміємо, що коли Росія вперше в 14-у році, і я думаю, це ніхто не заперечить, атакувала Крим, далі Донбас, було зрозуміло, що в країні треба було будувати не сітки на кордонах з Росією, а треба було будувати мінні поля, оборонні споруди і захищати країну по всьому периметру.</p>
<p>Те, що ми сьогодні аналізуємо, – це лише один епізод, можливо, найважчий в житті країни. І саме тому те, що сьогодні ми маємо в Міністерстві оборони, на мій погляд, це повинно стати уроком для всіх на майбутнє. Стало традицією залишати конверти тим, хто іде, тому, хто приходить. Але моя порада пану міністру, не залиште в спокої всі ті речі, які проголошувались як скандали. На мій погляд, по кожному з цих епізодів справа повинна бути довершена і завершена. Моя порада одна – не може система перемагати навіть найкращих організаторів, якщо ти не реформував систему. Це і порада, це і <i>...</i></p>
<p></p>
<p>ГОЛОВУЮЧИЙ. Дякую.</p>
<p>"Платформа за життя і мир", Юрій Олексійович Павленко. Далі ще В’ятрович, і потім будемо голосувати. Запросіть депутатів до залу.</p>
<p></p>
<p>13:51:46</p>
<p>ПАВЛЕНКО Ю.О.</p>
<p>Шановна Президія, шановний пане міністре, ми не будемо сьогодні давати з цієї трибуни оцінок роботи міністра оборони Олексія Резнікова. Переконаний, історія дасть йому належну оцінку, і сподіваюсь, що ця оцінка буде позитивною.</p>
<p>Дійсно, робота Міністерства оборони, особливо в останні 559 днів, була надзвичайно непростою в умовах широкомасштабної війни Росії проти України, в умовах, коли багато необхідно було робити з нуля, з ходу приймати швидкі рішення. Багато чого вдалося міністерству і міністру на посаді, багато, на жаль, залишається питань невирішених. Без сумніву, найбільш резонансним є питання можливої корупції, питання публічних закупівель у військовій сфері. І вони, без сумніву, потребують і подальшого врегулювання.</p>
<p>І тут відповідальність як і уряду, так і парламенту, як спростити ці закупівлі не з точки зору доступності корупціонера до них, а з точки зору швидкого забезпечення Збройних Сил України необхідною бронетехнікою, необхідним БК, необхідним обладнанням та власне і формою, як зробити імпортозаміщення, коли те, що можна робити і виробляти в Україні, треба виробляти в Україні, підтримуючи таким чином і національну економіку.</p>
<p>Питання справедливості цін. Воно є надзвичайно актуальне сьогодні для суспільства. Звичайно, захист і підтримка солдата, починаючи від забезпечення реабілітацією, надання УБД і багато інших проблем, які, на жаль, сьогодні державою по відношенню до солдата не вирішені.</p>
<p>Впевнений, що і в подальшій своїй діяльності міністр Олексій Резніков зможе на ці запитання дати професійні відповіді, а новий міністр…</p>
<p></p>
<p>ГОЛОВУЮЧИЙ. "Європейська солідарність". Хто від вас? Федина?</p>
<p>Софіє Романівно, будь ласка.</p>
<p></p>
<p>13:54:18</p>
<p>ФЕДИНА С.Р.</p>
<p>Виступаючий переді мною представник монобільшості вчергове забув, що війна розпочалася у лютому 14-го року, а не в 22-му, як він уже вкотре проголошує у цій залі. І до пана Резнікова зокрема був міністр оборони воюючої держави Полторак, який втрафив зробити ефективні реформи, зміцнювати армію і забезпечувати її належним чином.</p>
<p>Але мені би хотілося після такого красивого гладенького звіту пана міністра запитатися: а що він робив 112 днів перед вторгненням? Він уже був міністром. А я нагадаю, 28 січня 22-го року з цієї ложі уряду він говорив, що це не вторгнення, а паніка в нашій голові і грошей на армію достатньо. І блокував виділення 50 мільярдів гривень на потреби Збройних Сил України.</p>
<p>22 лютого 22-го року в ефірі телебачення пан Резніков говорив про відсутність ударного угруповання на півночі, зокрема з Білорусі, забуваючи, що в цей же час у нас міністр оборони Білорусі красиво був на навчаннях в Україні.</p>
<p>Тому я мушу сказати, що оці всі яйця по 17, куртки, блокування постачання, виробництво дронів і БПЛА – це лише квіточки в порівнянні із злочинною, цинічною і наглою непідготовкою до вторгнення, коли, по суті, робилося абсолютно все, щоб Україна не вистояла. І я нагадаю, що за це має нести не тільки політичну відповідальність цей міністр і вся його команда, яка разом з ним працювала, його вигороджувала, але це є кримінальна відповідальність – статті 11 Кримінального кодексу України про злочинну недбалість.</p>
<p>І по корупційних скандалах. Сьогодні Президент Литви заголосив, що корупція зупиняє поставки зброї в Україну. Так розберіться з розкраданнями в Міністерстві оборони, їх забагато!</p>
<p></p>
<p>ГОЛОВУЮЧИЙ. Переходимо до голосування, шановні колеги. Прошу зайняти свої місця.</p>
<p>Відповідно до пункту 12 частини першої статті 85 Конституції України ставлю на голосування для прийняття в цілому проект Постанови (з реєстраційним номером 9679) про відставку Міністра оборони України Олексія Юрійовича Резнікова. Прошу голосувати. Члени профільного комітету добігають.</p>
<p></p>
<p>13:57:09</p>
<p>За-327</p>
<p>Рішення прийнято. Постанова ухвалена. <i>(Оплески)</i></p>
<p>По фракціях.</p>
<p>Переходимо до наступного пункту питань порядку денного. Відповідно до пункту 12 частини першої статті 85 Конституції України та повноважень Верховної Ради України належить звільнення з посади Голови Фонду державного майна України. Згідно з частиною четвертою статті 20 Регламенту Верховної Ради України питання включається до порядку денного сесії позачергово без голосування.</p>
<p>4 вересня 23-го року відповідно до положень чинного законодавства Голова Фонду державного майна України Рустем Енверович Умєров подав до Верховної Ради України заяву з проханням звільнити його із займаної посади.</p>
<p>Профільний Комітет з питань економічного розвитку розглянув зазначену заяву та за наслідками розгляду народні депутати України члени комітету внесли на розгляд Верховної Ради України відповідний проект Постанови за реєстраційним номером 9678, матеріали вам надано.</p>
<p>На Погоджувальній раді ми узгодили обговорити це питання за скороченою процедурою з наданням слова для виступу до 7 хвилин Голові Фонду державного майна України та його відповіді на запитання народних депутатів до 6 хвилин.</p>
<p>Ставлю на голосування пропозицію прийняти саме таку процедуру розгляду даного питання. Це процедурне рішення, 150 голосів. Прошу голосувати.</p>
<p></p>
<p>13:58:55</p>
<p>За-325</p>
<p>Рішення прийнято. Процедура ухвалена.</p>
<p>Переходимо до розгляду питання. До слова для виступу запрошується Голова Фонду державного майна України Рустем Енверович Умєров.</p>
<p></p>
<p>13:59:12</p>
<p>УМЄРОВ Р.Е.</p>
<p>Доброго дня всім, колеги. Радий всіх бачити. Завжди, коли підходиш до мікрофона у Верховній Раді, відчуваєш, що щось знову починається.</p>
<p>Дорогі колеги, рік тому Верховна Рада України за поданням Прем'єр-міністра призначила мене Головою Фонду держмайна України. Вперше в історії України фонд працює незалежно і є не просто вітриною для продажу та оренди майна, фонд є головним управителям державної власності. Ми майже знищили політичний вплив на роботу фонду, зокрема завдяки ухваленому вами, колеги, Закону 8250 про структуру фонду. Тепер голова фонду призначає менеджмент самостійно, без жодних домовленостей з групами впливу.</p>
<p>Ми вдосконалили структуру фонду, став єдиною юрособою без 12 різних осередків у регіонах, які були розплідниками корупції. Подали нову процедуру призначення всіх виключно кандидатів фонду та менеджмент підприємств. Один з ключових пунктів – всі кандидати мають пройти перевірки в правоохоронних, антикорупційних та інших органах.</p>
<p>За минулий рік фонд консолідував понад 65 відсотків всіх державних активів в країні. З 3600 підприємств загалом в Україні понад 2300 сьогодні в управлінні фондом. Це прецедент в історії України. 82 відсотки з цих 2300 підприємств ми фактично завершили, відправили на процедуру ліквідації (банкрутства) понад 1200 підприємств. Частка залишається на тимчасово окупованих територіях. Вдячні вам, колеги, за ухвалення Закону про особливості припинення держпідприємств. Ще 18 відсотків підприємств фонд віддав на приватизацію. Активно працюємо, кожен день проводимо аукціони. Непереданими залишаються ще 1200 підприємств від 72 органів управління. Вже мали нараду з Прем'єр-міністром, працюємо з урядом над їх передачею в фонд.</p>
<p>Майно профспілок. 50 санаторіїв, 30 готелів, баз відпочинку, 20 інших об'єктів мають стати екосистемою програми реабілітації всіх постраждалих від війни.</p>
<p>Колеги, прошу якомога скоріше підтримати законопроект 6420.</p>
<p>Майно ДОСААФ. Тисяча об'єктів, працюємо над поверненням у власність держави цього пережитку радянщини. 1 відсоток підприємств, стратегічні активи, які ми не приватизуємо, перейдуть суверенно в фонд. Ці активи мають стати лідерами і драйверами української економіки.</p>
<p>Суверенний фонд – головний продукт, над яким працює команда фонду. До процесу створення суверенного фонду залучили міжнародних радників зі світових суверенних фондів "Великої четвірки", юристів, експерте на міжнародне середовище, провели зустрічі з майже 20 суверенними фондами світу – з США, Європи, Близького Сходу, Азії та Африки. На сьогодні вже готова стратегія фонду, закон про фонд та план імплементації. Колеги, сьогодні від активної взаємодії з вами залежить, як швидко ми запустимо фонд. Завдання суверенного фонду – розробити стратегію розвитку не лише окремих підприємств, а цілих галузей. Цей фонд вже зараз буде залучати інвестиції в розвиток цих галузей та підприємств для відновлення нашої економіки.</p>
<p>Інший важливий продукт і важлива наша спільна перемога – це земелений банк. Можливо, зокрема завдяки ухваленню вами, колеги, Закону 7588 про підвищення ефективності використання держземель. Це революційний крок, який вбиває десятирічні корупційні схеми з держсільгоспземлями, а це декілька сотень тисяч земель і декілька мільярдів гривень в бюджет щорічно. Нарешті український та міжнародний бізнес отримає і зможе орендувати сільгоспземлю через ProZorro, онлайн-аукціони, ProZorro.Продажі. Наша команда вже завершує всі підготовчі роботи і зі вступом закону в дію в січні 24-го року оголосимо перші аукціони.</p>
<p>Приватизація. Пояснюю цифрами. Майже 400 підприємців за рік купили в держави занедбані об'єкти, в більшості – це адмінприміщення, об'єкти незавершеного будівництва, непрацюючі фабрики, складські приміщення, гаражі і так далі. 73 відсотки об'єктів з них коштують до мільйона гривень, тобто це малий бізнес. Адмінприміщення чи склади купують підприємці вимушено релоковані<i> </i>з тимчасово окупованих територій або ті, хто втратив свій бізнес через російську агресію. Доказ цього – безпрецедентна, вдвічі збільшена середня кількість підприємців на один об'єкт, 5 учасників, раніше було 2 і 3.</p>
<p>Український бізнес активно купує в держави, щоб створити нове зі старого. Результат за рік – економічний ефект від приватизації склав 5,2 мільярда гривень. Це 3,8 мільярда в бюджет від продажу об'єктів, це рекорд останніх десяти років, 732 мільйони – це виплата боргів перед працівниками та бюджетом, і 667 мільйонів – ПДВ. Всі ці гроші йдуть на підтримку сил оборони та підвищення обороноздатності нашої країни.</p>
<p>Оренда. Понад пів мільярда бюджет. Місячні доходи від оренди зросли з 21 мільйона гривень в липні 2022 року до 70 мільйонів гривень в липні 2023 року, тобто більш як у 3 рази. 612 тисяч квадратних метрів нерухомості віддані для розміщення сил оборони.</p>
<p>Оцінка. Фонд розробив методику оцінки збитків, завданих бізнесу через російську агресію. До цього в Україні не існувало загальних правил визначення збитків. Це важливо, бо це допоможе українським підприємствам готувати якісні позови в міжнародні суди проти Росії. Також команда фонду спільно з Міненерго розробила методику оцінки збитків енергетичних підприємств від агресії РФ.</p>
<p>Конфісковані активи. Відновлюємо запит на справедливість. По кожному об'єкту працюємо спільно з СБУ, НАБУ, ГПУ, готуємо на приватизацію перші об'єкти: Ocean Plaza, Демурінський ГЗК, активи Шелкова.</p>
<p>Які плани до кінця року? Конфісковане майно росіян, багато спільно працюємо з урядом, ОП, Мін'юстом, ГПУ. На осінь це велика приватизація – ОГХК, ОПЗ, Центренерго, в жовтні запуск суверенного фонду, в січні наступного року земельний банк…</p>
<p></p>
<p>ГОЛОВУЮЧИЙ. Дякуємо, Рустем Енверович.</p>
<p>Будь ласка, запишіться на питання до Голови Фонду держмайна. З місця.</p>
<p>Будь ласка, Папієв Михайло Миколайович, "Платформа за життя і мир".</p>
<p></p>
<p>14:06:52</p>
<p>ПАПІЄВ М.М.</p>
<p>Прошу передати слово народному депутату Колтуновичу.</p>
<p></p>
<p>ГОЛОВУЮЧИЙ. Колтунович, будь ласка, Олександр Сергійович.</p>
<p></p>
<p>14:06:59</p>
<p>КОЛТУНОВИЧ О.С.</p>
<p>Дякую, шановний головуючий.</p>
<p>Шановний доповідачу… Видно мене, да? Я хотів би продовжити нашу з вами дискусію, яку ми розпочали вчора з вами на Комітеті з питань економічного розвитку. Мова стосується насамперед щодо управління державним майном – це одна із головних функцій Фонду державного майна. І чи не здається вам, що дещо є ілюзорними успіхи Фонду державного майна за поточний рік, зважаючи на той факт, що 82 відсотки підприємств є збитковими і фактично знаходяться на стадії ліквідації.</p>
<p>Я хотів би у зв'язку з цим продовжити з вами вчорашню дискусію все-таки, щоб ви дали більш повну відповідь щодо ефективності діяльності Фонду державного майна за поточний рік, можливо, у вас є абсолютні цифри або хоча би ця питома вага, коли ви заходили, скільки їх було і скільки зараз. Тоді б ми з вами розуміли, наскільки ефективно працював Фонд державного майна. Тому що 82 відсотки – це, на жаль, надзвичайно погана цифра, хоча ми розуміємо, що там є і певна…</p>
<p></p>
<p>14:08:08</p>
<p>УМЄРОВ Р.Е.</p>
<p>Дякую. По-перше, в державі взагалі не було розуміння, що є в державі. По-друге, не було розуміння, скільки взагалі підприємств, де вони знаходяться, які юридичні документи мають, які технічні мають, які економічні мають, де вони знаходяться, де є директори цих підприємств. Тому ми разом те, що передано Кабміном до Фонду держмайно, по-перше, було зроблено аудит. Ми зробили цей аудит, і аудит показав, що 82 відсотки підприємств не існує, вони існують тільки на папері. Це результат фонду для того, щоб просто проаналізувати. Це треба було достатньо часу витратити для того, щоб проаналізувати це.</p>
<p>Ми з вами разом пройшли через Закон про ліквідацію і припинення держпідприємств. Чому? Тому що дуже багато років ці підприємства, коли існували на папері, через них проходили обробки, через них працювали якісь незрозумілі схеми. Ми це зупинили. Тому і через відкриті аукціони, зараз пропонуємо через механізм відкритого аукціону їх продавати після того, як технічний аудит, юридичний, фінансовий буде зроблено, теж будуть продаватися через аукціони. Тобто це і є приватизація, але через інший механізм ліквідації і припинення держпідприємств.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Железняк Ярослав Іванович, "Голос".</p>
<p></p>
<p>14:09:30</p>
<p>ЖЕЛЕЗНЯК Я.І.</p>
<p>Рустем-ага знає, що у нас найскладніше питання задає Володимир Цабаль, тому прошу передати йому слово.</p>
<p></p>
<p>ГОЛОВУЮЧИЙ. Будь ласка, Володимир-ага.</p>
<p>Цабалю включіть мікрофон.</p>
<p></p>
<p>14:09:55</p>
<p>ЦАБАЛЬ В.В.</p>
<p>Шановний Рустем Енверович, це, напевно, один з небагатьох випадків, коли наша фракція не жаліє про те голосування, коли ми вас підтримали рік тому. За цей рік, так це невеликий строк, але було багато зроблено: була перезапущена приватизація, був запущений процес створення земельного банку, щоби не було корупції на землях Академії наук. Було запущено нарешті процес консолідації всіх державних підприємств, щоб ми як держава могли розуміти, що ми продаємо, а яких національних чемпіонів залишаємо. Жоден попередній керівник Фонду держмайна не зміг це зробити. І також важливо, що нарешті зрушив з мертвої точки процес ліквідації підприємств, як ми знаємо до того у нас дуже багато таких підприємств було і вони багато державних грошей з'їдали.</p>
<p>Тому ми вам можемо подякувати. Питань насправді немає. Ми вас підтримуємо. Дякую.</p>
<p></p>
<p>УМЄРОВ Р.Е. Дякую.</p>
<p></p>
<p>ГОЛОВУЮЧИЙ. Будь ласка. А, немає питання, окей.</p>
<p>"Європейська солідарність", Ар'єв.</p>
<p></p>
<p>14:11:12</p>
<p>АР’ЄВ В.І.</p>
<p>А у нас питання є, його поставить Микола Княжицький. Прошу передати слово.</p>
<p></p>
<p>ГОЛОВУЮЧИЙ. Микола Кяжицький, будь ласка.</p>
<p></p>
<p>14:11:19</p>
<p>КНЯЖИЦЬКИЙ М.Л.</p>
<p>Дякую. Шановний пане Умєров, питання таке. В останньому Законі про фонд, яке ми з вами обговорювали і який ми проголосували, частина повноважень АРМА була передана до Фонду держмайна. А можна, щоби відійшла пані Радіна і щоб ви мене послухали в цей момент. Так, я буду дуже вдячний.</p>
<p>Так-от, частина повноважень була передана до Фонду державного майна. Чи бачите ви доцільність існування цих по суті зараз паралельних структур? Навіщо нам АРМА, яку звинувачують в корупції, де багато претензій і зловживань, дякувати вам, поки ви керували фондом, таких зловживань не було. Але навіщо ми дублюємо зараз цю роботу?</p>
<p>Дякую.</p>
<p></p>
<p>14:12:07</p>
<p>УМЄРОВ Р.Е.</p>
<p>Дякую за запитання. Фонд взагалі підготував політику державної власності, яку я планував передати в комітет вже на початку цього місяця. В новій політиці держвласності було запропоновано, що повинні бути комерційні об'єкти, некомерційні об'єкти, банки і оборонні об'єкти. Для майбутнього дуже чітко прописаний майбутній Закон про держвласність, це на майбутнє і він буде переданий у фонд найближчими тижнями.</p>
<p>Щодо іншого, що було передано до цього часу. Я вважаю, що інституційна спроможність зараз там є, вона працює, всі працюють за своїми мандатами, працюють по вертикалі. У нас є чотири мандати.</p>
<p>Перший – це приватизація. Не всі знають, що світоглядно це один із напрямів.</p>
<p>Другий напрямок – це управління державними активами. До цього часу це називалось управління корпоративними правами, і іноді не було зрозуміло, що таке ресурс, що таке актив, як управляти, як призначати. Зараз ми все це у фонді розуміємо, і я не думаю, що це є великим ризиком.</p>
<p>Більш того скажу, що щодо дублювання. Якщо Верховна Рада і Кабмін приймуть рішення, що єдиним інститутом управління державними активами повинен бути фонд, я вважаю, що це доцільно, тоді ви приймите рішення і передасте ці активи, які знаходяться тимчасово в АРМА, в арешті, в Фонд держмайна.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>І останнє питання, якщо ви встигнете його задати. Дмитрієва Оксана Олександрівна, будь ласка, "Слуга народу".</p>
<p></p>
<p>14:13:48</p>
<p>ДМИТРІЄВА О.О.</p>
<p>Прошу передати слово Разумкову Дмитру Олександровичу.</p>
<p></p>
<p>ГОЛОВУЮЧИЙ. Що? Дмитрієва в мене.</p>
<p></p>
<p>14:13:54</p>
<p>РАЗУМКОВ Д.О.</p>
<p>Я встигну. Дякую.</p>
<p></p>
<p>ГОЛОВУЮЧИЙ. Все, вибачайте, червоне. Ну, ви ж хотіли, щоб світилось.</p>
<p>Дайте Разумкову задати питання хвилину і Умєрову хвилину відповісти.</p>
<p></p>
<p>14:14:16</p>
<p>РАЗУМКОВ Д.О.</p>
<p>Дякую. А згідно Регламенту в нього дві є, Олександр Сергійович.</p>
<p>Рустем Енверович, ви дійсно багато що зробили на цій посаді, до вас... ви дійсно не потрапили до жодного корупційного скандалу. Ви розумієте, куди ви плануєте піти і що вам там треба буде робити, і що треба буде вигрібати? Вибачте за сленг. І чи варто це робити? Можливо, краще залишитися на тій посаді, яка є сьогодні, продовжити цей важливий напрямок? Тому що вам вдавалося знаходити спільну мову в роботі і з депутатським корпусом, і з міжнародниками, і з Кабінетом Міністрів України. Тому чи варто звільнятися з цієї посади і йти на посаду міністра оборони, розуміючи, що вам буде дуже важко втримати той негатив і ті всі корупційні скандали, які сьогодні пов'язані з цим міністерством?</p>
<p>Дякую.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>14:15:19</p>
<p>УМЄРОВ Р.Е.</p>
<p>Я хотів би ще раз... Дякую за запитання.</p>
<p>Перше. Математика. 82 відсотки підприємств, ми прийняли закон, відправили через процедуру, це та ж сама приватизація, на ліквідацію. 13 відсотків – велика приватизація і мала приватизація, 4 відсотки – це земельний банк і 1 відсоток – суверенний фонд. Тобто всі завдання, які мені поставив Кабмін, я виконав.</p>
<p>Тому я в цьому плані і кажу, що я підготував це – і суверенний фонд, і земельний банк, тому в цьому плані я зараз відповідаю за суверенний фонд. Якщо Верховна Рада завтра проголосує і дасть таку можливість попрацювати в Міністерстві оборони, буду мати це за честь.</p>
<p></p>
<p>ГОЛОВУЮЧИЙ. Дякую. Дякуємо, Рустем Енверович. Час вже точно закінчився.</p>
<p>Шановні колеги, для доповіді запрошується голова Комітету профільного з питань економічного розвитку Дмитро Андрійович Наталуха. Будь ласка.</p>
<p></p>
<p>14:16:18</p>
<p>НАТАЛУХА Д.А.</p>
<p>Дякую, колеги. Комітет за результатами розгляду, куруючись положеннями пункту 12 частини першої статті 85 Конституції України, прийняв рішення рекомендувати Верховній Раді України звільнити Умєрова Рустема Енверовича з посади Голови Фонду державного майна України.</p>
<p>І я від себе хотів би зазначити, що така рекомендація і таке звільнення саме по собі в наших умовах, в нашій новітній історії є чимось особливим. Тому що не всі голови Фонду держмайна ішли із Фонду держмайна своїми ногами або за своїм бажанням. І тут я хотів би поаплодувати насправді Рустему Енверовичу за те, що він витримав цю напругу. <i>(Оплески) </i></p>
<p>Я хотів би зазначити про той факт, що це був рік конструктивної роботи, беззаперечно, рік роботи плідної. І мені як людині, яка чітко розуміє, що в Рустема Енверовича є розуміння стратегічних підприємств, державних підприємств і підприємств, які до сьогоднішнього дня навіть за умови володіння державою здатні виробляти конкурентну високоякісну продукцію, хотілось би побажати лише одне: незважаючи на те, куди життя або ця зала закине вас на наступну міністерську посаду, я дуже хотів би, щоб ви особливу увагу в контексті цієї посади приділили саме конкурентній участі державних підприємств і державної промисловості в постачанні сил оборони. Я говорю про імпортозаміщення, я говорю про підтримку національного виробника, я говорю про те, що ви як людина, яка розуміє, яке підприємство виробляє що, далі могли використовувати цю інформацію на користь розвитку національної економіки, на користь підсилення реального сектору, на користь зміцнення української промислової потужності.</p>
<p>Це єдине моє побажання. І дякую вам за співпрацю. <i> </i></p>
<p><i> </i></p>
<p>ГОЛОВУЮЧИЙ. Дякуємо.</p>
<p>Два – за, два – проти запишіться, будь ласка.</p>
<p>Будь ласка, "Голос", Васильченко.</p>
<p></p>
<p>14:18:42</p>
<p>ВАСИЛЬЧЕНКО Г.І.</p>
<p>Прошу передати слово моєму колезі Ярославу Железняку.</p>
<p></p>
<p>ГОЛОВУЮЧИЙ. Железняк Ярослав Іванович.</p>
<p></p>
<p>14:19:00</p>
<p>ЖЕЛЕЗНЯК Я.І.</p>
<p>Шановні колеги, напевно, немає іншого державного органу, в якому сконцентрована така кількість різних не дуже реформаторських інтересів, як Фонд державного майна. 1200 підприємств, які завжди були джерелом в тому числі політичної корупції і корупційних скандалів. І напевно, надзвичайно те, що за рік роботи на посаді Голови Фонду держмайна, яку очолював пан Рустем Умєров, не було жодного корупційного скандалу. Я не пам'ятаю жодного голову будь-якого ЦОВВу, який приходив до нас і протягом року приймав 3 закони, які змінювали кардинально структуру свого відомства, в тому числі там, де це відомство втрачало певні впливи, але досягалися суспільні інтереси. І Рустем це зробив.</p>
<p>Мені дуже прикро, що наша країна втрачає такого ефективного Голову Фонду державного майна. Мені б дуже хотілося, щоб Рустем довів все те, що почав. В тому числі і суверенний фонд, про який тут говорили багато десятиріч, але жодного разу не зробили. Але в країні війна. І країні потрібен новий міністр оборони. І якщо я можу сказати три речі про Рустема, то вони будуть дуже прості. Це один із найкращих перемовників в нашій країні, це один із найкращих господарників, і ми побачили по результату Фонду, і третє, найважливіше, це людина, яка цінує свою репутацію більш за все. І я впевнений, що як і у Фонді, в Міністерстві оборони Рустем цю репутацію підтвердить.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Кубів Степан Іванович, "Європейська солідарність".</p>
<p></p>
<p>14:21:04</p>
<p>КУБІВ С.І.</p>
<p>Шановний головуючий, прошу слово передати Миколі Княжицькому. Дякую.</p>
<p></p>
<p>ГОЛОВУЮЧИЙ. Микола Княжицький, будь ласка.</p>
<p></p>
<p>14:21:15</p>
<p>КНЯЖИЦЬКИЙ М.Л.</p>
<p>Дякую. Ви знаєте, ми, "Європейська солідарність", як опозиційна фракція ніколи не голосували за тих кандидатів від уряду, яких пропонувала більшість. Ми не голосували і цього разу, але уважно і з симпатією спостерігали за цим експериментом, тому що це був приклад, коли представника опозиції (не з нашої фракції, але представника опозиції) призначили на урядову посаду. Ми, звичайно, симпатизували пану Умєрову ще й тому, що він представник кримськотатарського народу, і для нас є знаково і важливо, щоб представники кримськотатарського народу були присутні в нашому уряді.</p>
<p>Колега вірно сказав, що ми не спостерігали жодних корупційних скандалів. Ми всі бачили, що Рустем намагався реформувати Фонд і загалом у нього це виходило, попри те, що в представників нашої фракції було до нього так само дуже багато претензій. Бо ти не можеш реформувати одну інституцію в неефективному уряду, де система противаг не працює і де все керується з одного офісу. Навіть якщо ти ангел, навіть якщо ти – представник опозиції.</p>
<p>Але пану Умєрову багато що вдалося. Те, за що ми переживаємо зараз, от він зараз відходить. Коли ми голосували за Закон про Фонд держмайна, може, ми помилялися, але ми голосували, сподіваючись на менеджерський досвід пана Умєрова. Хто очолить Фонд зараз? Якщо цим реформованим законом знову скористаються люди, які за дзвінками з верхніх кабінетів, користаючись ним почнуть дерибанити землю, почнуть безконтрольно призначати заступників, бо в цьому є плюс, але в цьому є й мінус, коли парламент не має контролю за тим, що відбувається у Фонді, – то ми зробимо висновок, чи правильно ми зробили, тоді підтримавши ініціативи пана Умєрову, чи ні.</p>
<p>А до пана Умєрова, який зараз фотографується, я хотів звернутися і попросити не знімати з себе відповідальність за те, що він почав там робити. Тому що ви маєте продовжувати і довести це до кінця, бо це була і наша довіра теж.</p>
<p>Дякую.</p>
<p></p>
<p>ГОЛОВУЮЧИЙ. "Батьківщина", Кабаченко.</p>
<p>Сергій Володимирович Власенко.</p>
<p></p>
<p>14:23:37</p>
<p>ВЛАСЕНКО С.В.</p>
<p>Дякую, шановний пане головуючий. Насправді, як і в питанні Міністерства оборони, питання Фонду державного майна – це абсолютно ідеологічне питання, яке не завжди корелюється із тою людиною, яка очолює зазначену інституцію.</p>
<p>Тут шановний пан голова комітету представник монобільшості сказав про те, що не всі виходили своїми ногами. Так я хочу нагадати, що двоє з тих, яких винесли вперед ногами, умовно кажучи, із цього Фонду призначали саме ви. Саме ваша більшість призначала цих людей, яких зараз шукають по всьому світу правоохоронні органи. Тому не треба хизуватися однією людиною, а згадайте всіх, кого призначали.</p>
<p>Але питання в іншому. Насправді мені здавалося, що війна повинна була відкрити очі всім на абсолютно очевидні прості і зрозумілі речі. Річ перша – вплив держави на економіку. Треба чітко розуміти, в яких секторах держава повинна залишати за собою визначальний контроль, особливо в тих секторах, які забезпечують добробут громадян. Мова йде про нафтогазову галузь, про енергетику, про інші галузі.</p>
<p>Невже ми не пам'ятаємо жахливі події зими минулого року, коли повністю вирубалася електрика із-за російських обстрілів? Мені здавалося, що цього достатньо для того, щоб змінити політику уряду, Фонду державного майна, але ні, знову-таки нас всіх направляють на приватизацію. Під час війни немає ринку, під час війни немає реального… реальної ціни об'єктів. Абсолютно очевидно, що не можна продати об'єкти за реальну ринкову ціну, замість того Фонд держмайна повинен управляти державним майном, а не розбазарювати, не розпродавати державне майно.</p>
<p>Втім загальна політика абсолютно інша, тому який би голова фонду не був призначений, він, на жаль, буде виконувати цю хибну політику. Тому…</p>
<p></p>
<p>ГОЛОВУЮЧИЙ. Дякую.</p>
<p>Олександр Сергійович Колтунович, "Платформа за житті і мир". Запросіть депутатів до зали, будь ласка.</p>
<p></p>
<p>14:25:50</p>
<p>КОЛТУНОВИЧ О.С.</p>
<p>Дякую, шановний головуючий. Шановні колеги, наша група, безумовно, підтримає заяву пана Умєрова на відставку. В нього було багато позитивних результатів, їх ніхто не заперечує, це що стосується інституціональної чи інституціонального реформування Фонду державного майна. Це, дійсно, складна структура, це не тільки саме центральне відділення з регіональними відділеннями, це ще і 2 тисячі 368 суб'єктів господарської діяльності, які, дійсно, знаходилися в надзвичайно складному стані. І тому дуже важливо, щоб коли ми сьогодні проголосуємо цю заяву про відставку, ми отримали нову людину, яка продовжить як мінімум ту ж політику, як максимум буде врегульовувати ті питання, які є.</p>
<p>Далі. Другий момент, який дуже важливий, який ми сьогодні уже в дискусії і почали, і хочу зараз його продовжити. 82 відсотки підприємств з 2 тисячі 368 підприємств знаходяться або на стадії банкрутства, або в плачевному стані. Не всі підприємства мають піти з молотка під приватизацію. Є підприємства, які мають продовжити політику реформування і знаходження все-таки в державному секторі. Тому з цієї точки зору необхідно посилювати і врегульовувати фінансову ситуацію на цих підприємствах, а не всі пускати з молотка.</p>
<p>Далі, ще один момент, це третій, що необхідно подати до Верховної Ради - так це перелік стратегічних об'єктів, які не підлягають приватизації. Ця робота ведеться спільно з Кабінетом Міністрів України. В кінці 19-го року був скасований цей перелік стратегічних об'єктів і було б логічно, щоб ми його побачили, з одного боку, а з іншого, ми бачили конкретний перелік підприємств, які дійсно підуть на приватизацію.</p>
<p>І останнє, на що хотілось би звернути увагу. Це той факт, що будь-яка політика Фонду державного майна, вона не тільки направлена на приватизацію, а на управління цим майном, і воно має бути ефективним. І я бажаю в подальшому і наступникам, щоб вони продовжили цю роботу і понизили цей відсоток з 82 хоча би до половини.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування, шановні колеги. Запросіть депутатів до зали, займіть свої місця, будь ласка. Відповідно до пункту 12 частини першої статті 85 Конституції України ставлю на голосування для прийняття в цілому проект Постанови за реєстраційним номером 9678 про звільнення Рустема Енверовича Умєрова з посади Голови Фонду державного майна України. Прошу голосувати.</p>
<p></p>
<p>14:28:40</p>
<p>За-302</p>
<p>Рішення прийнято.</p>
<p>Дякуємо. Дякуємо за роботу.</p>
<p>І в нас є ще одне кадрове питання. Згідно з пунктом 12 частини першої статті 85 Конституції України до повноважень Верховної Ради України належить звільнення з посади Голови Антимонопольного комітету України. 5 вересня 2023 року Голова Антимонопольного комітету України Ольга Станіславівна Піщанська подала до Верховної Ради України заяву з проханням звільнити її із займаної посади.</p>
<p>Профільний Комітет з питань економічного розвитку розглянув зазначену заяву та за наслідками розгляду народні депутати України, члени комітету, внесли на розгляд Верховної Ради України відповідний проект Постанови за реєстраційним номером 10001.</p>
<p>Відповідні матеріали вам надано. На Погоджувальній раді ми узгодили обговорити це питання за скороченою процедурою з наданням слова для виступу до 7 хвилин Голові Антимонопольного комітету України та її відповіді на запитання народних депутатів до 6 хвилин.</p>
<p>Пропоную підтримати таку процедуру. Ставлю на голосування таку пропозицію. 150 голосів необхідно, це процедурне рішення. Прошу голосувати.</p>
<p></p>
<p>14:30:03</p>
<p>За-302</p>
<p>Рішення прийнято. Процедура підтримана.</p>
<p>Переходимо до розгляду питання. До слова для виступу запрошується Голова Антимонопольного комітету України Ольга Станіславівна Піщанська. Будь ласка, до 7 хвилин.</p>
<p></p>
<p>14:30:19</p>
<p>ПІЩАНСЬКА О.С.</p>
<p>Доброго дня, шановні депутати! Дякую вам за надану можливість виступити. Коли я вперше стояла на цій трибуні і ви давали згоду на моє призначення, три роки тому, я брала на себе певні зобов'язання щодо незалежності та ефективності Антимонопольного комітету України перед суспільством і перед вами, шановні народні депутати, про те, що докладу своїх зусиль на розвиток конкуренції, проведу справедливе і об'єктивне розслідування проти порушників, монополістів, змовників під час публічних закупівель. Я обіцяла прозорий і ефективний комітет, прогнозованість і послідовність дій Антимонопольного комітету, новий рівень міжнародної співпраці і виконання наших євроінтеграційних зобов'язань.</p>
<p>Коротко звітую про найгучніші справи. За ці три роки комітет виніс рішення проти: групи ДТЕК Ахметова щодо зловживання монопольним становищем, Дніпроазота Коломойського щодо зловживання монопольним становищем, Інтерстарч Порошенка щодо зловживання монопольним становищем, Інтерпайп Пінчука щодо змов на публічних торгах, Tedis Кауфмана щодо невиконання рішення комітету. Як бачите, ми не ділили так званих олігархів на владних чи не владних, ми виходили з позиції закону і на благо конкуренції.</p>
<p>Не залишались осторонь і державні монополії. Ми оштрафували Укрзалізницю, відкрили справи проти Нафтогазу. Зараз ці розслідування на завершальній стадії. І я впевнена, що мої наступники найближчим часом винесуть рішення по цим справам.</p>
<p>Ми слідкували і за органами влади. Прийнято рішення проти Мінінфраструктури, давали рекомендації МОЗ та МінАПК.</p>
<p>Під час моєї каденції ми стикнулися з паливною кризою. Комітет запропонував комплексне рішення, а саме повернути державний контроль, не цінове регулювання, а саме державний контроль за обігом пального.</p>
<p>Серйозним викликом стали проблеми з платежами на ринку електроенергії. Саме комітету належить ідея запровадити фінансові гарантії не тільки банківськими документами, а й реальними грошима. І вона зараз працює, ця система.</p>
<p>Найбільшим нашим з вами суспільним досягненням вважаю прийняття законопроекту 5431, який дає старт великій антимонопольній реформі та є значним кроком на шляху до Європейського Союзу. Також ми реформували територіальні відділення, скоротивши їхню кількість і одночасно посиливши їхню ефективність. Ми втілили реформу органу, оскарження публічних закупівель, запровадили інститут публічних… інститут уповноважених. Зараз обрані на конкурсній основі професіонали опікуються виключно розглядом скарг на державні закупівлі, кількість яких обчислюється тисячами на рік. Швидкість та якість розгляду скарг, якого ми досягли завдяки цій реформі, є важливим в контексті нинішнього тренду на посилення прозорості публічних закупівель.</p>
<p>Ми уклали великий меморандум про співпрацю з конкурентними відомствами дев'яти країн Центральної та Східної Європи. Завдяки цьому отримали нові можливості для транскордонного співробітництва у сфері захисту економічної конкуренції.</p>
<p>І насамкінець, я хочу подякувати усім вам. В першу чергу я хочу подякувати Президенту України за довіру і надану можливість внести свій вклад у розбудову України. Я хочу подякувати вам, шановні депутати, за співпрацю, за дискусії, які відбувались, за критику. Все це призвело до певних результатів, які вилилися у законопроект проголосований. І я впевнена, що реформа почалася і вона незворотна.</p>
<p>Також окремо я хочу подякувати команді Антимонопольного комітету за те, що весь цей час були поруч, за їх професіоналізм, за їх невпинне намагання зробити свою справу як краще і найякісніше.</p>
<p>Дякую вам.</p>
<p></p>
<p>ГОЛОВУЮЧИЙ. Дякуємо, Ольга Станіславівна.</p>
<p>Залишайтесь на місці, у нас ще є питання до вас.</p>
<p>Запишіться, будь ласка, на запитання до голови Антимонопольного комітету з місця.</p>
<p>Олексій Олексійович Гончаренко, будь ласка, "Європейська солідарність".</p>
<p></p>
<p>14:35:27</p>
<p>ГОНЧАРЕНКО О.О.</p>
<p>Передаю питання Володимиру Ар'єву. Дякую.</p>
<p></p>
<p>ГОЛОВУЮЧИЙ. Будь ласка, Володимир Ар'єв.</p>
<p></p>
<p>14:35:34</p>
<p>АР’ЄВ В.І.</p>
<p>Пані голово, ви так зараз бадьоро прозвітували про те, що ви Коломойського оштрафували, тільки забули одну річ, що коли це стосувалося 4,7 мільярда про заправки, то потім всі рішення були абсолютно скасовані і розбиті в судах. І тому мені цікаво все ж таки почути не конкретику абсолютну, а скільки в результаті оплатив Коломойський і його компанія штрафів.</p>
<p>Ну, і, може, проясните теж ситуацію. Дуже багато говорили про те, що ваша сестра була причетна до того, щоб на неї оформлена була вілла подружжя Зеленських в Італії. Розкажіть про це, будь ласка, детальніше.</p>
<p></p>
<p>14:36:28</p>
<p>ПІЩАНСЬКА О.С.</p>
<p>Дякую за запитання.</p>
<p>Те, що стосується рішень по Коломойському. Перше. Я зазначала рішення по Дніпроазоту за зловживанням монопольним становищем. Рішення на сьогоднішній день знаходиться у судах, розглядається в судах, і воно не скасовано, суди стають на сторону комітету. Те, що стосується так названої вашої справи по заправках, там також нема ще рішень остаточних, і вони всі розглядаються у судах. Тому зарано казати про будь-який висновок.</p>
<p>Окремо ще я хочу звернути увагу, що Антимонопольний комітет протягом шести років боровся за винесене рішення по цій справі, тому що дана компанія усіма методами сприяла зупинці розгляду комітету. І незважаючи на все комітет виніс рішення і наразі відстоює його у судах.</p>
<p>Те, що стосується моєї сестри, компанії, я пропоную ставити питання моїй сестрі, тому що протягом роботи в Антимонопольному комітеті я не оформлювала ніяких фірм, я нікого ні до чого не закликала. Я вам дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, "Європейська солідарність", Величкович Микола Романович.</p>
<p></p>
<p>14:37:49</p>
<p>ВЕЛИЧКОВИЧ М.Р.</p>
<p>Прошу передати слово Олексію Гончаренку.</p>
<p></p>
<p>ГОЛОВУЮЧИЙ. Олексій Олексійович Гончаренко.</p>
<p></p>
<p>14:37:54</p>
<p>ГОНЧАРЕНКО О.О.</p>
<p>Дякую. Олексій Гончаренко.</p>
<p>Перше. Ви знаєте, я хоч побачив вас. Я хочу нагадати вам, що Закон про Антимонопольний комітет вимагає ваших постійних звітів в парламенті. А я так бачу вас перший раз, мені здається, після призначення. Тому перше питання. Чому ви не звітували, як того вимагає закон?</p>
<p>Питання номер два. Що по розслідуванню дорожніх картелів? Це питання, яке турбує багатьох, про Велике будівництво – крадівництво і хто, і як це здійснював? Де реакція, де результат? Що, які досягнення по розслідуванню спотворень результатів торгів? Куртки Резнікова, який тільки що звідси пішов, правда без куртки. Ті питання інші по трогах, це ж ваше?</p>
<p>І останнє питання – це щодо наміру підвищити собі зарплати і премії. Ви казали: закон важливий, реформи. Якщо вся реформа Антимонопольного комітету – це підвищити вам зарплати і премії в той час, коли нам говорять, що нема грошей для військовослужбовців, ви серйозна вважаєте, що це реформа?</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>14:39:02</p>
<p>ПІЩАНСЬКА О.С.</p>
<p>Дякую за запитання. По-перше, пан Гончаренко, ми з вами зустрічалися, я вас бачила неоднократно. Також я хочу зазначити, що протягом своєї каденції я мала багато зустрічей з депутатами. Жодному депутату я не відмовила в зустрічі, коли були пропозиції або бажання зустрітися, обговорити будь-які питання.</p>
<p>Те, що стосується розслідування справ змов на торгах. Ця робота ведеться регулярно, щорічно виносяться більше ніж по 300 рішень по справам як центральним апаратом Антимонопольного комітету, так і територіальними відділеннями. І я хочу звернути вашу увагу, що у нас є і гучні рішення, і не тільки по дорожніх картелях, а і по будь-яким змовам на торгах, і по продуктах харчування, допоки не була закрита система ProZorro, виносилися рішення це штрафами понад 400 мільйонів щодо змов на закупівлях харчування для Міністерства оборони. І можна подивитися в перелік, він є на сайті, по яких суб'єктах господарювання ми виносили рішення по змовах на торгах.</p>
<p>Дякую вам.</p>
<p></p>
<p>ГОЛОВУЮЧИЙ. Будь ласка, "Голос", Роман Костенко.</p>
<p>Железняк Ярослав Іванович, будь ласка.</p>
<p></p>
<p>14:40:26</p>
<p>КОСТЕНКО Р.В.</p>
<p>Железняку передайте, будь ласка.</p>
<p></p>
<p>ГОЛОВУЮЧИЙ. Железняк, будь ласка.</p>
<p></p>
<p>14:41:00</p>
<p>ЖЕЛЕЗНЯК Я.І.</p>
<p>Пане голово, можна ще раз, не передали слово.</p>
<p></p>
<p>ГОЛОВУЮЧИЙ. Не передалось. Ярослав Іванович, друга спроба.</p>
<p></p>
<p>ЖЕЛЕЗНЯК Я.І. І вона щаслива.</p>
<p>Пані Ольго, у мене до вас три коротких, лаконічних запитання. І прошу дати теж короткі і чіткі відповіді.</p>
<p>Перше. Яка причина того, що ви після оголошених вами результатів залишаєте посаду Голови Антимонопольного комітету?</p>
<p>Друге питання. Чи пропонувалась вже вам посада Голови Фонду держмайна?</p>
<p>І третє питання. Якщо така посада пропонувалась або розглядається, чи варто нам очікувати внесення вашої кандидатури як майбутнього Голови Фонду держмайна?</p>
<p>Дякую.</p>
<p></p>
<p>14:41:42</p>
<p>ПІЩАНСЬКА О.С.</p>
<p>Дякую за запитання. Щодо причин звільнення. Сьогодні ставились питання і щодо підвищення зарплати в реформі Антимонопольного комітету з натяками на те, що це робиться під мене, і щодо того, як моя сестра оформлює якісь фірми. Так-от, я хочу вам зазначити, я прийшла в Антимонопольний комітет і, як обіцяла, для того, щоб створити прозорий орган, створити людям умови працювати максимально ефективно на благо держави і на розвиток конкуренції, і відповідно відповідальність. Все це викладено в законі. Протягом трьох років, які головувала, комітет став найпрозоріший, ніж був за ці попередні 29 років. І як в процесі розвитку будь-якої організації на кожному етапі потрібен керівник іншого формату. Тому я свою функцію виконала, я втримала комітет, ми розробили разом реформу, ми її проголосували разом з вами, за що я вам щиро дякую. Тому я вважаю, що мені вже прийшов час звільнити місце для людей, які з цими інструментами будуть в подальшому вдосконалювати роботу комітету і давати результати. Я вам дякую.</p>
<p>Те, що пропонується пропонованої посади. У мене є особисте моє правило по життю: поки я не завершила існуючий етап, я не обговорюю і не розповсюджую свої плани і наміри. Тому я наразі не буду коментувати і обговорювати ці кроки.</p>
<p>Дякую вам.</p>
<p></p>
<p>ГОЛОВУЮЧИЙ. Дякуємо, Ольга Станіславівна. Дякуємо, можете сідати.</p>
<p>Запишіться, будь ласка: два – за, два – проти.</p>
<p>А, вибачте, Дмитро Андрійович, звичайно, я щиро перепрошую, наш супер поважний комітет, його голова запрошується до слова – Комітет з питань економічного розвитку, будь ласка, для співдоповіді.</p>
<p></p>
<p>14:43:53</p>
<p>НАТАЛУХА Д.А.</p>
<p>Дякую, шановний Олександре Сергійовичу. Дякую, шановна Ольго Станіславівно, особливо за останню відповідь щодо вашої персональної мотивації. Я персонально вважаю, що це достойно і дуже шляхетно, справді. Дякую.</p>
<p>Колеги, за результатами розгляду Комітет з питань економічного розвитку, керуючись положенням пункту 12 частини першої статті 85 Конституції України, прийняв рішення рекомендувати Верховній Раді України звільнити Піщанську Ольгу Станіславівну з посади Голови Антимонопольного комітету України.</p>
<p>Це рішення не було одноголосним, як і не були одноголосними рішення в комітеті під час розгляду тих чи інших питань, які стосуються предмета конкурентного права. Але це нормально і природно, тому що сама специфіка конкурентного законодавства полягає в тому, що там передбачений і закладений з самого початку конфлікт між бізнесом і регулятором, конфлікт абсолютно конструктивний. І тому депутати, які тут з регіонів і мають у себе на округах дуже багато бізнесу, цілком очікувано відстоювали часто позицію тих бізнесів, які представлені у них.</p>
<p>Але от голосування неодноголосне за відставку, воно говорить про інше – про конфлікт всередині кожного з депутатів у прийнятті рішення, чи відпустити Ольгу Станіславівну на волю, скажімо так. І це рішення було дуже непростим, тому що ми справді за цей час переконалися у її системності, у її професійності, у тому, наскільки вона конструктивно вміє працювати з різними фракціями, з різними аргументами і з різного роду партнерами і стейкхолдерами. І тому, незважаючи на те, що, звісно, ми не маємо право відмовити вам в цьому рішенні, для нас воно було нелегким і ми сподіваємося ще перетнутися з вами, попрацювати пліч-о-пліч на професійному шляху.</p>
<p>Дякую.</p>
<p></p>
<p>ГОЛОВУЮЧИЙ. Дякую вам.</p>
<p>Запишіться, будь ласка: два – за, два – проти.</p>
<p>Будь ласка, "Слуга народу", Швачко.</p>
<p></p>
<p>14:46:27</p>
<p>ШВАЧКО А.О.</p>
<p>Хочу подякувати за пророблену роботу та побажати успіхів на наступній посаді. Дякую.</p>
<p></p>
<p>ГОЛОВУЮЧИЙ. Будь ласка, Ар’єв Володимир Ігорович.</p>
<p></p>
<p>14:46:44</p>
<p>АР’ЄВ В.І.</p>
<p>Олексій Гончаренко більш розширено скаже.</p>
<p></p>
<p>ГОЛОВУЮЧИЙ. Гончаренко, будь ласка. Олексій Олексійович Гончаренко, будь ласка.</p>
<p></p>
<p>14:46:56</p>
<p>ГОНЧАРЕНКО О.О.</p>
<p>Олексій Гончаренко, "Європейська Солідарність".</p>
<p>Шановні друзі, ми розглядаємо зараз відставку Голови Антимонопольного комітету. Ну, зрозуміло, що треба голосувати за, тому що, на жаль, ні роботи у Верховній Раді, ні звітів не було, ні реальних результатів в економіці ми не бачимо. Країна монополізується чим далі, тим більше, і в жодних реально монополістів проблем немає. То ми бачимо вже монополію взагалі в країні на все. Подивіться, в нас Офіс Президента встановлює монополію на місцеву владу, сьогодні зранку обшуки у виконуючого обов’язки голови Чернігівської міської ради, відсторонений мер Рівного, атака на все місцеве самоврядування, повсюди монополія.</p>
<p>Ми бачимо з вами, друзі, навіть монополію тут хочуть встановити наші колеги навіть на кол-центри. От Микола "константа" Тищенко знаходиться в залі. Сподіваюсь, що візьме після цього репліку. Дуже хотілось би почути його, як він розслідує питання кол-центрів, що за плівки і як ми чули всі там, "константа" сюди, туди, ресторан "Прага", все інше. Ми бачимо монополію повсюди.</p>
<p>А що в цей час робив Антимонопольний комітет? Дуже хороше питання, Антимонопольний комітет нам говорить: ми реформу готували. Реформу у вигляді нового закону. А новий закон що передбачає? Збільшення грошей на соціально-побутові питання членів Антимонопольного комітету, збільшення грошей і зарплат керівництва Антимонопольного комітету. Ну да, це справжня реформа в момент, коли нас не вистачає грошей на військовослужбовців, як нам кажуть, ні повернути "тридцятку", наші строковики до сих пір отримують жалюгідні 500 чи поранені 600-700 гривень на місяць. Антимонопольний комітет собі піднімає зарплати. І все це робить людина, чия рідна сестра є директоркою фірми, на яку оформлено вілла подружжя Зеленських. Це такий кінець епохи кумівства. Ганьба!</p>
<p></p>
<p>ГОЛОВУЮЧИЙ. Будь ласка, "Батьківщина". Кучеренко Олексій Юрійович.</p>
<p></p>
<p>14:49:06</p>
<p>КУЧЕРЕНКО О.Ю.</p>
<p>Олексій Кучеренко, "Батьківщина". Шановні колеги! Ну будь-хто, хто має хоч якийсь розум та адекватність, розуміє, що система державного управління в Україні фактично не існує. І це формалізується в тому, що втрачені практично всі інституції. Вони не є самостійними суб'єктами. І в даній ситуації, коли ми обговорюємо роботу Голови Антимонопольного комітету, ну ми так само можемо якусь роботу НКРЕКП незалежну обговорювати, інших інституцій, та того ж Кабміну. Ми всі розуміємо, що вони давно втратили, на жаль, свою суб'єктність і вони перетворилися на філії або управління, або відділи центру прийняття рішень, який знаходиться за відомою адресою на вулиці Банковій.</p>
<p>4 роки існування вашої потужної влади. Ну слава богу, ви всі зрозуміли, коли селфі робили зі своїми посвідченнями, що вже немає на кого перекладати, попередники не проходять, іноземці теж не проходять і Папа Римський вже не проходить. Це реальні результати вашої роботи.</p>
<p>Ну давайте проаналізуємо, 3 роки з них пані Ольга Піщанська. Я до неї з симпатією, дійсно, вона зустрічалася з депутатами, точно можу сказати, приємні зустрічі такі, ну дружні, кава. Результат зазвичай ніякий. Мати до неї претензії мені навіть смішно в цій ситуації, бо сам ухід з цієї посади, він свідчить на сьогодні, що інституція як така не відбулася. І я не можу зрозуміти, ну якщо ти підготувала разом з колегами реформу, якщо ти хочеш її втілювати, чого ж ти уходиш за своєю власною ініціативою?</p>
<p>Тому ми завтра будемо, мабуть, її наступника обговорювати. Пані Ольго, вам дякуємо, але повірте, в боротьбі з монополіями на сьогодні, на жаль, перемагають монополії. Оце моя констатація.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Лариса Миколаївна Білозір, "Довіра".</p>
<p>І будемо переходити до голосування. Запросіть депутатів до зали.</p>
<p></p>
<p>14:51:16</p>
<p>БІЛОЗІР Л.М.</p>
<p>Добрий день, шановні колеги, шановні українці, пане Голово! Пані Ольга Станіславівна сказала про те, що вважає своїм найбільшим досягнення прийняття Закону 5431 про вдосконалення роботи Антимонопольного комітету. Дійсно це один із семи критеріїв для того, щоб ми почали переговори щодо вступу до ЄС.</p>
<p>Але що сталося? В цей законопроект руками окремих народних депутатів, – тому що уряд заборонив Антимонопольному комітету в податковій і так далі виходити із Закону про адмінпроцедуру, який теж став умовою отримання кандидатства України в ЄС, – вони руками депутатів, так як уряд заборонив, внесли правку вийти, втекти з-під дії цього закону.</p>
<p>В жодній країні Європи не бачили такого випадку, щоб екоінспекція, яка тоже втихаря руками депутатів вийшла, Антимонопольний виходили і встановлювали свої правила. Казали: нам не треба загальних правил, де бізнес захищений, де може оскаржувати, де може вимагати обґрунтування. Як же ж буде тоді європейський бізнес заходити до нас? І на самому початку входження європейських коштів ми будемо казати: а в нас Антимонопольний вважає, що у нас будуть свої правила, ми так не хочемо.</p>
<p>Єврокомісія хоче, щоби європейські громадяни і бізнес мав такий самий обсяг прав у себе, як і в Україні. І казати, що ми не можемо, ми не такі, не можна. І я дуже прошу все ж таки, щоб ми, зараз буде комплексний законопроект Мін'юсту, і ми повернули Антимонопольний в адмінпроцедуру. Тому що це скринька Пандори. Зараз митниця вийде, податкова вийде, і та проблема…</p>
<p></p>
<p>ГОЛОВУЮЧИЙ. Дякуємо, Лариса Миколаївна.</p>
<p>Переходимо до прийняття рішень. Колтунович, 1 хвилина. Запросіть депутатів до зали, будь ласка.</p>
<p></p>
<p>14:53:33</p>
<p>КОЛТУНОВИЧ О.С.</p>
<p>Дякую. Шановний головуючий, шановні колеги, наша група підтримує дану ініціативу, оскільки реальна демонополізація в країні не відбулася. Суттєвих структурних змін з монополіями, олігополіями і компаніями з одноосібним домінуючим становищем не відбулося, монополії посилили своє становище. Тому з цієї точки зору логічна зміна, але ми завтра продовжимо цю дискусію, що важливо.</p>
<p>Важливо провести реальну політику з демонополізації. Ми говорили і про Акт сенатора Шермана, ми говорили про ряд інших інструментів щодо розподілу, примусового поділу і так далі, тобто зменшення концентрації на ринку. Тому що чому так страшна монополізація? Тому що монополізація обнуляє інвестиційний потенціал України. Мінус інвестиційний потенціал – це означає, що промисловий, економічний потенціал, в цілому програє країна. Тому демонополізація, реформа демонополізації – це є беззаперечний пріоритет на шляху до нарощення інвестиційного потенціалу країни, до нарощення, до підвищення рівня економічної активності в країні і тому дане кадрове рішення, воно: а) актуальне, а б) потребує нової програми з подолання…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, обговорення завершено. Переходимо до прийняття рішень. Відповідно до пункту 12 частини першої статті 85 Конституції України ставлю на голосування для прийняття в цілому проект Постанови, реєстраційний номер 10001 про звільнення Піщанської Ольги Станіславівни з посади Голови Антимонопольного комітету України. Прошу голосувати.</p>
<p></p>
<p>14:55:28</p>
<p>За-306</p>
<p>Рішення прийнято. Постанова ухвалена.</p>
<p>Дякуємо, Ольга Станіславівна, за вашу роботу.</p>
<p>Так, перерва з заміною на виступ. Білозір, будь ласка. Лариса Миколаївна Білозір.</p>
<p>Голови фракцій і груп, підійдіть, будь ласка, до мене.</p>
<p></p>
<p>14:55:57</p>
<p>БІЛОЗІР Л.М.</p>
<p>Колеги, якщо я вже продовжу, буду говорити саме про Закон про адмінпроцедуру, який був, скажімо так, умовою отримання кандидатства Європейського Союзу і свого часу також був умовою отримання ПДЧ в НАТО. І наше скликання стало єдиним, яке прийняло цей законопроект, там було шість спроб його прийняти, і в тому числі дякуючи пану Корнієнку, який опікується реформою публічної адміністрації, реформи державного управління. І хочу сказати, що цей закон – це про те, щоб захистити громадян і бізнес від свавілля державних органів. Стосується кожного органу, кожного центрального органу виконавчої влади, органів місцевого самоврядування, встановлює правила, якщо це стосується якихось негативних рішень щодо громадян і бізнесу.</p>
<p>І фактично наші європейські партнери вважають, що цей закон є головним антикорупційним, тому що встановлює чіткі правила і процедури дій органів влади. І, на жаль, він має вступити ось скоро. Ми, в кінці року ми маємо таку практику, що почали міністерства і деякі, наприклад, податкова, Антимонопольний, Держаудитслужба вносити закони, щоб вийти. Робоча група експертна, вийти з цього закону, прийняла рішення так не робити. І було рішення уряду і Прем'єра, доручення, виконувати цей закон і припинити цю ганебну практику внесення таких законів, щоб деякі відомства втікали з-під дії. І що ми на сьогодні маємо? Міністерства стали це робити руками депутатів і Закон про екоінспекцію, і Закон про Антимонопольний комітет були прийняті з нашими правками.</p>
<p>Тому закликаю колег бути уважними, голів комітету, я вас дуже прошу, зверніть увагу, секретаріати, щоб дивилися за цим питанням, щоб ми не виходили з-під дії цього законопроекту, тому що одна з умов макрофіну отримання 50 мільярдів також Європейським Союзом по Facility plan – є вступ в дію цього законопроекту. І тут не можна гратися, тому що це величезні гроші і перш за все це питання захисту наших громадян і бізнесу.</p>
<p>Так само хочу звернути увагу, що тепер уже і податкова, і митниця шукає можливості вийти з дії цього законопроекту. Це означає, що ті заблоковані декларації, які можна буде тепер оскаржити, не можна буде оскаржити в рамках податкової, яка досить спроможна це робити. Тому хочу звернути увагу депутатів і голів секретаріату, і голів секретаріатів, і комітетів, що цю практику потрібно припинити, тому що це є однією з умов...</p>
<p></p>
<p>ГОЛОВУЮЧИЙ. Дякуємо, Ларисо Миколаївно.</p>
<p>Я можу тільки долучитися до вашої позиції. Ми будемо це питання далі з комітетами пропрацьовувати, тому що ця практика не дуже корисна.</p>
<p>Разумков з процедури і будемо переходити до законопроекту.</p>
<p></p>
<p>14:59:21</p>
<p>РАЗУМКОВ Д.О.</p>
<p>Дякую, Олександре Сергійовичу. Дякую за конструктивну позицію, дотримання Регламенту в сьогоднішньому засіданні Верховної Ради України.</p>
<p>Сьогодні було включено багато правильних законопроектів до порядку денного. Я хотів би попросити поставити на голосування пропозицію про включення до порядку денного, підготовки до розгляду і завтра розглянути законопроект, про який говорив Президент, про який говорить все українське суспільство, який, дійсно, очікує українське суспільство. Це законопроект 9659, який прирівнює на час воєнного стану покарання за корупцію до покарання за державну зраду. Ви всі чули позицію Президента, він це підтримує, він це розділяє, тому я дуже сподіваюся, що Верховна Рада підтримає і голову держави, і авторів закону, і головне – українське суспільство, яке це вимагає від парламенту.</p>
<p></p>
<p>ГОЛОВУЮЧИЙ. Ставлю на голосування пропозицію Дмитра Олександровича Разумкова, як він її озвучив. Прошу голосувати.</p>
<p></p>
<p>15:00:48</p>
<p>За-154</p>
<p>Рішення не прийнято.</p>
<p>Микиша з процедури, будь ласка.</p>
<p></p>
<p>15:00:56</p>
<p>МИКИША Д.С.</p>
<p>Дякую. Колеги, ми сьогодні вже поставили 9559-д в порядок денний, це про підтримку місцевим самоврядуванням армії. Я прошу змінити черговість і підняти цей законопроект, розглянути його зараз, бо ми розуміємо необхідність того, щоб ще був додатковий… додаткове джерело допомоги нашим Збройним Силам і сектору безпеки і оборони для того, щоб забезпечити їх всім необхідним. Тому я дуже прошу зараз поставити на голосування і змінити черговість, і розглянути цей законопроект саме зараз.</p>
<p>Дякую.</p>
<p></p>
<p>ГОЛОВУЮЧИЙ. Ставлю пропозицію Микиші на голосування. Прошу голосувати.</p>
<p></p>
<p>15:01:51</p>
<p>За-113</p>
<p>Рішення не прийнято.</p>
<p>Будь ласка, Арахамія – з процедури. Зараз Арахамія з процедури, потім вам. Арахамія з процедури, будь ласка.</p>
<p></p>
<p>15:01:59</p>
<p>АРАХАМІЯ Д.Г.</p>
<p>Колеги, у нас зараз є дуже важливе завдання – це повернути декларування. Мені здається, що є пропозиція зараз поставити перед… зміни до порядку денного, зараз проголосувати оці два законопроекти: один – про КУпАП, першим, а потім – Закон про відновлення декларування, а потім вже порядок денний. Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Чи правильно я розумію, що ви пропонуєте 7269 поставити в кінець сьогоднішнього дня, в кінець сьогоднішнього дня? Добре. 9269 в кінець сьогоднішнього дня і альтернативні.</p>
<p>Дмитро Олександрович, у вас інша версія того, що сказав Арахамія? З процедури – Разумков.</p>
<p></p>
<p>15:02:56</p>
<p>РАЗУМКОВ Д.О.</p>
<p>Дякую, Олександр Сергійович. Я тільки що говорив, що ви дуже чітко ведете засідання, але пан Арахамія просив лише нижче двох законів поставити, а не в кінець дня. Це перше.</p>
<p>А друге. Хіба може голова фракції монобільшості зараз пропонувати прибрати нижче питання ПЕП? Я думаю, що ні. Дякую.</p>
<p></p>
<p>ГОЛОВУЮЧИЙ. Давид Георгійович, репліка.</p>
<p></p>
<p>15:03:22</p>
<p>АРАХАМІЯ Д.Г.</p>
<p>Будь ласка, репліка. Шановний Дмитро Олександрович, ми, як і ви, – обранці народу, ми ходимо по залу і збираємо думки народу, і дослухаємося до думок нашого залу.</p>
<p>Дякую.</p>
<p></p>
<p>ГОЛОВУЮЧИЙ. З мотивів, зараз.</p>
<p>Разумков – репліка, потім Бужанський – з мотивів. А, репліка на репліку не дається.</p>
<p></p>
<p>15:03:45</p>
<p>РАЗУМКОВ Д.О.</p>
<p>Ні, це не була репліка.</p>
<p></p>
<p>ГОЛОВУЮЧИЙ. А що, це просто далі з процедури?</p>
<p>Тоді Бужанський – з процедури, а потім Разумков – з процедури.</p>
<p>Бужанський, будь ласка.</p>
<p></p>
<p>15:03:58</p>
<p>БУЖАНСЬКИЙ М.А.</p>
<p>Шановний Давиде Георгійовичу, якщо ви дійсно збираєте думки в залі, тоді, будь ласка, забудьте назавжди слово ПЕП, назавжди. Ніколи не повертайтесь цього питання. І давайте нарешті переходити до голосування за КУпАП і повернення декларування.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Разумков – з процедури, Смаглюк – з процедури. І будемо переходити до голосування.</p>
<p></p>
<p>15:04:28</p>
<p>РАЗУМКОВ Д.О.</p>
<p>Дякую, Олександр Сергійович. Але це все-таки репліка, тому що до цього до мене звертався Давид Георгійович, я, на жаль, не до нього звертався, я виступав з процедури.</p>
<p>Але, шановні колеги, я думаю, що народним депутатам і головам великих фракцій варто було б не по залу ходити збирати думки, а поспілкуватися із суспільством, вийти в народ, і ви б багато чого почули і про думки, і про їх збирання, і про діяльність.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Василевська-Смаглюк. Я перепрошую. Ольга Михайлівна. І потім Устінова.</p>
<p></p>
<p>15:05:04</p>
<p>ВАСИЛЕВСЬКА-СМАГЛЮК О.М.</p>
<p>Олександре Сергійовичу, ви не нервуйте так. Ми розуміємо, що 4 листопада парламент зробив помилку, коли проголосував за інше рішення, окрім довічного статусу ПЕПа. Це та гарантія, яку отримали ми від Євросоюзу про вступ України в Євросоюз. One PEP – forever PEP. А те, що ви зараз позоритесь перед суспільством, і потрібно збирати думки на вулиці, а не тут у залі щодо ПЕПів, то вам розкажуть про Мальдіви і про все інше, про те, що ви робите.</p>
<p>Тому, я вважаю, що нам потрібно не обложатся, а проголосувати одну з двох останніх пропозицій євроінтеграційних, які мають бути, - це повернення довічного статусу ПЕП. Ту помилку, яку ми маємо виправити для того, щоб нас взяли в Євросоюз. Тому треба голосувати.</p>
<p></p>
<p>ГОЛОВУЮЧИЙ. Дякую.</p>
<p>Устінова і будемо голосувати.</p>
<p></p>
<p>15:06:01</p>
<p>УСТІНОВА О.Ю.</p>
<p>Шановні колеги, якщо запитати людей, які потім будуть дивитися Верховну Раду, то 99 відсотків з них не знають, що таке ПЕП, але всі хочуть побачити, хто, що купив і задекларував. Тому я дуже прошу і підтримую пана Арахамію про те, що ми сьогодні маємо проголосувати відновлення декларацій, відкрити реєстр декларацій. І це зараз має бути першочергове завдання Верховної Ради. Тому прошу підтримати це рішення.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування пропозицію Давида Георгійовича Арахамії перейти до розгляду законопроектів з реєстраційними номерами 9587-д та 9534. Прошу голосувати.</p>
<p></p>
<p>15:06:53</p>
<p>За-265</p>
<p>Рішення прийнято.</p>
<p>Будь ласка, переходимо до розгляду питання з реєстраційним номером 9587-д. Проект Закону… А, вибачите, Ірина Володимирівна – 3 хвилини, і далі, да, будемо переходити. Перерва з заміною на виступ, "Європейська солідарність" і "Голос", здається, да.</p>
<p></p>
<p>15:07:13</p>
<p>ГЕРАЩЕНКО І.В.</p>
<p>Так, і "Батьківщина".</p>
<p></p>
<p>ГОЛОВУЮЧИЙ. І "Батьківщина", да, вибачте.</p>
<p></p>
<p>ГЕРАЩЕНКО І.В. Шановні колеги, я прошу дуже уважною бути, особливо голову Комітету з антикорупційної політики пані Радіну. А ви знаєте, кілька років тому, коли в парламенті ми зараз приймали антикорупційну реформу, в цій залі був тодішній Президент Порошенко, тодішній уряд для того, щоб разом показати єдність всіх гілок влади щодо необхідності прийняття цих законів для отримання безвізу. Тому безвіз країна вчасно попри війну отримала.</p>
<p>Зараз, зверніть увагу, тут немає Президента. Зверніть увагу, тут немає уряду, який насправді веде переговори про початок старту офіційних перемовин щодо вступу України до ЄС. І тут немає преси, що дуже важливо. Хоча ми неодноразово, "Європейська солідарність", наголошували на тому, що мають бути публічні ці дебати щодо відновлення електронного декларування. І наша фракція, безумовно, підтримує прозорість декларування і те, щоб декларації були публічними з дня відновлення декларування. Це відразу хочу сказати.</p>
<p>На жаль, вчора, колеги, відбулася фальсифікація засідання комітету. Зараз цим нашим голосуванням ми з вами відновимо декларування для депутаток сільради, які не можуть зараз виїхати рішенням Зеленського за кордон дітей провідати, зате вони будуть декларуватись, не отримуючи ні копійки від держави. Але ті люди, які займають посади з корупційними найвищими ризиками, а це представники наглядових рад, керівники держпідприємств і представники, і, головне, радники, порадники Офісу Президента, вони не декларуються, хоча вони керують країною.</p>
<p>Сьогодні в Чернігові обшуки в Ломаки, виконуючий обов'язки мера міста. Це вказівка Офісу Президента. У нас тероризують опозицію. Це вказівки Офісу Президента. Корупція в Офісі Президента. Ви знаєте, коли у нас радник Офісу Президента позаштатний, який брав участь в міжнародних переговорах, стоїть хизується навколо "лексуса", невідомо звідки купленого, і розповідає, що він до кінця свого життя омари буде їсти на дачі і сміється з усіх українців, і він не декларується, пан Арестович. І це рішення антикорупційного комітету. Ви знаєте, коли пані Радіна зі своїми подругами, з Сашою і іншими стояли біля Банкової з розвішеними трусами кілька років тому і кричали, постірайте ваші брудні труси, то зараз, будь ласка, скажіть Банковій постірати брудні труси, які вони всій країні показують, коли вони займаються корупцією.</p>
<p>Ми вимагаємо перед розглядом Закону про декларування заслухати стенограму комітету, щоб ви побачили, як комітет спочатку підтримав поправку Володі Ар'єрва щодо голосування позаштатних радників Президента, а потім після окрику Банкової почали це переголосовувати, і сама пані Радіна в тому числі.</p>
<p>Якщо буде сфальсифіковано зараз це голосування, ми будемо змушені не тільки звертати на це увагу суспільства, а і звертатися до суду. Я таких реплік, у нас прізвище труси...</p>
<p></p>
<p>ГОЛОВУЮЧИЙ. Дякую.</p>
<p>Переходимо до розгляду питання. Будь ласка, 9587-д: проект Закону про внесення змін до Кодексу України про адміністративні правопорушення та інших законів України щодо удосконалення порядку притягнення до відповідальності осіб уповноважених на виконання функцій держави або місцевого самоврядування (друге читання). Сергій Костянтинович Іонушас на трибуні.</p>
<p>Отже, починаємо з правок на врахування. Чи є правки на врахування? На врахування.</p>
<p>Будь ласка, Гончаренко, номер правки або як ми будемо діяти.</p>
<p></p>
<p>15:10:53</p>
<p>ГОНЧАРЕНКО О.О.</p>
<p>Друзі, правка номер 147, ставлю на врахування. Важливий закон насправді, але у мене питання, так що ж відбувається, чому ми переносимо важливі рішення в кінець дня? Чому у нас говорять зараз, що немає голосів? Хто тепер буде винний в тому, що, значить, ми не розглядаємо питання корупційних злочинів чи відкритості, чи реєстрів, чи прозорості? Може, для того, щоб люди не дізналися, що відбувається в Офісі Президента, хто який радник, на кого яка вілла оформлена, хто збагатився. Ми всі бачили історію розслідування по заступнику Голови Офісу Президента Шурмі, чий брат, сестра, тут у нас епоха кумовства, у нас епоха сестринства, братерства почалася, отримує сотні мільйонів за електроенергію невідомо де. І це все відбувається прямо зараз. А коли ми наполягали, щоб радники Офісу Президента декларувалися, це все намагалися приховати.</p>
<p>Прошу підтримати правку.</p>
<p></p>
<p>ГОЛОВУЮЧИЙ. Ставлю на голосування пропозицію Гончаренка підтримати правку номер 147. Комітетом вона відхилена. Прошу голосувати.</p>
<p></p>
<p>15:12:21</p>
<p>За-97</p>
<p>Правка не підтримана.</p>
<p>Далі на врахування в кого ще є?</p>
<p>Переходимо до правок на підтвердження. Будь ласка, Давид Георгійович Арахамія чи Устінова – хто?</p>
<p>Устінова, будь ласка.</p>
<p></p>
<p>15:12:42</p>
<p>УСТІНОВА О.Ю.</p>
<p>Прошу поставити на підтвердження 25 правку.</p>
<p>Колеги, я поясню, про що йде мова. Насправді ця правка дозволяє зараз уникнути відповідальності, якщо ти майже на мільйон 300 гривень забув задекларувати свого майна. Тому я дуже прошу, зараз цього не пропустить МВФ, цього не пропустять наші партнери. І мені буде важко, чесно кажучи, пояснювати нашим виборцям і людям, чому можна забути задекларувати на мільйон гривень майна. Тому дуже прошу цю правку не підтримувати.</p>
<p>Дякую.</p>
<p></p>
<p>ГОЛОВУЮЧИЙ. Правка номер 25. Правильно?</p>
<p>Позиція комітету, будь ласка, Сергій Костянтинович. Вона комітетом врахована.</p>
<p></p>
<p>15:13:27</p>
<p>ІОНУШАС С.К.</p>
<p>Шановні колеги, по факту, якщо ви подивитесь таблицю, в четвертому стовпчику комітет прийняв трошки іншу редакцію. Фактично дана правка врахована редакційно. Для того, щоб була чистота законопроекту і таблиці, нам потрібно все ж таки її проголосувати на підтвердження. Я буду утримуватися.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування.</p>
<p>Ставлю на голосування пропозицію Устінової підтвердити правку номер 25 народного депутата Мамки. Комітетом вона врахована. Прошу голосувати.</p>
<p></p>
<p>15:14:19</p>
<p>За-250</p>
<p>Рішення прийнято. Правка підтверджена.</p>
<p>Наступна, Олександра Юріївна.</p>
<p></p>
<p>15:14:26</p>
<p>УСТІНОВА О.Ю.</p>
<p>Колеги, прошу поставити на підтвердження 27 правку, яка говорить про те, знову ж таки, що ти можеш забути на 1 мільйон 300 задекларувати своє майно і максимально що тобі за це світить – це 17 тисяч штрафу.</p>
<p>Вибачте, будь ласка, зараз передбачено законопроектом, що це ти можеш забути на 250 тисяч, а якщо на мільйон 300, то вже треба якось свою пам'ять прочищати. Тому в мене велике прохання не підтримувати цю правку, натиснути зараз жовту чи червону кнопку. Тому що закінчиться тим, що наші міжнародні партнери скажуть нам, що нам трохи треба з пам'яттю своєю працювати, а не забувати декларувати майно на мільйон 300.</p>
<p>Дякую.</p>
<p></p>
<p>ГОЛОВУЮЧИЙ. Сергій Костянтинович, поверніться на трибуну, будь ласка.</p>
<p>27 правка, позиція комітету.</p>
<p></p>
<p>15:15:16</p>
<p>ІОНУШАС С.К.</p>
<p>Шановні колеги, комітетом вона врахована, але ви почули позицію нашої колеги.</p>
<p></p>
<p>ГОЛОВУЮЧИЙ. Переходимо до голосування. Правка номер 27, комітетом врахована, народного депутата Бужанського. Народний депутат Устінова просить поставити її на підтвердження. Прошу голосувати.</p>
<p></p>
<p>15:15:57</p>
<p>За-199</p>
<p>Рішення не прийнято. Правка не врахована.</p>
<p>Наступна. Арахамія, будь ласка.</p>
<p></p>
<p>15:16:07</p>
<p>АРАХАМІЯ Д.Г.</p>
<p>Колеги, є правка 112. Я прошу її провалити і не підтримувати. Дякую.</p>
<p></p>
<p>ГОЛОВУЮЧИЙ. Будь ласка, позиція комітету буде?</p>
<p>Переходимо до голосування. Правка номер 112 народного депутата Павлюка, наскільки я пам’ятаю. Да? Зараз я знайду її. Так, врахована комітетом частково. Народний депутат Арахамія просить поставити таке рішення комітету на підтвердження. Прошу голосувати. 112-а.</p>
<p></p>
<p>15:16:58</p>
<p>За-165</p>
<p>Рішення не прийнято. Правка не підтверджена.</p>
<p>І наступна, Давид Георгійович Арахамія.</p>
<p></p>
<p>15:17:04</p>
<p>АРАХАМІЯ Д.Г.</p>
<p>І також правка 139, будь ласка, теж не підтримувати, тому що вона дозволяє не вносити в реєстр корупціонерів осіб, які притягнуті за брехню в декларації на суми великі, 260 тисяч гривень і до мільйона 300. Будь ласка.</p>
<p></p>
<p>ГОЛОВУЮЧИЙ. Будь ласка, правка номер 139 народного депутата Бужанського. Комітетом вона врахована. Народний депутат Арахамія просить поставити це рішення комітету на підтвердження.</p>
<p>Прошу голосувати. 139-а.</p>
<p></p>
<p>15:17:52</p>
<p>За-161</p>
<p>Рішення не прийнято. Правка не підтверджена.</p>
<p>Можемо переходити до голосування за законопроект в цілому. Тоді, шановні колеги, переходимо до голосування за законопроект в цілому.</p>
<p>Ставлю на голосування пропозицію прийняти в другому читанні та в цілому з необхідними техніко-юридичними поправками проект Закону за реєстраційним номером 9587-д про внесення змін до Кодексу України про адміністративні правопорушення та інших законів України щодо удосконалення порядку притягнення до відповідальності осіб, уповноважених на виконання функцій держави або місцевого самоврядування. Прошу голосувати.</p>
<p></p>
<p>15:18:42</p>
<p>За-305</p>
<p>Рішення прийнято. Закон ухвалено в цілому.</p>
<p>По фракціях.</p>
<p>Дякую, Сергію Костянтиновичу.</p>
<p>Наступне питання порядку денного. Законопроект за реєстраційним номером 9534: проект Закону по внесення змін до деяких законів України про визначення порядку подання декларацій осіб, уповноважених на виконання функцій держави або місцевого самоврядування, в умовах воєнного стану. Реєстраційний номер 9534, друге читання.</p>
<p>Запрошуємо на трибуну голову Комітету з питань антикорупційної політики Радіну Анастасію Олегівну.</p>
<p>Отже, у нас на врахування спочатку. "Європейська солідарність". Що? На врахування, так. Ну по черзі, так. Хто? Іонова. Так.</p>
<p>Будь ласка, 3 хвилини – Іонова.</p>
<p></p>
<p>15:19:36</p>
<p>ІОНОВА М.М.</p>
<p>Добре, я буду говорити про правки 54, 56, 93. І насправді в загальному, коли ми говоримо про електронне голосування, це було важливим дуже проривом з 2014 року, коли ми всім залом і всіма державними інституціями працювали дійсно на протидію корупції для нашої держави. І зараз тут дуже було бурхливе обговорення, але давайте не забувати про те, що ми робимо це не для когось, а в першу чергу для себе і для цивілізаційної публічної роботи наших державних чиновників, на жаль, довіра до яких з кожним разом все більше і більше падає у нашого суспільства.</p>
<p>Наша команда "Європейської солідарності" буде продовжувати ідеологічно відстоювати, знову ж таки, в законодавчий спосіб не законодавчий спам, а правильний текст, який би мав бути в законі, що стосується наших євроатлантичних прагнень. Тому що з початком повномасштабної війни державні діячі, вони отримали величезну преференцію і вони не декларувалися, тобто було призупинення декларування. І тому ми маємо повертатися до прозорості і виконувати взяте не себе зобов'язання. Але перетворювати електронне декларування на хаос і якусь недоречну бюрократію щодо військових, у цей час знаючи, якою ціною ми виборюємо і наближаємося до перемоги, це просто неприпустимо і ганебно.</p>
<p>І тому нам дуже прикро, що наші правки були неповністю враховані і вони… знаєте, ми пропонували забезпечити декларування посадовців ВЛК, військкоманів, чиновників Міноборони, а не звичайних солдатів. І ми бачимо з вами, як останній час в ЗМІ кожен день корупція від представників або ВЛК, або представників на вищих посадах Міністерства оборони, дійсно які містять величезні корупційні ризики.</p>
<p>Завершуючи, я би сказала, що неодноразово в цій залі звучало про позаштатних радників Офісу Президента. Це просто ганебно і немає в жодній країні світу, коли позаштатні радники посадовці Офісу Президента, вони не мають декларуватися. Чому? Чому вони начебто працюють на волонтерських засадах, але не ведуть аскетичний, знаєте, спосіб життя? Ці люди не несуть жодної відповідальності. Вони беруть участь у міжнародних делегаціях, вони забезпечують інформаційну політику держави. Їх висловлювання сприймають наші міжнародні партнери як позицію держави, але вони не несуть жодної відповідальності за це і при цьому вони ухиляються від декларування.</p>
<p>І тому "Європейська солідарність" наполягає на тому, щоб була…</p>
<p></p>
<p>ГОЛОВУЮЧИЙ. Будь ласка, Климпуш-Цинцадзе, я так розумію, далі, да? Будь ласка, Іванно Орестівно, 4 хвилини.</p>
<p></p>
<p>15:23:04</p>
<p>КЛИМПУШ-ЦИНЦАДЗЕ І.О.</p>
<p>Дякую. Шановний пане головуючий, шановні колеги, це добре, що ми нарешті повертаємо електронне декларування державних службовців, посадових осіб. Це питання давно на часі, і, дійсно, це є однією з вимог у рамках семи умов, які були отримані нами при отриманні кандидатського статусу. Але давайте не робити вигляд, що ми вперше взагалі започатковуємо це електронне декларування, тому що я бачу, в інформаційному просторі йде така ціла хвиля нібито це, дійсно, вперше започатковується. Давайте просто говорити чесно, що це нарешті відновлюється і, на жаль, відновлюється не в повному обсязі, в якому воно працювало раніше.</p>
<p>Мені прикро, що комітет не врахував наші поправки, які були, дійсно, спрямовані на захист інтересів військових, а вирішив сформулювати їх у комітетському варіанті через те, що не годиться комітету, де більшість складають представники, вибачте за тавтологію, монобільшості, не годиться ухвалювати і приймати поправки, які пропонуються опозиційною політичною силою.</p>
<p>Добре, що, видно, хоча би хоч щось врахували, але одночасно залишається, на жаль, необхідністю для військових після завершення воєнного стану або після їхньої демобілізації через 90 днів подати ці свої електронні декларації незалежно від того стану, в якому вони будуть знаходитися. І я вважаю, що прикро, що ці норми ніяким чином… які би давали можливість враховувати стан наших захисників після 90 днів після завершення воєнного стану, не враховані в цьому законопроекті.</p>
<p>Але також приєднуюся до тих моїх колег, які вже неодноразово наголошували на тому, що вважаю неприпустимим, що наша поправка, якою ми пропонували зобов'язати осіб, які сьогодні працюють нібито на громадських засадах як радники Офісу Президента, зобов'язати їх показувати свої статки перед суспільством. Це люди, які дають накази, дають доручення, які безслівно просто, без жодного супротиву виконує як Кабінет Міністрів, так, на жаль, колеги, і ця Верховна Рада, яка взагалі втратила будь-яку самоповагу і перестала взагалі себе відчувати органом законодавчої влади, органом, який має забезпечити баланс влад у суспільстві, і сьогодні виконує доручення тих, хто не має жодної ані правової, ані політичної, ані публічної відповідальності перед суспільством. Мені прикро, що в комітеті відбулося переголосування, відбулося якесь дивне фальшування, я не знаю, що там відбулося з цією поправкою, яка зобов'язувала, цих начебто нечиновників ОПУ зобов'язувала їх декларуватися. Але, на жаль, сьогодні цієї норми немає в остаточному законопроекті. Я просила би залу підтримати цю нашу поправку, яку колега Геращенко буде ставити на врахування.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Будь ласка, Ірина Володимирівна Геращенко – 3 хвилини.</p>
<p></p>
<p>15:26:57</p>
<p>ГЕРАЩЕНКО І.В.</p>
<p>По-перше, 5 хвилин. Подивіться, будь ласка, уважно, у нас було 13 поправок...</p>
<p></p>
<p>ГОЛОВУЮЧИЙ. Да, 5 хвилин, вибачте. Да, 5 хвилин. Будь ласка.</p>
<p></p>
<p>ГЕРАЩЕНКО І.В. П'ять хвилин. Будь ласка, змініть.</p>
<p></p>
<p>ГОЛОВУЮЧИЙ. Да, 5 хвилин. І ви будете ставити на врахування 405-у?</p>
<p></p>
<p>ГЕРАЩЕНКО І.В. Так.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>15:27:10</p>
<p>ГЕРАЩЕНКО І.В.</p>
<p>Шановні колеги, з Марією Іоновою ми тільки вийшли з військового госпіталю, де спілкувалися з пораненими військовими. Так ось, після важкого поранення після демобілізації вони всі будуть декларуватися. Будуть декларуватися депутати сільрад, які сьогодні нічого не вирішують і не отримують жодної копійки від держави. А хто не буде декларуватися після вашого закону? Після вашого закону не будуть декларуватись ті люди, хто живе на невідомі кошти і виконує функції держави, хто сьогодні собою підмінили уряд, парламент і зокрема владу.</p>
<p>Сьогодні військові щодня пишуть нам, вони очікують це голосування по декларуванню і вони вважають, що всі ми маємо повернутися до закону, прийнятого нашою командою про публічне прозоре декларування чиновників. І так і буде, я переконана голоси ми на це знайдемо. Але вам не соромно буде натискати кнопку за те, що військові, поранені, з ампутаціями будуть декларуватися, а оці жирні морди, які крадуть, живуть на корупційні конверти, присутні на всіх нарадах, не маючи допуску до держтаємниці, управляючи вами, вказуючи вам, як вам голосувати, підміняючи собою уряд, даючи вказівки кожному з вас, вони декларуватись не будуть.</p>
<p>Вам не соромно, що пан Арестович, який сьогодні плює в очі нашим військовим і говорить: я буду жерти омари і їздити на "лексусі", а ви воюйте, він не буде декларуватися? Тому що Радіна і її комітет провалили поправку по декларуванню позаштатних радників Офісу Президента, по декларуванню наглядових рад, по декларуванню тих, хто живе за бюджетні кошти, а це держпідприємства. Друзі, давайте ми це виправимо!</p>
<p>Я пам'ятаю Настю Радіну, прекрасну антикорупціонерку, яка правильно виступала, що всі, хто має хоч якесь відношення до державної копійки, має декларуватися, що всі, хто може впливати на державні рішення, має показати, за що, за які кошти він живе.</p>
<p>Сьогодні я не знаю, хто її тримає за руки. Може це Офіс Президента. Але давайте ми покажемо, що ми можемо за це проголосувати, що ми готові йти до Європейського Союзу, що ми готові показувати, хто як живе, що ми знаємо, що ті, хто краде на будівництві, будуть відповідати, ті, хто крадуть на тендерах і дають вказівки міністерствам, будуть відповідати – вони покажуть свої статки. Друзі, ви всі будете декларуватися, а ті, хто дає вам вказівки, декларуватись не будуть.</p>
<p>Тому я дуже прошу, щоб ми з вами разом зараз виправили цю помилку, яка трапилася вчора на комітеті, коли пані Радіна і п'ять сміливих членів комітету антикорупційної політики проголосували за декларування позаштатних радників Офісу Президента, які не вилазять з марафону, які розповідають, що робити парламенту, що робити уряду, коли вони каву будуть пити в Криму, коли вони переможуть, як має бути контрнаступ. Вони все знають, тільки вони ні за що не відповідають. І це неправильно. Вони мають декларуватися!</p>
<p>Тому після того, коли пані Радіна, і я прошу, щоб вона дала відповідь на це питання, проголосувала за декларування Офісу Президента, після цього їй там хтось подзвонив, щось прийшла якась есемеска, і вона сказала, що неможливо встановити результати цього голосування, будемо переголосувати. І далі вже тільки три сміливих з'явилося члени комітету. І це була пані Сюмар. Я хочу, щоб вона взяла репліку також, я її згадую спеціально, і розказала, що відбулося на цьому комітеті.</p>
<p>Колеги, отже, про що наша поправка 405? Вона звучить так, що за неї, ну, от всі, хто не проголосують, я вас запевняю, ми донесемо позицію до всіх сільрад, до всіх військових, хто це не підтримав.</p>
<p>Отже, "Прикінцеві положення". Встановити, що на період дії воєнного стану, введеного указом Президента, до числа суб'єктів декларування, зобов'язаних подати декларацію особи, уповноваженої на виконання функцій держави або місцевого самоврядування, відносяться також: радники, помічники Президента України… Давайте Зеленського підтримаємо, друзі, Зеленський декларується, і він робить все для того, щоб ми повернули декларування. Так чого його радники не декларуються? Давайте поможемо пану Зеленському і введемо наступне, щоб радники Президента Зеленського задекларувалися також. …А також посади, які належать до патронатної служби та які обіймають їх на громадських засадах, а також радники, помічники Офісу Президента України, Керівника Офісу Президента, Прем'єр-міністра, інших членів Кабміну, в тому числі особи, посади яких належать до патронатної служби та які обіймають їх на громадських засадах. Зазначені особи зобов'язані подати декларацію особи, уповноваженої на виконання функцій.</p>
<p>Це поправка номер 405. І я переконана, що голосування цієї поправки наближає нашу країну до ЄС і НАТО. І я переконана, що Президент Зеленський, який хоче відновити декларування…</p>
<p></p>
<p>ГОЛОВУЮЧИЙ. Будь ласка, відповідь комітету і переходимо до голосування.</p>
<p></p>
<p>15:32:20</p>
<p>РАДІНА А.О.</p>
<p>Дякую дуже. Шановні колеги, комітет цю поправку відхилив з однієї простої причини: тому що ця поправка насправді не дозволяє передбачити декларування радників, тому що ця поправка говорить, що треба подати якусь неіснуючу, підкреслюю, одну декларацію за весь період. Такої декларації, пані Ірино, не існує, її неможливо подати. І саме тому комітет цю поправку відхилив. Дуже просто. Тому що комітет підійшов до цього питання фахово.</p>
<p>І я закликаю, колеги, перестати маніпулювати на військових. Цей законопроект чітко говорить, що військові, які є поранені, які є на реабілітації, полонені, інтерновані, вони подають декларацію після лікування, після реабілітації. Будь ласка, не маніпулюйте.</p>
<p></p>
<p>ГОЛОВУЮЧИЙ. Переходимо до голосування. Народний депутат Геращенко просить врахувати правку номер 405 авторства свого та колег. Комітетом вона відхилена. Прошу голосувати.</p>
<p></p>
<p>15:33:38</p>
<p>За-185</p>
<p>Рішення не прийнято. Правка не врахована.</p>
<p>І, будь ласка, у нас є Ар'єв – 10-а, 11-а. 10, 11 правки. Ар'єв, будь ласка.</p>
<p></p>
<p>15:33:48</p>
<p>АР’ЄВ В.І.</p>
<p>Перша поправка номер 10. Шановні колеги, кожен із вас подасть декларацію, і це справедливо. Кожен міністр подасть декларацію, і це теж справедливо. Керівник Офісу Президента подасть декларацію, і це теж справедливо. І Президент в тому числі подасть декларацію. Але ми бачимо, радники Офісу Президента, вони постійно в ефірі, вони постійно в делегаціях, вони впливають серйозно на політику і Офісу Президента, і Президента України, але вони чомусь випадають із декларування. Тобто ви декларуєтеся, шановні колеги, кожен із вас, а вони ні. Ви не відчуваєте тут несправедливості? Як у Орвелла, коли всі рівні, але між ними є рівніші.</p>
<p>Тому давайте цю несправедливість ми зараз прямо і виправимо. І дуже шкода, що вчора комітет не підтримав цю поправку, бо вона відновлює справедливість.</p>
<p></p>
<p>ГОЛОВУЮЧИЙ. Будь ласка, ставлю на голосування пропозицію народного депутата Ар'єва врахувати його… Відповідь?</p>
<p>Будь ласка, відповідь комітету.</p>
<p></p>
<p>15:35:03</p>
<p>РАДІНА А.О.</p>
<p>Шановні колеги, комітет цю поправку відхилив. По-перше, в цій поправці немає позаштатних радників, їх просто там немає, це не написано в поправці.</p>
<p>По-друге, комітет чітко сказав, що ми підтримуємо питання перегляду суб'єктного складу по декларуванню, але до цього треба підійти комплексно і фахового, колеги, фахово. І заодно вирішити питання помічників суддів, патронатних служб фракцій. Вас не цікавлять патронатні служби фракцій? І так далі і тому подібне, колеги. До цього треба підійти фахово. Тому комітет цю поправку відхилив.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Ар'єва врахувати його правку номер 10, яка комітетом відхилена. Прошу голосувати.</p>
<p></p>
<p>15:36:03</p>
<p>За-152</p>
<p>Рішення не прийнято. Правка не врахована.</p>
<p>11 правка, Ар'єв, будь ласка.</p>
<p></p>
<p>15:36:07</p>
<p>АР’ЄВ В.І.</p>
<p>Я, на жаль, мушу прочитати 10 поправку, яка все ж таки містить, що там включаються радники Офісу Президента України і його керівника, першого заступника та заступників, працівники патронатної служби Офісу Президента України. Все чітко вказано. Але 11-а… 11 поправка включає також уповноважених Президента України, тому що люди, які уповноважені Президентом України, зокрема з різних питань, а там є і земельні питання, вони впливають на прийняття державних рішень.</p>
<p>Шановні колеги, це дуже соромно, що ми сьогодні фактично Орвелла втілюємо в життя, коли всі рівні, але є між ними рівніші. Наберіться сміливості нарешті, ви народні депутати України, ви обрані народом України і Конституція вимагає від нас дотримуватися рівності, то хай всі декларуються…</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>15:37:17</p>
<p>РАДІНА А.О.</p>
<p>Колеги, аналогічно комітет цю поправку відхилив для того, щоб комплексно врегульовувати питання патронатної служби. Ще раз, патронатна служба фракцій, патронатна служба в судах, помічники народних депутатів і так далі, колеги. Колеги…</p>
<p></p>
<p>ГОЛОВУЮЧИЙ. Дякую.</p>
<p>Давайте не будемо згадувати помічників народних депутатів всує, так би мовити.</p>
<p>Переходимо до голосування. 11 правка. Ар'єв пропонує врахувати правку номер 11 свого авторства. Комітетом вона відхилена. Прошу голосувати.</p>
<p></p>
<p>15:38:02</p>
<p>За-132</p>
<p>Рішення не прийнято. Правка не врахована.</p>
<p>Сюмар? Будь ласка, номер правки скажіть.</p>
<p></p>
<p>15:38:09</p>
<p>СЮМАР В.П.</p>
<p>Це репліка. Мене згадувала Ірина Геращенко.</p>
<p></p>
<p>ГОЛОВУЮЧИЙ. Репліка. А, вас згадували. Добре.</p>
<p></p>
<p>СЮМАР В.П. Колеги, на превеликий жаль, от комітет не виявив політичної волі, треба бути відвертим, відрегулювати це питання.</p>
<p>Ми вчора насправді на комітеті не змогли встановити результати голосування, коли було 5 – за і 4 – утрималося. Це виявилось дуже складною арифметикою, після якої почалася буквально істерика.</p>
<p>Я хочу зрозуміти, хто керує комітетом і хто керує цим залом. Якщо ми перетворилися з парламентсько-президентської на офісно-президентську республіку, давайте змінювати Конституцію. Якщо ні, то давайте чесно врегульовувати. Люди, які приймають політичні державні рішення, мають бути прозорими, як і всі. Вони три роки визначають державну політику, беруть участь в міжнародних зустрічах і ніхто не знає, за рахунок чого вони живуть. Я підозрюю, вони живуть за гроші в конвертах. Хай покажуть, за рахунок... Якщо це не корупція, то я тоді не знаю, що таке корупція...</p>
<p></p>
<p>ГОЛОВУЮЧИЙ. Дякуємо. Дякуємо, "Європейська солідарність".</p>
<p>Переходимо до, так будемо йти по черзі. Далі "Голос", одна правка на врахування, будь ласка. Ми зараз все врахування обговорюємо, спочатку всі фракції, Дмитро Олександрович, потім позафракційні.</p>
<p>Будь ласка, Юрчишин Ярослав Романович, одна хвилини. Номер правки скажіть. 1-а правка.</p>
<p></p>
<p>15:39:35</p>
<p>ЮРЧИШИН Я.Р.</p>
<p>1-а правка чітко врегульовує, хто в юридичних особах публічного права, саме керівники, члени наглядових рад, тобто ті, які несуть фінансово-розпорядчі функції, щоб вони декларувалися. Зараз цього немає в законі, це розмито. І НАЗК, на жаль, має досить широку дискрецію, коли може ганятись за якимись рядовими працівниками, в той же час такі топи, і зараз ми маємо навіть справи проти них, просто банально приховують декларації. Давайте, хай керівники Нафтогазу, Укрпошти і тому подібне змушені будуть показати декларації.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Анастасія Олегівна, позиція комітету. Правка відхилена комітетом.</p>
<p></p>
<p>15:40:21</p>
<p>РАДІНА А.О.</p>
<p>Колеги, комітет цю поправку відхилив. Вона слушна, але для того, щоби вона працювала, потрібно насправді більше поправок, і визначити, наприклад, а що таке юридична особа публічного права. Бо у нас зараз кожна юридична особа сама для себе вирішує, вона публічна чи приватна. Тому відхилив комітет цю поправку, бо для того, щоб це регулювання запрацювало, потрібно значно більше поправок, яких, на жаль, подано не було.</p>
<p></p>
<p>ГОЛОВУЮЧИЙ. Дякую. Нам потрібно більше поправок, ми зрозуміли.</p>
<p>Будь ласка, народний депутат Юрчишин просить проголосувати правку номер 1 свого авторства. Комітетом вона відхилена. Прошу голосувати.</p>
<p></p>
<p>15:41:17</p>
<p>За-246</p>
<p>Правка врахована. Дякую.</p>
<p>"Голос" – все? "Голос" – все.</p>
<p>Тоді переходимо до "Батьківщини". З кого почнемо? Сергій Володимирович, може, з вас?</p>
<p>Будь ласка, 7 хвилин, Власенко, виступ, і далі будемо до правок переходити. Будь ласка, 7 хвилин.</p>
<p></p>
<p>15:41:36</p>
<p>ВЛАСЕНКО С.В.</p>
<p>Дякую, шановний пане Голово. Шановні колеги, я пропоную зупинити політичні кричалки навколо Закону про декларування і поговорити не "факово", а фахово про цей законопроект.</p>
<p>Насправді проблема полягає в тому, я скажу трошки, знаєте, може, пафосно, але ви знаєте, я декларуюсь з 2002 року. З 2002 року заповнюю декларацію, ще тоді були письмові. Мої колеги по фракції "Батьківщина" роблять те саме. Ми в 14-му році голосували за цей закон. У нас немає з цим жодних проблем. І ми проходили перевірки, проходили перевірки нормально, як то кажуть, з нулем. Але, колеги, необхідно, щоб декларування було, знаєте, якимось friendly, тобто дружнім до декларанта, не тоді, коли людину саджають за реальні помилки у в'язницю, за помилки не можна саджати у в'язницю. Тут шановна колега із сусідньої фракції говорила про те, що хтось забуде щось задекларувати. Якщо ви забули задекларувати, вас не можна притягти до відповідальності, тому що мова йде про наявність умислу, коли ви приховали щось від декларування, тоді вас можна притягати і лише тоді.</p>
<p>Мені абсолютно незрозуміло, чому комітет не підтримав низку абсолютно технічних поправок. Ну, зокрема, мова іде про абсолютно просту поправку. Колеги, якщо ви в одному розділ декларації вказали майно, а в іншому розділі декларації це майно чомусь не вказали, чому за це вас треба тягти до в'язниці? Якщо, умовно, в розділі "Власність" ви вказали належні вам корпоративні права, а не вказали їх в розділі бенефіціарному, то чому вас за це треба тягти у в'язницю?</p>
<p>Друге. Якщо НАЗК видало роз'яснення по шановній голові комітету, по шановній голові комітету, а я як декларант бачу, що це роз'яснення стосується і моєї ситуації, чому я не можу його використати? Чому я не можу застосувати те роз'яснення, яке вже було? Абсолютно технічне питання, яке до суті декларування не має ніякого відношення.</p>
<p>Третій момент. Дивіться, кожен із нас декларує своє майно, постійно, кожен рік, умовно кажучи, хтось задекларував своє майно за 2016 рік, це майно ніяк не змінилося, воно як була квартира, так і залишилася: стільки-то метрів, за такою-то адресою. Ви цю ж квартиру декларуєте в 2017 році, в 2018, 2019 і 2020. Навіщо НАЗК перевіряти те, що вони вже перевірили? Навіщо це робити, який сенс на цю квартиру, яку ви декларували 5 років, кожен рік вимагати від вас підтвердні документи, якщо уже перевірка пройдена, якщо уже НАЗК сказало, що порушень по цьому об'єкту немає? Навіщо це робити, навіщо кожен раз вимагати від декларантів стоси паперів, які уже були предметом перевірки? Я думаю, що в цьому логіки ніякої нема. Єдине пояснення, яке я почув на комітеті, це те, що нібито цим законом ми лише відновлюємо декларування і ніяких змін ми не можемо робити.</p>
<p>Я ще раз підкреслюю, ми в "Батьківщині" вважаємо, що декларування повинно відповідати декільком критеріям. Перше – декларування повинно бути прозорим, це раз, тобто суспільство повинно розуміти і бачити статки чиновника. Але друге – це декларування повинно бути зрозумілим для декларанта. Я хочу нагадати, що мова йде не лише про 400 з хвостиком народних депутатів, мова іде про 800 тисяч декларантів, включаючи депутатів сільських, селищних рад, сільських, селищних голів і так далі. Дуже часто звучало на вчорашньому комітеті питання в тому, що всі декларанти освічені особи і вони не мають права помилятись, але при цьому шановні пані голова комітету вчора разів 5 сама помилилась. Тобто це абсурд. Колеги, за приховування злочинно набутого майна декларант повинен відповідати і тут немає жодних сумнівів. Але якщо декларант помилився, не повно щось відобразив несвідомо, то це не його відповідальність. За помилку до в’язниці йти не можна і не повинно бути законодавство таким, що за очевидну помилку декларант іде до в’язниці. Хоча при цьому, я ще раз зверну увагу, декларування повинно бути достатньо жорстким.</p>
<p>Я вважаю, також я буду про це говорити пізніше, коли буду представляти окремі поправки, що НАЗК повинно надавати можливість декларантам вносити виправлення в декларацію, коли очевидно, що це помилка, коли очевидно, що немає злого умислу на приховування цього майна і коли доведено, що це майно набуто в законний спосіб.</p>
<p>Тому, колеги, ми повинні говорити про те, що основна мета це запобігання корупції, воно ж так і називається - Національне агентство запобігання корупції, а не Національне агентство якесь інше. І тому я би хотів зараз, знаєте, в мене залишилось ще 1 хвилина, я би хотів звернутись до тих, які себе називають там громадським активістами чи якось іще, шановні або не шановні громадські активісти, коли ви всі ще пешком під стол ходили, я вже заповнював декларацію, як і майже всі мої колеги з фракції "Батьківщина". В той момент, коли ви не платили податки власній державі, я особисто за останні чотири роки сплатив податки більше ніж ваші всі ваші центри протидії корупції разом взяті. Тому не вам нам розповідати якісь історії. Спочатку самі задекларуйтесь, спочатку самі сплатіть податки, спочатку самі зробіть для України хоча би щось, а потім бігайте і починайте цькувати народних депутатів і інших людей. Я ще раз підкреслюю: декларування повинно бути, воно повинно бути прозорим, воно повинно бути зрозумілим, але воно повинно бути таким, щоб чиновник міг нормально і спокійно декларацію заповнити, нести відповідальність за злочинне приховування незаконно набутого майна, а не відповідати за очевидні помилки і дрібниці.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, тоді ваші правки. Кажіть номер, Сергію Володимировичу.</p>
<p></p>
<p>15:48:47</p>
<p>ВЛАСЕНКО С.В.</p>
<p>Поправка номер 26. Це поправка про те, що якщо роз'яснення видано одному громадянину, а другий громадянин хоче цим роз'ясненням скористатись, то він має право це зробити додатково, не звертаючись до Національної агенції. Якщо, умовно кажучи, комусь із колег роз'яснять, що будинок треба орендувати так-то, а я, заповнюючи свою декларацію, прочитаю і побачу, що це мій випадок, я просто можу скористатися цим роз'ясненням. Абсолютно технічне питання, яке точно жодним чином не впливає на питання Міжнародного валютного фонду, воно точно не впливає ні на що, але воно просто унеможливить певні непорозуміння, я так м'яко скажу, в НАЗК, коли одному декларанту роз'яснюють одне, другому декларанту - інше і так далі.</p>
<p>Прошу підтримати. Технічне питання. Дякую.</p>
<p></p>
<p>ГОЛОВУЮЧИЙ. Будь ласка, позиція комітету, Анастасіє Олегівно.</p>
<p></p>
<p>15:49:47</p>
<p>РАДІНА А.О.</p>
<p>Колеги, комітет цю поправку відхилив, тому що вона навпаки дає можливість більше сваволі робити НАЗК і давати вам одне роз'яснення, іншим - інше, а потім казати, це подібні правовідносини чи не подібні. Комітет вважає, що має бути один підхід, рекомендаційні роз'яснення, однакові для всіх. І все. І ніяких індивідуальних роз'яснень, ніякої можливості для НАЗК вирішувати, подібні у вас правовідносини чи не подібні. Тому комітет цю поправку відхилив.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Власенка врахувати правку номер 26 його авторства та колеги Євтушка. Комітетом вона відхилена. Прошу голосувати.</p>
<p></p>
<p>15:50:40</p>
<p>За-224</p>
<p>Рішення не прийнято. Правка не врахована.</p>
<p>Наступна.</p>
<p></p>
<p>15:50:46</p>
<p>ВЛАСЕНКО С.В.</p>
<p>Дякую, шановний пане голово. 246 поправка, вона говорить про те, що, колеги, якщо ви вказали будь-яке майно в одному розділі декларації і помилково не вказали його в іншому розділі декларації, то це не є злочин, бо ви це майно задекларували.</p>
<p>Я ще раз кажу, я наводив приклад, припустимо, хтось із вас є засновником підприємства. У вас є розділ "Власність", де ви ці підприємства вказали, у вас є в декларації другий розділ "Кінцевий бенефіціар", помилково ви в цьому розділі ці самі компанії не вказали. Це не є злочин і вас не можна за це притягати до відповідальності. Якщо майно згадано в декларації, це означає, що ви його задекларували, і тут немає більше ніяких проблем. А далі під час перевірки всі необхідні документи ви в НАЗК подасте.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>15:51:45</p>
<p>РАДІНА А.О.</p>
<p>Колеги, комітет цю поправку відхилив, тому що комітет запропонував загальне правило, що в разі можливості для множинного тлумачення норми антикорупційного законодавства має застосовуватися норма, яка є більш сприятливою для декларанта. Відповідно решту точкових норм комітет відхилив.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Власенка врахувати його правку номер 246, авторство Власенко, Євтушок. Комітетом вона відхилена. Прошу голосувати.</p>
<p></p>
<p>15:52:28</p>
<p>За-247</p>
<p>Правка врахована.</p>
<p>Далі, Сергій Володимирович, номер?</p>
<p></p>
<p>15:52:34</p>
<p>ВЛАСЕНКО С.В.</p>
<p>Поправка 277. Вона стосується того прикладу, про який я говорив. Якщо ви майно декларуєте впродовж декількох років і воно у вас не змінюється: була квартира 70 метрів, знаходиться там-то, ви її декларуєте п'ять років, якщо у вас її один раз перевірили, то не треба її перевіряти другий, третій, четвертий і п'ятий раз. Не треба декларанта примушувати підтверджувати те, що він уже підтвердив. <i> (Оплески)</i></p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>15:53:12</p>
<p>РАДІНА А.О.</p>
<p>Колеги, комітет цю поправку і так врахував редакційно, передбачивши, що НАЗК не може проводити повторну перевірку, крім випадків отримання нової інформації. Наприклад, що це може бути, колеги? Може бути рішення суду, можуть бути відповіді на міжнародне правове доручення і так далі. І цю можливість потрібно лишити. Тому я прошу цю поправку лишити врахованою редакційно.</p>
<p></p>
<p>ГОЛОВУЮЧИЙ. Сергій Володимирович, чи я правильно розумію, що ви пропонуєте повністю врахувати, так? Окей.</p>
<p>Ставлю на голосування пропозицію Сергія Володимировича Власенка повністю врахувати правку номер 277, яка комітетом наразі врахована редакційно. Прошу голосувати.</p>
<p></p>
<p>15:54:10</p>
<p>За-239</p>
<p>Правка врахована повністю. Яка наступна?</p>
<p></p>
<p>15:54:15</p>
<p>ВЛАСЕНКО С.В.</p>
<p>Дякую, шановний пане голово.</p>
<p>Наступна правка 290. Зазначена правка про те, що, колеги, якщо у вас виявили помилки в декларації, то НАЗК повинно надати вам можливість ці помилки виправити, а потім перевірити це на питання недобросовісності і все. І не мучити, і не пити вам кров. Прошу підтримати.</p>
<p><i>(Шум у залі)</i></p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>15:54:44</p>
<p>РАДІНА А.О.</p>
<p>Колеги, комітет… Колеги, комітет цю поправку відхилив з однієї простої причини. Ця поправка повністю нівелює і адміністративну, і кримінальну відповідальність за брехню в декларації. Врахування цієї поправки, колеги, означатиме, що Європейський Союз не дасть позитивного висновку про виконання рекомендацій, колеги. Ця поправка призведе до вето Президента і Верховна Рада буде винна у зриві домовленостей з Європейським Союзом, колеги. Це правда.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Власенка врахувати правку номер 290. Комітетом вона відхилена. Прошу голосувати.</p>
<p></p>
<p>15:55:44</p>
<p>За-131</p>
<p>Рішення не прийнято.</p>
<p>Наступна, Сергій Володимирович. Колеги, закликаю до тиші в залі, будь ласка.</p>
<p></p>
<p>15:55:50</p>
<p>ВЛАСЕНКО С.В.</p>
<p>Я прошу поставити мені час спочатку, якщо можна.</p>
<p></p>
<p>ГОЛОВУЮЧИЙ. Да, зараз представники монобільшості трошки заспокояться.</p>
<p>Будь ласка, Сергій Володимирович, номер правки.</p>
<p></p>
<p>15:56:01</p>
<p>ВЛАСЕНКО С.В.</p>
<p>Дякую. Номер правка 291. Колеги, я пропоную професійно підійти до дискусії. Я ще раз підкреслюю, не треба говорити, що хтось там знімає якусь кримінальну відповідальність. Є у НАБУ і НАЗК всі можливості перевірити, є необґрунтовані активи – притягти до відповідальності, є брехня в декларації – за брехню в декларації притягти до відповідальності. Але не за помилки, я ще раз підкреслюю. Це різниця величезна, величезна різниця.</p>
<p>Тому 291 поправка якраз регламентує теж питання, пов'язані з можливістю виправити помилки, а не уникати відповідальності кримінальної. Я ще раз кажу, я за те, щоб правоохоронні органи якісно і фахово здійснювали боротьбу з корупцією, а не чіплялися до депутатів сільських, селищних рад за 2-3 тисячі гривень і кричали, що от дивіться, які ми борці з корупцією. Тому, колеги, якщо приховав – у тюрму, якщо помилка – то помилка.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>15:57:12</p>
<p>РАДІНА А.О.</p>
<p>Колеги, комітет цю поправку відхилив з тих самих міркувань, що і попередня. Ця поправка руйнує відповідальність за декларацію. Ця поправка захищає корупціонерів. Ця поправка у разі її врахування призведе до негативного висновку Європейського Союзу щодо виконання Україною рекомендацій по боротьбі з корупцією. Я дуже прошу вас, колеги, в це не гратися. Комітет зробив збалансований текст. Я прошу вас його не руйнувати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Власенка врахувати правку номер 291. Комітетом вона відхилена. Прошу голосувати.</p>
<p></p>
<p>15:57:56</p>
<p>За-129</p>
<p>Рішення не прийнято. Правка не врахована.</p>
<p>І остання.</p>
<p></p>
<p>15:58:02</p>
<p>ВЛАСЕНКО С.В.</p>
<p>Остання поправка номер 407. Колеги, по-перше, я хочу подякувати всім, хто підтримав поправки. Я не буду просити підтримати поправку 407. Але у мене є хвилина, я ще раз хочу подякувати всім, хто професійно підійшов до цього питання. Я ще раз закликаю всіх, не маніпулювати питаннями декларування. Насправді, декларування повинно бути, чиновник повинен бути прозорий. Але за помилки не можна людину кидати у в'язницю. Розумієте? Якщо приховав – у в'язницю.</p>
<p>І я хотів зазначити, на жаль, при всій повазі до пані голови комітету, комітет не прийняв збалансоване рішення. Комітет не врахував ті домовленості, які були на робочій групі, яка була створена за розпорядженням Голови Верховної Ради. Комітет вчора трошки маніпулював, я так м'яко скажу, певними рішеннями. Тому давайте теж будемо тут чесними і відвертими.</p>
<p>Ще раз хочу подякувати всім, хто підтримав поправки. Ми зробили декларування хоча би трошки більше friendly до декларантів.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, далі "Батьківщина", Крулько. Одна правка, да? Дві правки.</p>
<p></p>
<p>15:59:11</p>
<p>КРУЛЬКО І.І.</p>
<p>Дайте мені, будь ласка, 3 хвилини, і я поставлю дві поправки.</p>
<p></p>
<p>ГОЛОВУЮЧИЙ. Добре, 3 хвилини – дві правки. Будь ласка, Крулько. Номери правок скажіть.</p>
<p></p>
<p>15:59:19</p>
<p>КРУЛЬКО І.І.</p>
<p>Іван Крулько, фракція "Батьківщина".</p>
<p>Шановні колеги народні депутати, я хотів би в першу чергу нагадати, що не цей склад парламенту зараз героїчно раптом встановлює декларування в країні. Я хотів би нагадати, що минулий склад парламенту прийняв Закон про визначення порядку подання декларацій осіб, уповноважених на виконання функцій держави і місцевого самоврядування. І мета декларування, яке було введено в Україні, не полягало в тому, щоби посадити всіх депутатів і чиновників за грати, а мета декларування полягала в тому, щоби українське суспільство бачило, як, який чиновник за що живе і скільки коштів він має. Публічність і відкритість це була ключова вимога, коли ми приймали цей закон.</p>
<p>І я би не хотів, щоби ті органи, які покликані бути сервісними органами для того, щоби запобігати корупції, якимось чином отримували повноваження, щоб вони перетворювалися на органи каральні.</p>
<p>Ми не маємо робити дії разом тут з вами для того, щоби цей закон, який ми зараз приймаємо, визначався як нібито подання декларації виключно депутатами, тому що такі наративи постійно лунають. А мова іде про те, що всі ті чиновники, які отримують оплату від платників податків, повинні показувати за що вони живуть і який ведуть спосіб життя. Ось це ключова наша задача, яку ми маємо виконати.</p>
<p>Фракція "Батьківщина" послідовно підтримувала і буде підтримувати подання декларацій тими суб'єктами, які уповноважені на виконання функцій держави. Але у мене виникає запитання. А скажіть, будь ласка, дорогі колеги, а чому ми з вами навіть не пішли на простий крок в цьому законі і не залишили можливість щоби депутати місцевих рад, там, де менше 10 тисяч громадян проживає, виборців проживає, щоби хоча би вони не подавали декларації. Це депутати-мажоритарники, по маленьких селах, по маленьких ОТГ, вони на сьогоднішній день складають депутатські мандати, я вам хочу сказати, і це системна ситуація. У мене є відповідні поправки, я би хотів щоби ми до них дослухалися. Хоча би ті депутати з населенням в ОТГ менше 10 тисяч, вони не мусять подавати декларації, вони не отримують жодної копійки з державного бюджету коштів платників податків і вони записані в цьому законі.</p>
<p>Так само я би хотів поставити ще одну поправку номер 27 і я ї зараз прокоментую. Тепер дві поправки, якщо можна.</p>
<p></p>
<p>ГОЛОВУЮЧИЙ. Так, будь ласка, 27.</p>
<p></p>
<p>16:02:24</p>
<p>КРУЛЬКО І.І.</p>
<p>Дякую. Поправка номер 27. Я хочу, щоби всі дуже уважно послухали. Це та поправка, яка перегукується з поправкою, яку ставив мій колега Сергій Власенко, вона набрала 224 голоси.</p>
<p>Про що ця поправка? Це поправка про те, що, якщо Національне агентство з питань запобігання корупції дало роз'яснення у питанні стосовно когось із декларантів, воно це роз'яснення негайно розміщує на своєму веб-сайті і потім наступний декларант, маючи це роз'яснення, може його використовувати у своїх правовідносинах, як це буває в суді, коли ти береш рішення суду і потім ти його можеш використати як доказ, коли ти маєш іншу справу. Це абсолютно логічне і правильне рішення. І нам не хватило всього два голоси, щоб це зробити. Тому що, шановні колеги, коли ви будете мати ситуацію з власними деклараціями і у вас буде відповідне роз'яснення когось із колег, ви не зможете його використати, якщо ми цю поправку не приймемо.</p>
<p></p>
<p>ГОЛОВУЮЧИЙ. Будь ласка, ставлю на голосування пропозицію народного депутата Крулька врахувати його правку номер 27. Комітетом вона відхилена. Прошу голосувати.</p>
<p></p>
<p>16:03:52</p>
<p>За-220</p>
<p>Рішення не прийнято. Правка не врахована.</p>
<p>Наступна Іван Іванович, чи все?</p>
<p></p>
<p>16:03:57</p>
<p>КРУЛЬКО І.І.</p>
<p>Іван Крулько, фракція "Батьківщина". І, шановні колеги, в мене є поправка номер 5 і номер 9, вони одинакові поправки. Вони стосуються декларування депутатів місцевих рад, де проживає менше 10 тисяч виборців. Це маленькі громади, вони не отримують жодної копійки з державного бюджету, вони працюють у своїх місцевих громадах і приймають рішення, які не впливають на рішення всієї держави. Я прошу дослухайтеся до цього хоча би цих депутатів, позбавте їх необхідності подавати декларації. Ну, давайте хоча б якимось чином подивимося, що ці люди, які й так, знаєте, не мають великого задоволення від того, що вони мусять приходити на сесії, так ще й мають подавати декларації. Я вважаю, що ми маємо прийняти таке рішення для того, щоб подивитися позитивно на наші органи місцевого самоврядування в громадах, де менше 10 тисяч.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування пропозицію Івана Івановича Крулька врахувати його правку номер 5. Комітетом вона відхилена. Прошу голосувати.</p>
<p></p>
<p>16:05:14</p>
<p>За-102</p>
<p>Рішення не прийнято.</p>
<p>Будь ласка… Правка не врахована.</p>
<p>Будь ласка, Кабаченко, 3 хвилини, да, три правки. Номери скажіть.</p>
<p></p>
<p>16:05:31</p>
<p>КАБАЧЕНКО В.В.</p>
<p>Номери: 138, 345 і 406.</p>
<p></p>
<p>ГОЛОВУЮЧИЙ. Ви їх будете всі три ставити?</p>
<p></p>
<p>КАБАЧЕНКО В.В. Да, всі три правки буду ставити на підтвердження.</p>
<p></p>
<p>ГОЛОВУЮЧИЙ. Добре. По черзі тоді.</p>
<p></p>
<p>КАБАЧЕНКО В.В. На врахування.</p>
<p></p>
<p>ГОЛОВУЮЧИЙ. По одній хвилині. Да?</p>
<p></p>
<p>КАБАЧЕНКО В.В. Да. Дякую. По одній хвилині.</p>
<p></p>
<p>ГОЛОВУЮЧИЙ. Будь ласка, одна хвилина, 138 правка.</p>
<p></p>
<p>16:05:31</p>
<p>КАБАЧЕНКО В.В.</p>
<p>Правка 138. Це правка про справедливість. Вона дуже проста, вона говорить про те, щоб іноземці, члени наглядових рад державних компаній, члени державних підприємств, державних організацій, які сьогодні працюють в Україні, щоб вони також декларувались. Я вважаю, що ця правка є дуже справедливою, що жоден із іноземців які на сьогодні працюють в Україні, вони ще не підтвердили свою ефективність і співрозмірність тих заробітних плат, які вони отримують в кінцевому результаті, тому ця правка ще раз про те, щоб іноземці, які працюють в Україні на державних посадах, які входять до складу наглядових рад державних банків і далі за переліком, також мали право декларуватись і робили це обов’язково. Так само як це роблять і інші суб’єкти декларування. Дякую за підтримку.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Кабаченка врахувати його правку номер 138. Комітетом вона відхилена. Прошу голосувати.</p>
<p></p>
<p>16:07:13</p>
<p>За-89</p>
<p>Правка не врахована.</p>
<p>Наступна 345, будь ласка. Кабаченко.</p>
<p></p>
<p>16:07:18</p>
<p>КАБАЧЕНКО В.В.</p>
<p>345 правка це правка про послідовність. На сьогодні чинна норма закону передбачає, що абсолютно всі декларації подаються строком до 1 квітня. Тому ця правка пропонує наступне, щоб ті декларації, які не були подані за 202 і за 2022 роки, щоб вони подані в строк до 1 квітня 2024 року. Так само, як і декларація за 2023 рік. Тому ми маємо повернутись і виконувати чинні норми закону України, які говорять про те, що декларації подаються до 1 квітня наступного за звітом періоду.</p>
<p>Дякую за підтримку.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Кабаченка врахувати правку номер 345, комітетом вона відхилена, його авторства. Прошу голосувати.</p>
<p></p>
<p>16:08:23</p>
<p>За-116</p>
<p>Рішення не прийнято. Правка не врахована.</p>
<p>І 406-а.</p>
<p></p>
<p>16:08:28</p>
<p>КАБАЧЕНКО В.В.</p>
<p>Дякую. Остання правка номер 406. Вона говорить про наступне. В редакції проекту Закону, яку ми розглядаємо сьогодні, дуже чітко прописано, що дозволяється не декларувати місце проживання членів родини суб'єкта декларування, якщо ці особи проживають десь за кордоном. Я хочу всім нагадати, перш за все нагадую це собі, що війна на сьогодні в Україні, не десь там за кордоном, тому абсолютно виглядає логічним підхід, що суб'єкт декларування самостійно вирішує під час дії воєнного стану, чи хоче він декларувати місце проживання членів своєї родини чи не хоче.</p>
<p>Дякую за підтримку. Прошу правку підтримати.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>16:09:20</p>
<p>РАДІНА А.О.</p>
<p>Колеги, комітет цю поправку відхилив, бо вона категорично суперечить домовленостям з Міжнародним валютним фондом. Категорично.</p>
<p></p>
<p>ГОЛОВУЮЧИЙ. Будь ласка, ставлю на голосування пропозицію Кабаченка врахувати його правку номер 406. Комітетом вона відхилена. Прошу голосувати.</p>
<p></p>
<p>16:09:47</p>
<p>За-77</p>
<p>Рішення не прийнято. Правка не врахована.</p>
<p>"Батьківщина" все, так? Дякую. Ну по правках все, я маю на увазі, так. Завершили правки. Так, дай боже нашій "Батьківщині", щоб ніколи не було "все".</p>
<p>Будь ласка, "За майбутнє", Скороход. Три правки… чотири правки, будь ласка.</p>
<p>243-я.</p>
<p></p>
<p>16:10:08</p>
<p>СКОРОХОД А.К.</p>
<p>Так. Шановні колеги, правка 243. Пропонується передбачити, що відомості про об'єкт декларування, який належить на праві власності третій особі, і відповідно до вчиненого правочину перебуває у володінні або користуванні суб'єкта декларування або члена його сім'ї зазначається у випадку, якщо правочин вчинено за домовленістю із суб'єктом декларування або членом його сім'ї, та суб'єкту декларування відомо про вчинення такого правочину.</p>
<p>Колеги, це коли на вас видають доручення, а ви не знаєте про те, що відбувається з майном. Так от для того, щоб ви не несли відповідальність за недекларування, я пропоную прийняти таку правку.</p>
<p></p>
<p>ГОЛОВУЮЧИЙ. Ставлю пропозицію народного депутата Скороход Анни.</p>
<p>Позиція комітету, будь ласка.</p>
<p></p>
<p>16:11:09</p>
<p>РАДІНА А.О.</p>
<p>Колеги, комітет цю поправку відхилив, бо це також категорично суперечить домовленостям з Міжнародним валютним фондом і дає можливість приховувати майно, яке перебуває в користуванні.</p>
<p>Тому я прошу, колеги, цю поправку не підтримувати.</p>
<p></p>
<p>ГОЛОВУЮЧИЙ. Ставлю пропозицію народного депутата Скороход врахувати правку номер 243. Комітетом вона відхилена. Прошу голосувати.</p>
<p></p>
<p>16:11:38</p>
<p>За-100</p>
<p>Рішення не прийнято. Правка не врахована.</p>
<p>247 правка, будь ласка, Скороход.</p>
<p></p>
<p>16:11:42</p>
<p>СКОРОХОД А.К.</p>
<p>247-а аналогічна, яка була щойно проголосована у Сергія Власенка, тому я її не ставлю на врахування, але скористаюся хвилиною.</p>
<p>Колеги, ви знаєте, якщо ми говоримо про професійність, то нам багатьом треба взяти книжку настольну "Теорія держави і права" для того, щоб не нести чушь з трибуни Верховної Ради. Тому що, якщо ви не розумієте, в чому різниця між поняттями, то треба повернутися в альма-матер і вивчити теорію держава і права. Бо на сьогоднішній момент є просто такі питання, які ви навіть не розумієте, про що говорите.</p>
<p></p>
<p>ГОЛОВУЮЧИЙ. Будь ласка, наступна правка 264. Будете ставити її?</p>
<p></p>
<p>16:12:28</p>
<p>СКОРОХОД А.К.</p>
<p>Вона теж врахована в іншого автора.</p>
<p>Я ставлю наступну, це 289.</p>
<p></p>
<p>ГОЛОВУЮЧИЙ. Добре.</p>
<p>289. Добре, 289, будь ласка.</p>
<p></p>
<p>СКОРОХОД А.К. Ця правка говорить про те, що ви можете виправити помилки. Це не говорить про те, що ви звільняєтесь від відповідальності за правопорушення, але питання правопорушення і питання помилки – це різні речі.</p>
<p>Тому я пропоную все-таки надати всім нам і ще мільйонам декларантів можливість виправляти помилки. Прошу підтримати дану правку.</p>
<p></p>
<p>ГОЛОВУЮЧИЙ. Ставлю на голосування пропозицію підтримати правку номер… Позиція комітету? Будь ласка.</p>
<p></p>
<p>16:13:14</p>
<p>РАДІНА А.О.</p>
<p>Колеги, комітет цю поправку відхилив, тому що вона також руйнує систему відповідальності, вона не про помилки, вона про те, щоб не нести відповідальності і як така вона суперечить нашим зобов'язанням перед Міжнародним валютним фондом і Європейським Союзом. Я прошу цю поправку, колеги, не підтримувати.</p>
<p></p>
<p>ГОЛОВУЮЧИЙ. Ставлю на голосування пропозицію врахувати правку номер 289 народного депутата Скороход Анни Костянтинівни. Комітетом вона відхилена. Прошу голосувати.</p>
<p></p>
<p>16:13:53</p>
<p>За-124</p>
<p>Рішення не прийнято. Правка не врахована.</p>
<p>Далі у нас, наскільки я розумію… Ще одна? Будь ласка.</p>
<p></p>
<p>16:14:00</p>
<p>СКОРОХОД А.К.</p>
<p>Ви знаєте, я посталю все-таки на врахування повністю 264-у.</p>
<p></p>
<p>ГОЛОВУЮЧИЙ. Добре.</p>
<p></p>
<p>СКОРОХОД А.К. Я пам'ятаю як "слуги народу" бігали тут по залу в футболках "Маю право на помилку". Так-от, пані Радіна, я вам пропоную почитати в теорії держави і права визначення, що таке помилка, а що таке правопорушення, і не прикривати свою некваліфікаційність просто питанням Міжнародного валютного фонду, бо в нас все прикривається або Міжнародним валютним фондом, або Європейським Союзом. А це просто питання професійності чи непрофесійності і знання елементарних понять теорії держави і права.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Скороход Анни Костянтинівни врахувати її правку номер 264. Прошу голосувати.</p>
<p></p>
<p>16:15:07</p>
<p>За-135</p>
<p>Рішення не прийнято. Правка не врахована.</p>
<p>Все, Анна Костянтинівна? Добре.</p>
<p>Далі у нас "Слуга народу". Будь ласка, Микиша, дві правки. 30.. яка? 53-я?</p>
<p></p>
<p>16:15:17</p>
<p>МИКИША Д.С.</p>
<p>Да, дякую, Олександр Сергійович.</p>
<p>Колеги, дивіться, боремося з корупцією, але ж давайте не сходити з розуму. Я вам нагадую, що зараз йде війна і у нас воєнний стан. До чого тут декларування військовослужбовців? Правка моя говорить про те, що декларуватись зобов'язані виключно керівники всіх підрозділів сектору безпеки і оборони. Це Міністерство оборони, Міністерство внутрішніх справ, Нацпол і так далі, а також всі військовослужбовці, які працюють в ТЦК, та ті, хто закупівельники, а інші військовослужбовці, щоб були звільнені від декларування. Давайте не сходити з розуму вже, щоб під час війни ті, хто нас зараз боронять, показували, яке в них майно, де в них живуть діти, сім'ї і де в них взагалі адреса. Ну, давайте вже з антикорупцією не заходити і запливати за буйки, як-то кажуть.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, ставлю на... Позиція комітету.</p>
<p></p>
<p>16:16:21</p>
<p>РАДІНА А.О.</p>
<p>Колеги, комітет цю поправку відхилив і я прошу її не підтримувати, бо військовослужбовцям комітет запропонував редакцію, погоджену із Генеральним штабом. Я прошу її не розбалансовувати і цю поправку відхилити.</p>
<p></p>
<p>ГОЛОВУЮЧИЙ. Ставлю на голосування пропозицію Микиші Дмитра Сергійовича врахувати правку номер 53. Комітетом вона відхилена. Прошу голосувати.</p>
<p></p>
<p>16:16:55</p>
<p>За-167</p>
<p>Правка не врахована.</p>
<p>Будь ласка, 365, да, Дмитро Сергійович?</p>
<p></p>
<p>16:17:00</p>
<p>МИКИША Д.С.</p>
<p>Так-так, 365-а. Якщо тут військовослужбовці вже не підтримують, то цю правку не знаю, що вже... Я в цій правці пропоную не вказувати адресу, де ви проживаєте. Так, ви зобов'язані будете вказати абсолютно все ваше майно, всі ваші кошти, всі ваші фінанси, акції, все інше, але де проживаєте вказувати не потрібно. І це якраз про це правка. Давайте вже все-таки не забувати, що зараз йде війна, хто забув, і безпека в першу чергу повинна відображатися. І я вам нагадаю, чому ми взагалі закривали декларації – якраз через безпекові питання. Що змінилось за півтора року? Що, в когось закінчилась війна? Ні, вона йде і безпекові питання повинні залишатися і бути актуальними. Я нагадаю, що ви представляєте народ і найвищий законодавчий орган. Якщо завтра вас не стане, то хто буде це робити? Знову прийдемо до диктатури чи до чогось ще, буде Кабмін керувати? Цей Кабмін вже накерував.</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Будь ласка, ставлю на голосування пропозицію Микиші врахувати його правку номер 365. Комітетом вона відхилена.</p>
<p>Позиція комітету.</p>
<p></p>
<p>16:18:15</p>
<p>РАДІНА А.О.</p>
<p>Колеги, комітет цю поправку відхилив. І я прошу вас її відхилити, тому що вона призведе до розбалансування редакції, яка дозволяє захистити приватну інформацію про місце перебування членів сім'ї за кордоном. Прошу це відхилити.</p>
<p></p>
<p>ГОЛОВУЮЧИЙ. Ставлю на голосування пропозицію Микиші врахувати його правку номер 365. Комітетом відхилена. Прошу голосувати.</p>
<p></p>
<p>16:18:52</p>
<p>За-145</p>
<p>Рішення не прийнято. Правка не врахована.</p>
<p>Також "Слуга народу" Радіна Анастасія Олегівна хоче поставити дві правки, чи одну? Дві. Будь ласка.</p>
<p>371 правка. Будь ласка, Радіна.</p>
<p></p>
<p>16:19:05</p>
<p>РАДІНА А.О.</p>
<p>Доброго дня, шановні колеги, ще раз! Я дуже вас прошу підтримати поправку про відкритий доступ до реєстру декларацій. Це те, чого від нас очікують люди. Ми маємо і зобов'язані людям це показати. Люди збирають на дрони, люди збирають на зброю, люди збирають на армію. Ми, наш обов'язок показати, чим живе в цей час високопосадовець, і відкрити доступ до реєстру декларацій, не ховатися. Це не призведе до відкриття декларацій військових, це стосуватиметься тільки цивільних. Прошу підтримати 371 правку.</p>
<p>Дякую.</p>
<p></p>
<p>ГОЛОВУЮЧИЙ. А позицію комітету тепер.</p>
<p></p>
<p>16:19:53</p>
<p>РАДІНА А.О.</p>
<p>Колеги, комітет цю поправку врахував частково в іншій редакції. Я прошу цю поправку врахувати повністю.</p>
<p></p>
<p>ГОЛОВУЮЧИЙ. Повне врахування. Добре, ставлю на голосування пропозицію народного депутата Радіної повністю врахувати правку номер 371. Прошу голосувати.</p>
<p></p>
<p>16:20:22</p>
<p>За-199</p>
<p>Рішення не прийнято. Правка не врахована.</p>
<p>Наступна 450… Ні? Добре.</p>
<p>По фракціях голосування покажіть останнє. Добре.</p>
<p>Далі переходимо до правок на… Правки на врахування. Дмитро Олександрович Разумков, номери скажіть. Разумков.</p>
<p></p>
<p>16:20:44</p>
<p>РАЗУМКОВ Д.О.</p>
<p>Замість трьох правок 148-ї, 366-ї і 454-ї дайте 2 хвилини, а далі я піду по правках.</p>
<p></p>
<p>ГОЛОВУЮЧИЙ. Дві хвилини, будь ласка.</p>
<p></p>
<p>16:20:59</p>
<p>РАЗУМКОВ Д.О.</p>
<p>Спочатку запустіть, будь ласка.</p>
<p></p>
<p>ГОЛОВУЮЧИЙ. Спочатку.</p>
<p></p>
<p>РАЗУМКОВ Д.О. Дякую.</p>
<p>Шановні колеги, ніхто точно не буде сперечатися з тим, що повинно декларуватися. Все повинно декларуватися, і ті, хто заробив мільйони під час війни на державному бюджеті, на армії, на закупівлях, мають понести покарання. Насправді декларування буде лише частиною цього, тому що декларування і незаконне збагачення – це різні речі. Але, тим не менш, я впевнений, що більшості високопосадовців ховати не буде чого, а от декому треба буде сильно приховатися. Ви сьогодні там згадуєте про те, хто де живе, за кордоном, не за кордоном тощо. А в мене запитання, чому комітет так ховав цей законопроект? Чому вчора на засіданні комітету не були запрошені народні депутати автори правок? Це запитання до голови комітету.</p>
<p>Друге запитання. Чому таблиця з'явилася лише зранку? Як ви відноситесь до своєї роботи? Ви зараз розповідаєте про те як треба декларуватися, як треба бути відкритими, як треба бути професійними? Але спочатку професіоналізм треба покласти на себе і продемонструвати свою ефективність як народного депутата, як голови комітету, тому що це відбувається тишком-нишком.</p>
<p>Що ви туди запхали? Те, що захотіли. А що не запхали? Не запхали туди радників Офісу Президента. Ви головою не крутіть тут. Ви запросили депутатів? Покажіть мені. Я готовий відповідати за свої слова, а ви навряд чи і не лише по цьому закону, а в цілому по антикорупційній діяльності так само. Але до цього прийде час, а поки що давайте відкривати декларації, а я пройдусь по правках, які ви також відхилили, хоча вони абсолютно логічні і праві. А скажіть, будь ласка, все ж таки, Анастасія Олегівна, чому не запросили народних депутатів? Чого ви боялись і чого приховуєте?</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>16:23:01</p>
<p>РАДІНА А.О.</p>
<p>Позиція комітету щодо чого? Не названа поправка.</p>
<p>На засіданні було присутньо щонайменше десяток інших народних депутатів, і в них чомусь, з інших комітетів, і в них чомусь не було проблеми прийти. Чому не прийшли ви, я не знаю.</p>
<p></p>
<p>ГОЛОВУЮЧИЙ. Будь ласка, Дмитро Олександрович, 148 правка.</p>
<p></p>
<p>16:23:17</p>
<p>РАЗУМКОВ Д.О.</p>
<p>18 правка буде, Олександр Сергійович. Але голова комітету бреше. Народні депутати, які туди прийшли, прийшли тому, що про це дізналися, а не тому, що ви запросили. Перестаньте казати неправду людям.</p>
<p></p>
<p>ГОЛОВУЮЧИЙ. Будь ласка, 18 правка.</p>
<p></p>
<p>РАЗУМКОВ Д.О. Шановні колеги, правка передбачає збереження чинної норми про надання можливості НАЗК видавати роз'яснення з питань антикорупційного законодавства. Багато про це сьогодні говорили. Та редакція, яка запропонована, вона взагалі прибирає нормальне тлумачення надання роз'яснень. І фактично кожного разу ми будемо з вами стикатися з рекомендаціями. За рекомендації Національне агентство з запобігання корупції відповідальності нести не буде. Ми повинні прийти до прецедентного права в цьому плані, коли є роз'яснення, воно буде розповсюджуватись на всіх, починаючи від народного депутата України, завершуючи найнижчим чиновником, який має декларуватися.</p>
<p>Тому я дуже прошу всіх підтримати правку номер 18.</p>
<p></p>
<p>ГОЛОВУЮЧИЙ. Ставлю на голосування пропозицію Дмитра…</p>
<p>Анастасія Олегівна, вам є що сказати Дмитру Олександровичу? Будь ласка, позиція комітету.</p>
<p></p>
<p>16:24:32</p>
<p>РАДІНА А.О.</p>
<p>Колеги, комітет відхилив цю поправку з однієї простої причини. Комітет зафіксував, що роз'яснення НАЗК має бути рекомендаційним. Інакше НАЗК буде вам створювати 238 різних правил декларування сьогодні і ще 300 завтра. Ви цього хочете? Має бути рекомендаційне роз'яснення, щоб не було зловживань.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Разумкова Дмитра Олександровича та колег врахувати їх правку номер 18. Комітетом вона відхилена. Прошу голосувати.</p>
<p></p>
<p>16:25:18</p>
<p>За-182</p>
<p>Рішення не прийнято. Правка не врахована.</p>
<p>Яка наступна, Дмитро Олександрович?</p>
<p></p>
<p>16:25:22</p>
<p>РАЗУМКОВ Д.О.</p>
<p>Дякую. 51 правка.</p>
<p></p>
<p>ГОЛОВУЮЧИЙ. Яка?</p>
<p></p>
<p>РАЗУМКОВ Д.О. 51-а, вибачте. 51 правка, вона передбачає, що військовослужбовці будуть подавати декларацію 1 квітня року, наступного за роком, у якому припинено або скасовано правовий режим воєнного стану. При цьому в загальному порядку подають декларації керівники військових формувань та їх заступники, працівники військкоматів, військовослужбовці, що займаються закупівлями. Кабмін повинен бути… треба дати доручення Кабміну вивчити це питання про доцільність і точність цього переліку.</p>
<p>Ви знаєте, ви там розповідали про комітет, як хто має декларуватися, а я вам наступного разу пропоную поїхати, наприклад, в Гуляйполе або в Часів Яр, там провести комітет, поспілкуватися і, можливо, заповнити свою декларацію. У вас на це буде час, головне спокійно, ніхто вас не буде відволікати.</p>
<p>Тому, шановні колеги, давайте поважати наших захисників і дамо їм можливість і час продекларуватися. Це 51 правка. Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>16:26:28</p>
<p>РАДІНА А.О.</p>
<p>Колеги, комітет цю поправку відхилив саме тому, що вона не враховує всі інтереси військових. Тут нічого немає про полонених, тут нічого немає про поранених, тут нічого немає про тих, хто на лікуванні, коли їм подавати декларації, пане Дмитре, про них, будь ласка, також згадайте. Прошу цю правку відхилити і лишити редакцію комітету, яка враховує всі категорії військовослужбовців і яка погоджена з Генеральним штабом.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування. Правка номер 51 народного депутата Разумкова і колег. Комітетом відхилена. Прошу голосувати.</p>
<p></p>
<p>16:27:09</p>
<p>За-133</p>
<p>Рішення не прийнято.</p>
<p>І остання? Ще?</p>
<p></p>
<p>16:27:13</p>
<p>РАЗУМКОВ Д.О.</p>
<p>Да. 46 правка, я не буду ставити її на голосування. Анастасія Олегівна, ви не перекладайте зі здорової голови на хвору. Те, що там немає поранених, полонених, тих, хто зникли безвісти, це не моя, це ваша провина, що ви так неефективно відноситесь до своєї роботи. Давайте залишимо ту правку, яку ви зробили, а для військовослужбовців, які сьогодні знаходяться на фронті, зробимо так, як запропонували ми з командою "Розумної політики". Дякую.</p>
<p>Наступна правка, Олександр Сергійович, спочатку, якщо можна, час дайте, будь ласка.</p>
<p></p>
<p>ГОЛОВУЮЧИЙ. Будь ласка, спочатку.</p>
<p></p>
<p>16:27:50</p>
<p>РАЗУМКОВ Д.О.</p>
<p>Дякую. Правка 326. Ця правка пропонує не вносити до реєстру корупціонерів осіб, які вперше притягнулися до адміністративної, дисциплінарної або цивільно-правової відповідальності за вчинення корупційних або пов'язаних з корупцією правопорушень.</p>
<p>Ви хочете, можете звідси прибрати народних депутатів, але у нас дуже велика кількість людей, які декларуються на абсолютно різних рівнях. Коли вони попадають до такого реєстру, вони там фактично залишаються назавжди, інформація про них там залишається назавжди. Навіть я спілкувався в залі з колегами з вашого профільного комітету і представниками громадського сектору, так скажемо, вони не проти цієї правки. Тому давайте попіклуємося про людей.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування пропозицію Дмитра Олександровича Разумкова врахувати правку номер 326, комітетом відхилена, авторства Разумкова, він просить її врахувати. Прошу голосувати.</p>
<p></p>
<p>16:29:03</p>
<p>За-156</p>
<p>Рішення не прийнято.</p>
<p>Який номер? Разумков.</p>
<p></p>
<p>16:29:12</p>
<p>РАЗУМКОВ Д.О.</p>
<p>338 правка. По-перше, правка пропонує забезпечити взаємодію між всіма реєстрами та Єдиним реєстром декларацій. Ми про це говорили з НАЗК, вони вважають, що максимальна кількість інформації має затягуватись туди автоматично. Я тут підтримую Голову НАЗК, підтримую керівництво НАЗК і вважаю, що це було правильно. Як тільки це зроблять, я думаю, що декларування треба буде запускати в повному обсязі, це дасть можливість максимально ефективно, прозоро і швидко декларуватися всім на будь-яких рівнях.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>16:29:55</p>
<p>РАДІНА А.О.</p>
<p>Колеги, комітет цю поправку відхилив. Ця поправка сформульована непрофесійно, на жаль, тому що термін "електронні публічні реєстри" звужує обсяг інформації порівняно з тим, що НАЗК вже надає в довідках. Комітет запропонував значно більш широке формулювання для того, щоби справді охопити всі інформаційно-телекомунікаційні системи, реєстри, бази даних, в яких є інформація, потрібна для декларації. А ваша поправка звужує це. Тому прошу цю поправку відхилити.</p>
<p></p>
<p>ГОЛОВУЮЧИЙ. Ставлю на голосування пропозицію Дмитра Олександровича Разумкова врахувати правку номер 338, комітетом вона відхилена, авторства Разумкова та колег. Прошу голосувати.</p>
<p></p>
<p>16:30:41</p>
<p>За-100</p>
<p>Рішення не прийнято. Правка не врахована.</p>
<p>Дмитро Олександрович, все?</p>
<p></p>
<p>16:30:46</p>
<p>РАЗУМКОВ Д.О.</p>
<p>Крайня, але я не буду ставити потім її на голосування, 462-а.</p>
<p></p>
<p>ГОЛОВУЮЧИЙ. Добре.</p>
<p></p>
<p>РАЗУМКОВ Д.О. Анастасія Олегівна, здається з ваших виступів, у вас кругом всі винні, кругом всі непрофесійні, щось звужують, щось якось не так роблять. У вас ніколи не виникало питання, чому так багато запитань до вас як до голови комітету, до вашої роботи, до ваших законопроектів, до якості того, що ви виносите в зал? Чому так багато запитань у людей в залі, у людей на вулиці? Я думаю, що прийде час і треба буде на це відповідати, і вам про ваше декларування, про всі статки тут, за кордоном тощо. Да, я про котика пам'ятаю, дякую.</p>
<p>Дякую, Олександр Сергійович, все. У мене правки закінчились.</p>
<p></p>
<p>ГОЛОВУЮЧИЙ. Дякую.</p>
<p>Правки на врахування закінчились. Була ініціатива по підтвердженню. Буде.</p>
<p>Будь ласка, Артур Володимирович, номер правки. Герасимов, будь ласка. На підтвердження.</p>
<p></p>
<p>16:31:51</p>
<p>ГЕРАСИМОВ А.В.</p>
<p>Олександр Сергійович, правка на підтвердження номер 153.</p>
<p>Значить, у мене велике прохання таке. Шановні колеги, вам тут з трибуни зараз сказали, що, мої колеги Іра Геращенко, Вікторія Сюмар і Володимир Ар'єв, говорили неправду, непрофесійно, що там немає радників. Зачитую дослівно текст 405 правки Іри Геращенко з колегами: "Що мають декларуватися радники Президента України і посади яких належать до патронатної служби та які їх здійснюють їх на громадських засадах, а також радники, помічники Офісу Президента України, Керівника Офісу Президента України, Прем'єр-міністра і так далі."</p>
<p>Правка Володимира Ар'єва, та сама історія, дослівно, чітко написано, що мають декларуватися радники, слово "радники" присутнє. Тому, чесно кажучи, я не розумію, як можна довіряти людині, яка просто каже відверту брехню з трибуни.</p>
<p>Дякую. А правку поставте на підтвердження. Дякую.</p>
<p>І буду вдячний, якщо ми поставимо ці правки на переголосування: правку Геращенко 405 і правку Ар'єва номер 8. Дякую.</p>
<p></p>
<p>ГОЛОВУЮЧИЙ. Я, на жаль, не володію технікою поставки правок на переголосування, це якесь інше знання, воно мені невідомо поки.</p>
<p>Будь ласка, позиція комітету і проголосуємо 153-ю.</p>
<p></p>
<p>16:33:13</p>
<p>РАДІНА А.О.</p>
<p>Колеги, вас інформували, що у вашій поправці написано, що подається декларація в однині за весь період перебування на посаді. Я вас інформую, що такої декларації не існує. Неможливо виконати норму, про яку ви говорите. Будь ласка, підходьте професійно до підготовки ваших поправок.</p>
<p></p>
<p>ГОЛОВУЮЧИЙ. Дякую.</p>
<p>Ви будете ставити 153-ю, Артур Володимирович, чи ні? Добре, не ставимо. Добре.</p>
<p>Колеги, переходимо до голосування, якщо немає більше правок на підтвердження. Артур Володимирович, займіть, будь ласка, своє місце, бо ви пропустите голосування зараз, да. <i>(Шум у залі)</i></p>
<p>На підтвердження? Хто? Хто ще на підтвердження? Іонова?</p>
<p>А, будь ласка, Бондар. Номер? <i>(Шум у залі)</i></p>
<p>Ну, Іонова – окей, потім Бондар.</p>
<p></p>
<p>16:34:08</p>
<p>ІОНОВА М.М.</p>
<p>Добре. Значить, я буду ставити на підтвердження 281 правку, яка врахована.</p>
<p>Але хотіла би знову з цієї трибуни повторити. Мені дуже прикро, що голова комітету до одних підхід інший – до військових, а до позаштатних радників Офісу Президента, на жаль, інший підхід. І, ви знаєте, хотілося би, щоб ви така запальна антикорупціонерка все ж таки були по відношенню і до позаштатних радників Офісу Президента. Тому що наші міжнародні партнери якраз, довіряючи вашим словам, хотіли би теж бачити однаковий підхід до всіх людей, особливо тих, які приймають рішення, які виробляють політику, які інформаційно її коментують. І, знаєте, з однієї сторони, ми жінок сільських рад, місцевих рад змушуємо декларуватися, а тих, хто начебто живе <a name=Temp></a>на які кошти, на які кошти живуть радники позаштатні Офісу Президента, ми їх не змушуємо декларувати. Тому я би дуже вас просила, щоб ви так само були ...</p>
<p></p>
<p>ГОЛОВУЮЧИЙ. Будь ласка, Бондар. Номер.</p>
<p></p>
<p>16:35:28</p>
<p>БОНДАР М.Л.</p>
<p>20 поправка. Шановні колеги, я хочу підтримати своїх колег, які сказали, що дійсно не це скликання парламенту приймало якраз Закон про електронне декларування. Про відкритість ми також весь час говорили і готові були, як то кажуть, і підтримували, і готові були за це голосувати, якщо воно буде там декілька раз ставитись.</p>
<p>Я нагадаю, і багато хто з колег пам’ятає, як тут, біля Верховної Ради, стояв так званий детектор брехні. Мало того, щоб декларувати, я єдиний, фактично перший, хто зайшов в цей детектор брехні і пройшов його. Другим його запропонували керівнику монобільшості, який сказав, що це є все фуфло і буквально через пару днів прибрали цю будку, яка була тут. Тому те, що сьогодні відбувається з військовими, які мають декларувати, а радники Офісу Президента не мають, це повна профанація. І вам дійсно рано ...</p>
<p></p>
<p>ГОЛОВУЮЧИЙ. Будь ласка, дякую.</p>
<p>Є ще на підтвердження? Можемо переходити до голосування? Добре.</p>
<p>Будь ласка, приготуйтеся, колеги. <i>(Шум у залі)</i></p>
<p>Ми вже підтвердження обговорюємо, Владлене. У вас на підтвердження? На підтвердження. Добре, п'ять правок на підтвердження. Давид Георгійович Арахамія, п'ять правок від вашої фракції ще на підтвердження, будь ласка.</p>
<p>Неклюдов, одна хвилина, будь ласка. Номер правки.</p>
<p></p>
<p>16:37:10</p>
<p>НЕКЛЮДОВ В.М.</p>
<p>Добрий день, колеги.</p>
<p></p>
<p>ГОЛОВУЮЧИЙ. Номер правки.</p>
<p></p>
<p>НЕКЛЮДОВ В.М. Я поставлю одну правку на підтвердження, 313-а, вона важлива правка. По-перше, хочу подякувати пані Анастасії за радість простого депутатського спілкування. Якщо б не вона, не було б такого великого регламентного екстазу.</p>
<p>Я хочу поставити правку, вона стосується...</p>
<p></p>
<p>ГОЛОВУЮЧИЙ. Вона відхилена, пане Неклюдов. Ми зараз говоримо про підтвердження правок вже. Знайдіть якусь враховану.</p>
<p></p>
<p>НЕКЛЮДОВ В.М. Ну, це Давиду Георгійовичу дякую, що він все так зробив. Так.</p>
<p>Дякую.</p>
<p></p>
<p>ГОЛОВУЮЧИЙ. Дякую. Будь ласка.</p>
<p>Переходимо до голосування, колеги.</p>
<p>Ставлю на голосування пропозицію прийняти в другому читанні та в цілому з необхідними техніко-юридичними поправками законопроект за реєстраційним номером 9534 про внесення змін до деяких законів України про визначення порядку подання декларацій осіб, уповноважених на виконання функцій держави або місцевого самоврядування в умовах воєнного стану. Прошу голосувати.</p>
<p></p>
<p>16:38:33</p>
<p>За-329</p>
<p>Рішення прийнято. Закон ухвалено в цілому.</p>
<p>Шановні колеги, розгляд питань порядку денного на сьогодні завершено. Дякую всім за результативну роботу.</p>
<p>По фракціях покажіть.</p>
<p>Зараз я оголошую перерву в нашому пленарному засіданні. Про час і місце його продовження вам буде повідомлено завчасно. Нагадую про необхідність непоширення інформації щодо його початку.</p>
<p>Разом до перемоги! Слава Україні!</p>
<p></p>
