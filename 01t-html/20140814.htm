Стенограма пленарного засідання
14 серпня 2014
&nbsp;
<p align=center>ЗАСІДАННЯ СІМДЕСЯТ ПЕРШЕ</p>
<p align=center>Сесійний зал Верховної Ради України</p>
<p align=center>14 серпня 2014 року, 10:07 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p><b>&nbsp;</b></p>
<p>ГОЛОВУЮЧИЙ. Доброго ранку, шановні народні депутати! Прошу сідати на свої робочі місця, підготуватися до реєстрації. А працівників секретаріату я прошу зробити оголошення для тих народних депутатів, які не пам'ятають, о котрій годині треба приходити до сесійної зали, щоб негайно всі зайшли до сесійної зали. У нас сьогодні дуже багато питань, з яких нам треба приймати відповідальні виважені рішення, шановні колеги.</p>
<p>Прошу включити систему "Рада" і провести реєстрацію народних депутатів.</p>
<p>10:08:10</p>
<p>У залі зареєструвалися 318 народних депутатів. Верховна Рада розпочинає своє ранкове засідання.</p>
<p>Шановні колеги, у нас з вами достатньо насичений і відповідальний порядок денний, але нам треба буде зараз повернутися до питання, з якого у вівторок Верховна Рада приймала рішення.</p>
<p>Я, до речі, за традицією інформую, що сьогодні день народження святкує народний депутат Рибаков Ігор Олександрович. Будь ласка.</p>
<p>І що стосується питання, яке поставлене першим, шановні колеги. Це проект Закону про податковий та митний контроль у вільній економічній зоні Криму та про особливості здійснення економічної діяльності на тимчасово окупованій території України. Шановні колеги, до Апарату Верховної Ради надійшла заява народних депутатів України,&nbsp; &nbsp;які інформують, що під час голосування було порушення, зокрема, не персональне голосування. Депутати написали відповідні заяви і відповідно до…</p>
<p>Шановні колеги! <i>(Шум у залі)</i> Будь ласка, колеги, я прошу заспокоїтись – це перше. Я прошу не волати, я прошу, колеги, ще раз хочу сказати, я мав розмову сьогодні і з Кабміном, і в закон останнім часом внесли зміни, які взагалі не були узгоджені з Кабміном. Тому давайте коректно себе поводи.</p>
<p>Будь ласка,&nbsp; включіть мікрофон народного депутата Єремеєва.</p>
<p>&nbsp;</p>
<p>10:10:24</p>
<p>ЄРЕМЕЄВ І.М.</p>
<p>Шановний Голово! Шановні народні депутати! У вівторок, коли відбувалось голосування частина народних депутатів за народних депутатів проголосували під час цього закону і є відповідні заяви. Також у закон було вписано в останній момент норму про лотереї. Які лотереї мають відношення до даного закону? Прошу даний закон поставити на переголосування.</p>
<p>&nbsp;</p>
<p>ГОЛОВУЮЧИЙ. Шановні колеги! Відповідно до статті 47 та частини 4 статті 48 Регламенту ставлю на вимогу народних депутатів на повторне голосування Закон (реєстраційний номер 4032а). <i>(Шум у залі)</i> Прошу, шановні колеги, визначитись щодо підтвердження цього закону голосуванням. Прошу голосувати. <i>(Шум у залі)</i></p>
<p>&nbsp;</p>
<p>10:11:30</p>
<p>За-160</p>
<p>Рішення не прийнято.</p>
<p>Шановні колеги! Я прошу працювати відповідно до Регламенту і Конституції України, крапка. <i>(Шум у залі)</i> Я пропоную для того, щоб цей закон не пропав – увага! – підтримати зал цей закон на повторне друге читання. <i>(Шум у залі)</i></p>
<p>&nbsp;Я ще раз хочу сказати, щоб закон не пропав я прошу підтвердити голосуванням і відправити цей закон на повторне друге&nbsp; читання. Прошу, шановні колеги,&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Прошу, шановні колеги, прошу голосувати.</p>
<p>&nbsp;</p>
<p>10:12:18</p>
<p>За-259</p>
<p>Рішення прийнято. Дякую. Дякую.</p>
<p>Шановні колеги… <i>(Шум у залі)</i> Шановні колеги, я ще раз хочу сказати, ви самі вимагаєте дотримуватися Регламенту. Є звернення депутатів, ми не можемо його обійти. Крапка! Буде закон підготовлений до&nbsp; другого читання сьогодні, ми поставимо сьогодні на голосування. Голоси є для його прийняття? Є. Будь ласка, готуйте його. Але ж, я ще раз кажу, узгодьте з Кабінетом Міністрів ті&nbsp; позиції, які були включені, у тому числі і лотереї, які не мають відношення до Автономної Республіки Крим. Крапка.</p>
<p>Шановні колеги, відповідно до звернення двох фракцій… <i>(Шум у залі)</i> Відповідно до двох фракцій… <i>(Шум у залі)</i> Спокійно!... Фракції "Батьківщина" і фракції "Свобода", вони просять провести перерву чи у випадку… тільки заяви. Будь ласка, слово надається лідеру фракції "Батьківщина" Сергію Владиславовичу Соболєву.</p>
<p>&nbsp;</p>
<p>10:13:39</p>
<p>СОБОЛЄВ С.В.</p>
<p>Шановні колеги, я хотів би звернутися до вас у зв'язку з запропонованим порядком денним. Я хотів би проінформувати, що голови депутатських фракцій не збиралися на погодження порядку денного. Тому дивним чином у порядку денному зник законопроект про вибори за відкритими списками, який набрав&nbsp; найбільшу кількість голосів – 202 голоси. Натомість є&nbsp; інші законопроекти, які набрали меншу кількість голосів, у тому числі за моїм авторством.</p>
<p>Тому перша вимога – це поставити як альтернативний законопроект, який набрав найбільшу кількість голосів і який має всі шанси на проходження у залі.</p>
<p>По-друге, знову ми не бачимо у цьому проекті закону, який запропонований,&nbsp; проект, який стосується люстрації або очищення влади. Цей проект стоїть 22-м, ми до нього фактично не дійдемо. І тому наша вимога, як і вимога громадськості, щоб не було спекуляцій, які фракції голосують, а які не голосують. Я думаю, що я, так само як і десятки наших колег, отримали SMS-ки, дзвінки підтримки того, щоб цей законопроект був включений в порядок денний, який передбачає очищення влади від тих, хто фактично скомпрометував себе. В нас дивна ситуація, звільнені міста на Сході сьогодні в крісла мерів і депутатів міських рад сідають ті самі сепаратисти, яких з тріском виганяли люди, які підтримували терористів і знову ці люди будуть сидіти на своїх місцях. Саме тому прохання: поставити першочерговим одразу після Закону про вибори, але в редакції, яка набрала найбільшу кількість голосів, інші автори можуть так само наполягати на цьому, Закон про очищення влади.</p>
<p>Третє. Після вчорашньої зустрічі з делегацією, яка представляє представників Бундестагу Німеччини, я хотів би проінформувати, що на сьогодні склалася критична ситуація з ратифікацією Угоди&nbsp; про асоціацію з Європейським Союзом. Цілий ряд парламентів європейських країн поставили на кінець вересня ратифікацію цієї угоди. Наш парламент, на відміну від парламентів Молдови і Грузії, до цього часу навіть не включив це питання як ключове питання. Саме тому ми далі наполягаємо на ратифікації угоди і терміновому внесенні цього питання до сесійної зали.</p>
<p>Крім того, на сьогоднішній порядок денний ми вимагаємо фактично негайний розгляд питань, які пов'язані з урядовими пропозиціями, а саме: це форс-мажор в зоні АТО, це питання, які стосуються діяльності наших підприємств на тимчасово окупованій території або території, яка контролюється терористами, це питання, які пов'язані з економічною діяльністю наших підприємств.</p>
<p>І останнє – це питання виборів мера Харкова. Після присвоєння...</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ.</p>
<p>&nbsp;</p>
<p>СОБОЛЄВ С.В. Після присвоєння почесних звань тим громадянам, які фактично санкціонували введення військ на територію України, я маю на увазі так званих депутатів російської Державної думи. Це є сором, і повинні політичну відповідальність нети депутати, які сіють кров, роздор і смерті на території суверенної України.</p>
<p>Тому ми просимо – є два законопроекти наших колег – поставити це питання так само на голосування. Дуже вдячні. Ітак: люстрація, Закон про вибори за відкритими списками і після цього питання, які далі стоять в порядку денному. Дякуємо.&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, півхвилини, Олег Тягнибок. Хвилину Олегу Тягнибоку, він також підписувався під перервою.</p>
<p>&nbsp;</p>
<p>10:17:43</p>
<p>ТЯГНИБОК О.Я.</p>
<p>Олег Тягнибок, фракція Всеукраїнського об'єднання "Свобода".</p>
<p>Пане Голово, шановні колеги народні депутати! Щоб не повторюватися, лишень хочу наголосити. Сьогодні три найважливіші теми. Це першочергово поставити законопроект про люстрацію, зокрема&nbsp; 4359а. Я дивуюся, чому він&nbsp; не йде як альтернативний до 4429а, як це говорилося попередньо.</p>
<p>Друге. Це всі законопроект, які стосуються АТО і війни на Донбасі, взагалі пропоную голосувати їх без обговорення і позитивно голосувати.</p>
<p>І третя тема – це є Закон про вибори. Оперативно, навіть до обіду, є пропозиція швиденько проголосувати їх всі.</p>
<p>Ну і… вчора депутатами-свободівцями, зокрема Леоновим. Був затриманий сепаратист-бандит Клінчаєв. З'ясувати через Міністерство внутрішніх справ, можливо зробити запит від парламенту, чи його часом не відпустили, бо він був переданий правоохоронним органам.</p>
<p>І прохання, пане Голово, озвучку –&nbsp; на вулицю, оскільки багато людей присутні… на вулиця.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги! Перше, що стосується пропозиції народного депутата Соболєва, щоби, крім двох законів, які включені до порядку денного (це закони пов'язані, пам'ятаєте, як з реформуванням чинної виборчої системи, так і з поверненням до пропорційної системи), включити ще закон,&nbsp; який набрав під час&nbsp; попереднього голосування найбільше голосів.</p>
<p>Наскільки я розумію, Сергій Владиславович, це номер закону 4222а. Так я розумію? Коли народні депутати не заперечують, я думаю, що ми&nbsp; також можемо спробувати включити його до порядку денного. Нема заперечень? Нема заперечень.</p>
<p>Відносно пропозиції Закону "Про люстрацію". Шановні колеги, я хотів, щоб ви подивились на порядок денний, тут нема жодного зайвого питання. Це питання пов'язані з захистом наших військовослужбовців під час антитерористичної операції. Це питання пов'язані з санкціями, жодного другорядного питання не існує. Я гарантую всім присутнім в залі, що сьогодні Верховна Рада обов'язково розгляне Закон&nbsp; "Про люстрацію", крапка. Тому, будь ласка, шановні колеги, я би пропонував, щоб ми більш інтенсивно з вами працювали і не зривали засідання Верховної Ради. Я ж розумію, як це буде далі відбуватись. Тому всі закони, які включені до порядку денного є важливими. Що стосується Закону "Про люстрацію", парламент не розійдеться поки він не обговорить цей закон і не проголосує, крапка. Дякую.</p>
<p>Колеги, я вас прошу, давайте зараз перейдемо до виборчого процесу. Дуже прошу вас. Шановні колеги, я дуже вас прошу…. Вони брали заяву на перерву і тому я їм дав слово. Будь ласка, представник "УДАРу". Нема проблем. Колеги, я дуже вас прошу, давайте не зривати роботу нашу.</p>
<p>Будь ласка, керівник фракції "УДАР", включіть мікрофон.</p>
<p>&nbsp;</p>
<p>10:21:10</p>
<p>КОВАЛЬЧУК В.А.</p>
<p>Шановний Олександр Валентинович, шановні колеги! Віталій Ковальчук, фракція "УДАР" Віталія Кличка. По-перше, ми, безумовно, підтримали пропозицію з приводу того, щоб першим на голосування треба поставити законопроект, який передбачає виборчу систему за відкритими списками.</p>
<p>Друге. Ми вважаємо, що&nbsp; як тільки ми розглянемо законопроекти про внесення змін до виборчого законодавства, необхідно поставити до порядку денного розгляд питання законопроекту (4359а) про очищення влади. Тому що це нагальний законопроект і я думаю, що ми, коли у вівторок голосували за відповідні законопроекти, цей законопроект повинен бути передбачений як альтернативний. Не зрозуміло чому він стоїть в порядку денному до включення, якщо він, взагалі, вже повинен бути включений в порядок денний &nbsp;як один з альтернативних. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, що стосується включення до порядку денного. Ми також вважали, що, коли прийняли закон, включили до порядку денного, народного депутата Матвієнкова, то цей закон буде йти як альтернативний, але коли апарат перевірив,&nbsp; закон Матвієнкова не стосується формально люстрації, він стосується виборчого законодавства. І саме вносить зміни, які обмежує балотуватись до виборчого законодавства. Саме тому він не може бути альтернативним.</p>
<p>Шановні колеги, я би дуже просив вас зараз заспокоїтись, сісти на свої робочі місця і зараз, зараз ми повинні з вами визначитись щодо включення до порядку денного та прийняття рішень з питань дуже важливих. Це питання, які стосуються в першу чергу змін до виборчого законодавства.</p>
<p>Прошу, шановні колеги, щоб ми працювали з вами за наступним форматом. Була пропозиція 4222а, я його першим поставлю, коли ви не заперечуєте щодо включення до порядку денного, після цього 4470, 4470а. Нема заперечень? Нема. Прошу сісти на свої робочі місця, шановні колеги. Прошу підготуватися до голосування.</p>
<p>Будь ласка, включіть мікрофон народного депутата Соболєва.</p>
<p>&nbsp;</p>
<p>10:23:37</p>
<p>СОБОЛЄВ С.В.</p>
<p>Шановні колеги! Я як автор цього законопроекту попросив хвилину, щоб всі розуміли за що ми зараз будемо голосувати.</p>
<p>Це законопроект 4222а про відкриті списки за пропорційною системою. Єдина норма, яка тут є - це дозвіл вищому органу партій переставляти і включати на більш високі місця тих, хто представляє регіони де немає представництва партії. Це стосується Криму, наприклад, Донецьку, Луганську де, можливо, вибори відбудуться не на всій території. Всі інші питання, коли громадянин визначає партійний список, а не партійний з'їзд, є визначені в цьому законопроекті і вони дозволяють кожній особі чітко знайти своє місце на виборчій системі.</p>
<p>Крім того, у мене є пропозиція по цьому законопроекту чітко встановити бар'єр 3 відсотки, який дозволяє фактично…</p>
<p>&nbsp;</p>
<p>ГОЛОВУЮЧИЙ. Шановні колеги, прошу заспокоїтись. Прошу сісти на свої робочі місця, підготуватись до голосування. Прошу народних депутатів визначитись щодо включення до порядку денного проекту Закону України "Про вибори народних депутатів" (реєстраційний номер 4222а).</p>
<p>Прошу голосувати.</p>
<p>&nbsp;</p>
<p>10:25:31</p>
<p>За-169</p>
<p>Рішення не прийнято.</p>
<p>По фракціям, будь ласка. "Батьківщина" – 75, Регіони – 0, "УДАР" – 37, "Економічний розвиток" – 0, "ЗМС" – 2, "Суверенна європейська Україна" – 0, "Свобода" – 35, позафракційні – 20.</p>
<p>Наступна пропозиція, шановні колеги. Щодо включення до порядку денного та прийняття рішення по законопроекту 4470а. Це проект Закону про внесення змін до Закону України "Про вибори народних депутатів України" щодо вдосконалення окремих положень виборчого законодавства. Автор – народний депутат Соболєв.</p>
<p>Прошу, шановні колеги, давайте автору дамо одну хвилину. Також знову включіть мікрофон Соболєва.</p>
<p>&nbsp;</p>
<p>10:26:16</p>
<p>СОБОЛЄВ С.В.</p>
<p>Шановні колеги! Цей законопроект передбачає прискорення проведення виборчої кампанії. Цей законопроект передбачає скорочення фінансування на вибори за рахунок цього. Цей законопроект передбачає фактично можливість проведення виборів, коли ці вибори будуть проходити за системою, яка діяла на виборах 2006-2007 року.</p>
<p>Єдина пропозиція моя – виключити з цього законопроекту заставу 12 з половиною мільйонів, щоб всі партії мали можливість прийняти участь у виборах. І друга пропозиція. Це не 5-процентний, а 3-відсотковий бар'єр. В цьому вигляді цей законопроект міг пройти в залі. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, я нагадаю, що зараз ми не голосуємо в першому або в другому читанні, ми голосуємо щодо включення до порядку денного. На цьому етапі ми не можемо проводити зміни до закону.</p>
<p>Прошу, шановні колеги, визначитися щодо включення до порядку денного проекту Закону про внесення змін до Закону України "Про&nbsp; вибори народних депутатів" щодо вдосконалення окремих положень (реєстраційний номер 4470а). Прошу голосувати.</p>
<p>&nbsp;</p>
<p>10:27:44</p>
<p>За-170</p>
<p>Рішення не прийнято.</p>
<p>По фракціях, будь ласка. "Батьківщина" – 75, Партія регіонів – 0, "УДАР" – 38, "Економічний розвиток" – 0, ЗМС – 3, "Суверенна європейська Україна" – 1, "Свобода" – 35, позафракційні – 18.</p>
<p>Наступне питання. Одну хвилину автор просить. Будь ласка, Андрій Іванчук. Зараз ми приймемо рішення щодо проекту закону (реєстраційний номер 4471а).</p>
<p>&nbsp;</p>
<p>10:28:30</p>
<p>ІВАНЧУК А.В.</p>
<p>Шановний пане Голово, шановні народні депутати, доброго дня! Даним законопроектом&nbsp; на відміну від попереднього, який міняє систему виборів, і хотів Сергій Соболєв впровадити 100-відсоткову пропорційну систему, даним законопроектом&nbsp; я і співавтори, ми пропонуємо внести зміни до діючої редакції Закону про вибори народних депутатів.</p>
<p>Що саме. Тобто залишається та система, змішана, виборів – мажоритарна і пропорційна. Але в даний законопроект вноситься чотири основних блоки змін, про які я хотів би вам доповісти.</p>
<p>Перше. Це згідно Конституції, до якої ми повернулися, в якій прописано, що мають право в Конституції виборчі блоки, ми прописуємо в цих змінах порядок реєстрації для ЦВК&nbsp; виборчих блоків.</p>
<p>Друге питання. Для того, щоб зменшити витрати державного бюджету на проведення дострокових парламентських виборів ми скорочуємо термін і декілька виборчих процедур, знімаємо навантаження з державного бюджету.</p>
<p>Третій блок. Це ми впроваджуємо, збільшуємо заставу з кандидатів на мажоритарні округи і з партій для того, щоб перекласти з державного бюджету фінансування виборів на кандидатів і на політичні сили.</p>
<p>І четвертий – самий...</p>
<p>&nbsp;</p>
<p>ГОЛОВУЮЧИЙ. Дайте можливість завершити виступ.</p>
<p>&nbsp;</p>
<p>ІВАНЧУК А.В. І четвертий – самий основний блок змін до діючого законодавства – це стосується встановлення результатів. Ви розумієте, що на певних територіях є проблеми з дільницями про встановлення результатів. І законом врегульовуються ці питання, щоби ви могли в умовах сьогоднішньої реальності встановити результати виборів на кожному виборчому окрузі.</p>
<p>Дякую за увагу. Прошу проголосувати за включення до порядку денного даного законопроекту.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я вам хочу нагадати, що ми зараз не обговорюємо це питання, ми не обговорюємо. Я дав можливість авторам законів перед тим, як включати їх до порядку денного, проінформувати парламент, нагадати зміст цих законів. Саме тому, шановні колеги, у випадку, коли ми включимо.... <i>(Шум у залі)</i> Друзі, я прошу заспокойтесь. У випадку, коли ми включимо його до порядку денного, безумовно, буде можливість детально, ретельно його обговорити. А&nbsp; зараз прошу сісти на свої робочі місця, підготуватися до голосування.</p>
<p>Прошу підтримати включення до порядку денного законопроект (4471а) – це проект Закону про внесення змін до деяких законів України щодо вдосконалення законодавства з питань проведення виборів народних депутатів. Прошу, шановні колеги, прошу підтримати, визначитися, вибачте, під час голосування. Прошу голосувати щодо включення до порядку денного, прошу.</p>
<p>&nbsp;</p>
<p>10:31:28</p>
<p>За-135</p>
<p>Рішення не прийнято.</p>
<p>Дякую. Шановні колеги, по фракціям, будь ласка. "Батьківщина" – 21,&nbsp; Партія регіонів – 1,&nbsp; "УДАР" – 36, "Економічний розвиток" – 22, "ЗМС" – 0, "Суверенна європейська Україна" – 30, "Свобода" – 0, позафракційні – 25.</p>
<p>Шановні колеги, я ще раз прошу вас, я знаю, що багато авторів мають свої закони.&nbsp;</p>
<p>Ми включали їх вчора до порядку денного. Вони не пройшли. Крапка. Тому, шановні колеги, я буду ініціювати перерву після того, як&nbsp; ми&nbsp; зараз&nbsp; визначимось&nbsp; по іншим законам щодо включення до порядку денного, і ми обговоримо з вами, яким&nbsp; чином&nbsp;&nbsp; будемо працювати далі, що стосується змін виборчого законодавства. Я вам нагадаю, шановні колеги, у випадку невнесення&nbsp; змін до виборчого законодавства, вибори до Верховної Ради&nbsp; будуть відбуватися по чинному закону. Прошу народних депутатів сісти на свої робочі місця. Колеги, дуже важливі питання.</p>
<p>Наступне питання пов'язане з прийняттям змін до виборчого законодавства – це&nbsp; проект 4464а змін до бюджету. Цей проект&nbsp; передбачає фінансування виборів народних депутатів. Але є серйозна проблема, шановні колеги. В зв'язку&nbsp;&nbsp; з тим, що зміни&nbsp; до виборчого законодавства не внесені, а саме ці зміни значно&nbsp; зменшували фінансування виборчого процесу, цей ресурс, який запропонований Кабінетом Міністрів, не покриє виборчий процес. У той же&nbsp; час, шановні колеги,&nbsp; ми&nbsp; можемо спробувати включити це до порядку денного, прийняти його в першому читанні, колеги, я би це пропонував&nbsp; вам зробити, і до другого читання, коли&nbsp; ми зможемо внести зміни до&nbsp; Закону про вибори,&nbsp; значить&nbsp; буде прийнята ця редакція. Не зможемо внести зміни до вибрів, ми&nbsp; з вами зможемо до другого читання відкоригувати&nbsp; закон, збільшивши фінансування виборів. Інше питання, де уряд буде брати додаткові кошти?</p>
<p>Тому, шановні колеги, я дуже прошу… колеги, увага, включити до порядку денного проект&nbsp;&nbsp; Закону про внесення змін до додатка № 3 до Закону України "Про Державний бюджет України на 2014 рік" (щодо збільшення видатків ЦВК на позачергові вибори народних депутатів України).&nbsp; Прошу, шановні колеги, включити до порядку денного цей&nbsp; проект закону. Прошу голосувати.&nbsp;</p>
<p>&nbsp;</p>
<p>10:34:29</p>
<p>За-206</p>
<p>Рішення не прийнято.</p>
<p>По фракціям, будь ласка. "Батьківщина" – 68, регіони – 0, "УДАР" – 40, "Економічний розвиток" – 17, "ЗМС" – 0, "Суверенна європейська Україна" – 27, "Свобода" – 35, позафракційні – 19.</p>
<p>Наступне питання, шановні колеги, – це проект Закону про внесення змін до Закону України "Про прокуратуру" щодо утворення військових прокуратур.</p>
<p>Шановні колеги, звертається і Президент України, і Генеральна прокуратура щодо підтримки цього закону, включення його до порядку денного і розгляду, тому що це питання, пов'язане з діяльністю органів прокуратури в східних регіонах, де відбуваються військові дії. Давайте 1 хвилину Олександру Івановичу Кузьмуку дамо (будь ласка, включіть мікрофон) перед голосуванням.</p>
<p>&nbsp;</p>
<p>10:35:27</p>
<p>КУЗЬМУК О.І.</p>
<p>Шановні колеги, ліквідація військових прокуратур своє зло вже принесла. Вона була мотивована тим, що навантаження на військового слідчого і прокурора було менше, ніж на цивільного. Але це досягнення, тому що один із чинників і першочергова задача – це профілактика правопорушень. І це зараз якраз і є необхідним під час проведення визвольної боротьби. Я переконливо прошу підтримати включення до порядку денного і проголосувати цей закон. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, багато рук. Включимо – будемо обговорювати, обов'язково дам можливість його детально обговорити.</p>
<p>Прошу, шановні колеги, визначитись щодо включення до порядку денного проекту Закону про внесення змін до Закону України "Про прокуратуру" щодо утворення військових прокуратур (реєстраційний номер 4446а). Прошу, шановні колеги, голосувати.</p>
<p>&nbsp;</p>
<p>10:36:43</p>
<p>За-250</p>
<p>Дякую, рішення прийнято.</p>
<p>Можемо в цілому проголосувати, шановні колеги, без обговорення?</p>
<p>Наполягають на скороченій процедурі. Колеги, ну, давайте, раз депутати наполягають я не маю права не дати можливість обговорити. Прошу підтримати скорочену процедуру розгляду цього питання. Прошу голосувати.</p>
<p>&nbsp;</p>
<p>10:37:14</p>
<p>За-215</p>
<p>Рішення прийнято.</p>
<p>Будь ласка,&nbsp; Руслан Петрович Князевич.</p>
<p>&nbsp;</p>
<p>10:37:25</p>
<p>КНЯЗЕВИЧ Р.П.</p>
<p>Шановний пане&nbsp; Голово, шановні колеги! На ваш розгляд представлено проект Закону України про внесення змін до Закону України "Про прокуратуру" щодо утворення військових прокуратур за реєстраційним номером 4446а. Законопроект спрямований на визначення порядку утворення, укомплектування та матеріально-технічне забезпечення військових прокуратур, а також соціального захисту їх працівників зі статусом військовослужбовців.</p>
<p>Відповідно до пункту 14 частини 1-ї статті 92-ї, статті 123-ї Конституції України організація&nbsp; і порядок діяльності органів прокуратури визначається виключно законами України. Законом України від 13.04.2012 року номер 4652 "Про внесення змін до деяких законодавчих актів у зв'язку з прийняттям Кримінально-процесуального кодексу України" та Законом України&nbsp; "Про прокуратуру" внесено зміни, якими вилучені положення щодо військових прокуратур. Зазначені зміни були введені в дію з травня 2012 року.</p>
<p>Водночас, останні події в державі, пов'язані з загостренням зовнішніх та внутрішніх загроз, засвідчили, що таке рішення було передчасним. На сьогодні в системі органів прокуратури діють спеціалізовані прокуратури з нагляду за додержанням законів у воєнній сфері. Проте, їх територіальна структура, принципи комплектування за рахунок цивільних осіб та організаційні засади діяльності не відповідають ступеню наявних загроз, які існують для воєнної безпеки суверенної, незалежної, демократичної та правової держави.</p>
<p>З огляду на викладене, виникла нагальна необхідність відновити систему органів прокуратури військової прокуратури. Проект закону передбачає внесення змін та доповнень до Закону "Про прокуратуру" щодо об'єктів нагляду, гарантій незалежності, системи органів прокуратури, повноважень прокурорів тощо.</p>
<p>Слід зазначити, що утворення військових прокуратур дозволить значно підвищити оперативність та ефективність нагляду за додержанням законів у військових формуваннях та оборонно-промисловому комплексі, насамперед, в період загострення внутрішніх та зовнішніх загроз.</p>
<p>Шановні колеги! Прошу підтримати вас цей законопроект і проголосувати за нього в цілому. Дуже дякую.</p>
<p>&nbsp;</p>
<p>ГОЛОВУЮЧИЙ. Будь ласка, Андрій Анатолійович Кожем'якін від профільного комітету.</p>
<p>&nbsp;</p>
<p>10:39:32</p>
<p>КОЖЕМ’ЯКІН А.А.</p>
<p>Доброго дня, шановні колеги! Я перед тим, як&nbsp; декілька слів сказати щодо цього закону, який вчора розглядався на комітеті позачергово, хочу нагадати всім присутнім, що сьогодні до другого читання підготовлений законопроект про прокуратуру, який вся Україна, коли вступала до Євросоюзу, обіцяла ще у 1995 році прийняти. Сьогодні, на жаль, за невідомих причин цей законопроект не приймається, блокується і не ставиться для розгляду у Верховній Раді.</p>
<p>Тому я як голова комітету звертаюсь до керівництва парламенту і вимагаю цей законопроект поставити на розгляд у Верховній Раді.</p>
<p>&nbsp;Що стосується закону 4446а, поданий народним депутатом Князевичем, пропонується відновити у структурі органів прокуратури України систему військових прокуратур. Я хочу сказати, що так, дійсно, прокуратура військова була, вони знищена. Але на її місці була створена так звана спеціалізована прокуратура за наглядом за додержанням законів у&nbsp; воєнній сфері. Сьогодні цього, звичайно, не вистачає, йде війна. Тому комітет, розглянувши питання щодо відновлення військових прокуратур, підтримав це рішення і пропонує парламенту розглянути його і прийняти за основу і в цілому. &nbsp;Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, прошу записатися на виступи, два "за" – два "проти". Прошу, включіть систему "Рада".</p>
<p>Народний депутат Крук, "Економічний розвиток".</p>
<p>&nbsp;</p>
<p>10:41:13</p>
<p>КРУК Ю.Б.</p>
<p>Прошу передать слово Кузьмуку Александру Ивановичу.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, включіть мікрофон народного депутата Кузьмука або з парламентської трибуни.</p>
<p>&nbsp;</p>
<p>10:41:21</p>
<p>КУЗЬМУК О.І.</p>
<p>Шановний Олександре Валентиновичу, шановні колеги! Військовий прокурор має, крім професійної освіти, загальновійськову освіту. Він живе життям частин і з'єднань Збройних Сил. Він є членом військової ради військових об'єднань. Йому чітко зрозумілий характер і саме життя військових.</p>
<p>Останні роки, коли ми позбавили всього, показали, що це є неправильно. Багато зусиль прокурори, цивільні спрямовують на піддержання законності в Збройних Силах, але їх не розірвати. Ми маємо сьогодні війну. Там залишаться гарнізони, там буде складна ситуація. І сьогодні обов'язково треба відродження військових прокуратур, які б були на сторожі законів, які б профілактували військові підрозділи, не допускали разом з командирами злочинності. Більш того, я переконаний в тому, що настає час відновлення військових судів. Переконливо прошу вас підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Міщенко, "Свобода".</p>
<p>&nbsp;</p>
<p>10:42:51</p>
<p>МІЩЕНКО А.М.</p>
<p>Андрій Міщенко, Всеукраїнське об'єднання "Свобода".</p>
<p>Однозначно, охорону правопорядку в військовій галузі повинні здійснювати профільні спеціалісти, на яких, крім розуміння військової справи, накладаються особливі обов'язки і права. Робоче місце такого прокурора знаходиться безпосередньо у військовій частині. Він має допуск до військової таємниці, дотримується військового статуту та норм. При чинній системі прокурор не має змоги перебувати в зоні проведення військових чи антитерористичних дій. Тому розгляд діянь окремих військових керівників на місцях, які мають ознаки військового злочину, які віддають інколи злочинні накази, недбальство чи зраду відтерміновується на довгий термін, в той же час сьогодні військові зрадники – агенти Кремля – продовжують виконувати свої обов'язки та віддавати ворогам секретну інформацію про військову операцію. Як наслідок, значна частина військових попадає в&nbsp; засідки терористів, знищуються військові літаки, військова зброя і таке інше. Крім цього, потрібно&nbsp; врахувати особливі умови праці військового прокурора та забезпечити соціальний&nbsp; захист прокурора, який перебуває в зоні військових дій.</p>
<p>Фракція Всеукраїнського об'єднання "Свобода" однозначно підтримує ухвалення цього законопроекту, відновлення інституту військової&nbsp; прокуратури та буде голосувати в першому читанні за цей законопроект.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; народний депутат Яворівський, фракція "Батьківщина".</p>
<p>&nbsp;</p>
<p>10:44:21</p>
<p>ЯВОРІВСЬКИЙ В.О.</p>
<p>Шановне товариство! Я не можу відмовити в проханні Олександри… пані Олександри Кужель виступити. Передайте їй слово.</p>
<p>&nbsp;</p>
<p>ГОЛОВУЮЧИЙ. Включіть, будь ласка,&nbsp; мікрофон Олександри Кужель.</p>
<p>&nbsp;</p>
<p>10:44:33</p>
<p>КУЖЕЛЬ О.В.</p>
<p>Шановні колеги, прошу звернути увагу, що фракція "Батьківщина" настоює і буде голосувати за цей законопроект при одній умові – коли буде прийнята в першому читанні і в цілому правка, що військовий прокурор повинен знаходитися в військових діючих частинах в полі АТО. Щоб не було як з 24-ю бригадою, 72-ю, 79-ю, коли хлопці виривались з оточення, а хлопці-щури, які сиділи по містах, приїжджали і відкривали на них кримінальні справи.&nbsp; Військовий прокурор – там,&nbsp; де йдуть&nbsp; військові дії! Крапка.</p>
<p>&nbsp;</p>
<p>ГОЛОВУЮЧИЙ. Я не заперечую щодо такої правки. Олександра Володимирівна, я би просив її тільки сформулювати. Перед тим як голосувати, я дам можливість, щоб ви її сформулювали&nbsp; так, як вона повинна бути в законі.</p>
<p>Будь ласка, шановні колеги, народний депутат Розенко, фракція "УДАР".&nbsp;&nbsp;</p>
<p>&nbsp;</p>
<p>10:45:32</p>
<p>РОЗЕНКО П.В.</p>
<p>Павло Розенко, "УДАР Віталія Кличка".</p>
<p>Олександр Валентинович, перед тим, як передати слово Чумаку Віктору з цього&nbsp; питання, я буквально п'ять секунд&nbsp; вашої уваги.</p>
<p>У нас наступним стоїть законопроект, дуже важливий законопроект щодо санкцій. У нас на сьогоднішній день до цього часу немає навіть матеріалів про що і за що ми будемо голосувати. Я прошу вас дати доручення секретаріату зараз розмножити таблицю до другого читання, щоб ми могли її&nbsp; просто передивитися.</p>
<p>Я прошу переждати по цьому законопроекту слово Чумаку Віктору.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть мікрофон народного депутата Чумака.</p>
<p>&nbsp;</p>
<p>10:46:09</p>
<p>ЧУМАК В.В.</p>
<p>Шановні колеги, я хочу знову ж таки всім нагадати, що у нас є Закон "Про прокуратуру", підготовлений до другого читання (3541), який дуже важливий, який в принципі говорить про необхідність створення або створює&nbsp; в Україні європейський тип прокуратури.</p>
<p>Я розумію, що на сьогоднішній день, напевно, ті виклики, які стоять на Сході країни, говорять про необхідність повернення до інституту військових прокуратур. Але, я так думаю, що цей захід повинен бути тимчасовим, тому що військові прокуратури не вписуються в європейську модель існування прокуратури.</p>
<p>Тому я хотів би сказати, що ми будемо підтримувати цей закон, але я для протоколу хочу сказати, щоб записали в Прикінцевих положеннях цього закону, що дія закону розповсюджується на час проведення антитерористичної операції на сході України. Дякую.</p>
<p>&nbsp;</p>
<p>ГОЛОВУЮЧИЙ. Зрозуміла пропозиція. Шановні колеги, будь ласка, одна хвилина, народний депутат Єремеєв від "Суверенна європейська Україна".</p>
<p>&nbsp;</p>
<p>10:47:13</p>
<p>ЄРЕМЕЄВ І.М.</p>
<p>Шановний голово, шановні народні депутати! Ми сьогодні ведемо війну і знаємо, на превеликий жаль, знаємо особливо, коли виїжджаємо в зону АТО, що серед військових є зрадники і є шпигуни. Фракція "Суверенна європейська Україна" вважає, що Закон про прокуратуру військову необхідно приймати. Але ми наполягаємо, щоб після першого читання обов'язково було включено дві норми. Перша, що штати військової прокуратури повинні бути в межах тих штатів прокуратури, які є сьогодні, тобто не збільшувати додаткових прокурорів. І обов'язкова норма, що військовий прокурор повинен бути службовцем військової частини, призваний на службу до військової частини. Чому? Тому що ми сьогодні неодноразово виїжджаючи в зону АТО, спілкуючись особливо з підрозділами 51-ї бригади після Волновахи, 72-ї бригади, 30-ї Новоград-Волинської бригади бачимо випадки, коли заїжджі прокурори звинувачують людей в тому, чого не було. Коли вони будуть в підрозділах поряд з …</p>
<p>&nbsp;</p>
<p>ГОЛОВУЮЧИЙ.&nbsp; Зрозуміла пропозиція. Шановні колеги! Вона зводиться до того, що&nbsp; пропонували попередні виступаючі депутати, що прокурор військовий повинен бути в складі військової частини знаходитись. Я би просив, зараз я включу мікрофон Андрію Кожем'якіну, щоб він сформулював цю позицію перед голосуванням. Наступна пропозиція, я також думаю повинна бути відображена в цьому законі, що це в межах чинних штатів Генеральної прокуратури. Так була пропозиція? Зрозуміло.</p>
<p>Я прошу, Андрій Анатолійович, сформулюйте, будь ласка, щоб ми перед голосуванням депутати почули.</p>
<p>&nbsp;</p>
<p>10:48:59</p>
<p>КОЖЕМ’ЯКІН А.А.</p>
<p>Шановні колеги! Тут пропонується …</p>
<p>&nbsp;</p>
<p>ГОЛОВУЮЧИЙ. Пропозицію, як вона буде звучати в законі.</p>
<p>&nbsp;</p>
<p>КОЖЕМ'ЯКІН А.А.&nbsp; Технічна правка, Олександр Валентинович. Додати до цього законопроекту таку норму, що прокурори, військові прокурори мають право, необхідно їм проводити, ну знаходитись, тобто їх дислокація в військових частинах, обов'язково в військових частинах, які сьогодні розташовані на території України.</p>
<p>&nbsp;</p>
<p>ГОЛОВУЮЧИЙ. Зрозуміло. Шановні колеги, правка зрозуміла? Я думаю, що давайте для стенограми зафіксуємо технічне редагування. Технічне редагування, щоб можна було сформулювати її, але не з голосу, чітко записувати. Давайте я ще раз дам можливість спробувати її зафіксувати голові Комітету з нацбезпеки Литвину Володимиру Михайловичу.</p>
<p>Будь ласка, Володимир Михайлович.</p>
<p>&nbsp;</p>
<p>10:49:54</p>
<p>ЛИТВИН В.М.</p>
<p>Шановний голово, шановні колеги! Пропозиція має бути сформульована таким чином, що військові прокурори перебувають у військових частинах, які безпосередньо задіяні в антитерористичній операції. Бо місця дислокації – це мирні населені пункти. Скажімо 30-та бригада – це місто Новоград-Волинський.</p>
<p>І друге. Друга пропозиція, яка зводилась до того, що це в межах, як казали, штатної чисельності.</p>
<p>І третя пропозиція: на період проведення антитерористичної… або точніше до моменту прийняття прийняття закону про прокуратуру, а там це питання буде врегульовано на постійній основі. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги. Мені здається, що Володимир Михайлович чітко зфокусував цю позиція. Зрозуміло всім? Зрозуміло.</p>
<p>З урахуванням цієї пропозиції прошу підтримати за основу і в цілому законопроект про внесення змін до Закону "Про прокуратуру" (щодо утворення військових прокуратур). Прошу, шановні колеги, сідайте на свої робочі місця. Оперативніше сідайте на свої робочі місця, щоб я потім по другому не ставив на голосування. Колеги! Потім поговорите.</p>
<p>Прошу, шановні колеги, голосувати за основу і в цілому. Прошу підтримати.</p>
<p>&nbsp;</p>
<p>10:51:21</p>
<p>За-249</p>
<p>Рішення прийнято.</p>
<p>По фракціям, будь ласка. "Батьківщина" – 75, Регіони – 0,&nbsp; 40 - "УДАР", "Економічний розвиток" – 31,&nbsp;&nbsp; 8 – ЗМС, "Суверенна європейська Україна" – 29,&nbsp; "Свобода" – 35, позафракційні – 31.</p>
<p>Шановні колеги, наступне питання дуже важливе, це проект Закону про внесення змін до Кримінального та Кримінального процесуального кодексів України щодо невідворотності покарання за окремі злочини проти основ національної безпеки і громадської безпеки та корупційних злочинів. Шановні колеги, принципове за вагою питання. Дуже важливе питання! Я би просив перед тим, як ми зараз будемо включати до порядку денного це питання, включити мікрофон міністра юстиції для того, щоб він коротко прокоментував важливість і актуальність цього законопроекту. Увага, шановні народні депутати!</p>
<p>&nbsp;</p>
<p>ПЕТРЕНКО П.Д.</p>
<p>Доброго дня, шановні народні депутати! До вашої уваги представляється законопроект про невідворотність кримінального покарання за злочини проти національної безпеки, територіальної цілісності, тероризм, сепаратизм і корупційні злочини.</p>
<p>Мова іде про те, що ті особи, які фінансують терористів, ті особи, які посягають на національну безпеку і оборону країни, ті особи, які вчинили корупційні злочини, а саме: бувший Президент Янукович і його оточення, які вкрали сотні мільярди гривень з українського бюджету і переховуються на території Російської Федерації, згідно цього закону будуть притягнуті до кримінальної відповідальності. Суди зможуть винести вироки. І держава зможе конфіскувати ті кошти, які були награбовані у українського народу. Це та вимога, якої від нас чекають наші громадяни і це та вимога, яка була основною на Майдані.</p>
<p>Цей закон повністю відповідає європейським стандартам. Він базується на Резолюції Ради Міністрів Європейського Союзу, яка визначає основні принципи спеціального кримінального провадження.</p>
<p>Цей закон передбачає фактично застосування спеціального кримінального провадження до осіб, які переховуються від слідства за кордоном, знаходяться у відповідному розшуку. Цим особам надається право на захисника. І ці особи так само мають право оскаржити рішення суду.</p>
<p>Так само цей закон передбачає відповідну процедуру застосування тільки до визначеного складу, кількості складів злочинів, які я назвав. Це злочини проти національної безпеки. Це злочини проти територіальної цілісності України. Це тероризм, сепаратизм. І це злочини проти фактично людей, які стосуються масових вбивств. І корупційні злочини. Тільки ці склади злочинів можуть бути розслідувані за спеціальною процедурою.</p>
<p>Аналогічна процедура застосовується в таких країнах Європейського Союзу як Франція, Данія, Німеччина. Тому я вважаю, що цей закон необхідно приймати в цілому сьогодні.</p>
<p>Комітет, профільний комітет вчора розглядав цей закон і одностайно прийняв рішення рекомендувати Верховній Раді голосувати його в цілому.</p>
<p>Тому прошу вас, народні депутати, проголосувати цей закон в цілому і дати можливість нашим слідчим органам закінчити ті кримінальні справи і повернути сотні мільярдів гривень в державний бюджет, які були награбовані попередньою владою. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я прошу перед голосуванням – дуже важливе голосування! – сядьте, будь ласка, на своє робочі місця. Колеги! Потім поговоримо. Давайте підготуємося до голосування.</p>
<p>Прошу шановних народних депутатів підтримати включення до порядку денного нашого засідання і сесії проекту Закону про внесення змін до Кримінального та Кримінально-процесуального кодексів України щодо невідворотності покарання за окремі злочини проти основ національної безпеки, громадської безпеки та корупційні злочини (реєстраційний номер 4448а). Прошу, шановні колеги, всіх підтримати цей важливий законодавчий акт до включення до порядку денного. Прошу голосувати.</p>
<p>&nbsp;</p>
<p>10:55:42</p>
<p>За-219</p>
<p>По фракціях, будь ласка. 74 – "Батьківщина", Партія регіонів – 0, "УДАР" – 38, "Економічний розвиток" – 18, ЗМС – 0, "Суверенна європейська Україна" – 25, 35 – "Свобода", 21 – позафракційні.</p>
<p>Шановні колеги, я звертаюся до всіх, до позафракційних, до всіх. Шановні колеги, це наша відповідальність прийняти цей закон. Це наша відповідальність, щоб злочинці, які ґвалтували країну, які грабували країну, які вбивали людей, ніде не могли сховатися від покарання. Прошу шановних народних депутатів ще раз підтримати включення до порядку денного. Прошу, колеги, прошу всіх сісти на свої робочі місця, сконцентруйтеся, будь ласка. Прошу підтримати включення до порядку денного цього важливого законодавчого акту. Прошу голосувати. <a name=Temp></a></p>
<p>&nbsp;</p>
<p>10:56:52</p>
<p>За-223</p>
<p>Я прошу голосувати всіх. Я прошу колеги,&nbsp; ви ходите по залу замість того, щоб голосувати. "За" – 223. Рішення не прийняте.</p>
<p>По фракціям, будь ласка.&nbsp; 79 – "Батьківщина",&nbsp; Партія регіонів – 0,&nbsp; "УДАР" – 39, "Економічний розвиток" – 18, ЗМС – 0,&nbsp; 23 – "Суверенна європейська Україна",&nbsp; 35 – "Свобода", позафракційні – 29.</p>
<p>Я звертаюся до позафракційних депутатів. Шановні колеги… Зараз&nbsp; дам слово. Будь ласка,&nbsp; Олег Тягнибок.&nbsp; Я дам слово.</p>
<p>&nbsp;</p>
<p>10:57:22</p>
<p>ТЯГНИБОК О.Я.</p>
<p>Олег Тягнибок, фракція Всеукраїнське&nbsp; об'єднання "Свобода".&nbsp; Шановне товариство, я прекрасно розумію, яка зараз атмосфера панує&nbsp; в парламенті. З одного боку, для когось,&nbsp; можливо, це канікули, серпень&nbsp; місяць, для&nbsp; когось –&nbsp; відчуття, що&nbsp; цей парламент, як-то кажуть,&nbsp; Бозі&nbsp; віддав&nbsp; дух, але ми мусимо сконцентруватися. Особливо я звертаюся до державницьких фракцій. Товариство, це абсолютно неприпустимо, коли&nbsp; присутні&nbsp; в залі депутати-державники і&nbsp; один-два&nbsp; голоси&nbsp; фракції недодають. Я вас дуже, і це не є прохання народного депутата&nbsp; вашого колеги, це є вимога української громадськості, українського суспільства, це зрештою це є наша відповідальність. Послухайте Голову парламенту Олександра&nbsp; Турчинова, який наголошує&nbsp;&nbsp; на необхідності&nbsp; концентрації, дисципліни і голосувань, і ми&nbsp; всі це говоримо зараз. Товариство, голосуємо за державницькі…</p>
<p>&nbsp;</p>
<p>ГОЛОВУЮЧИЙ. Дякую. Олег Ляшко.</p>
<p>&nbsp;</p>
<p>10:58:36</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України, законопроект, який зараз&nbsp; ми намагаємося розглянути у парламенті, передбачає&nbsp; можливість притягнення&nbsp; до кримінальної відповідальності банди Януковича і його посіпак, які сьогодні&nbsp; переховуються в Росії, які&nbsp; фінансують тероризм на Донбасі,&nbsp; які допомогли Путіну&nbsp; окупувати&nbsp; Крим.</p>
<p>Я прошу все українське суспільство звернути увагу на тих, хто не голосує за цей&nbsp; законопроект. Це недобитки банки&nbsp; Януковича – регіонали, комуняки і так званий ЗМС, який фінансується злодіями&nbsp; Януковича: Курченком, Арбузовим і іншими. Тобто фінансування на терористів у них є, а щоб притягнути до відповідальності тих, хто пограбував країну, хто вбив наших громадян, за це вони не голосують. Тому ні комуняки, ні регіонали, ні ЗМС не мають жодного морального права сидіти тут у Верховній Раді. Якщо ви, паразити, зараз не проголосуєте, ми вас винесемо на вилах. Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Розенко.</p>
<p>&nbsp;</p>
<p>10:59:44</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка". Однозначно, фракція "УДАР" підтримує зазначений законопроект&nbsp; і голосує в повному обсязі за зазначений законопроект. Але я вношу пропозицію повернутися до розгляду цього питання, до включення цього питання в порядок денний, адже от, зокрема, моя карточка не спрацювала&nbsp; і я не зміг дати свій голос за зазначений законопроект, хоча знаходжуся на місці, ніде не ходжу, голосую "за". Карточка не проголосувала, тому я попрошу повернутися до розгляду зазначеного питання і проголосувати всі залом включення в порядок денний зазначене питання в повному обсязі. Дякую.</p>
<p>&nbsp;</p>
<p>ГОЛОВУЮЧИЙ. Рудьковський, народний депутат. Потім Соболєв і будемо переходити до прийняття рішення. Я прошу секретаріат оголошення зробити, всіх народних депутатів негайно запросити до сесійної зали.</p>
<p>&nbsp;</p>
<p>11:00:39</p>
<p>РУДЬКОВСЬКИЙ М.М.</p>
<p>Шановні народні депутати, шановні громадяни України! Дійсно, Верховна Рада, яка фактично вже закінчила свою каденцію, може зробити кілька важливих речей для України. Прийняти закони, які не дозволять більше займатися при владі корупцією, щоб потрібно було за кордоном когось шукати і повертати власність народну.</p>
<p>Друге питання – прийняти закони, які позбавлять депутатів в кінці кінців недоторканості і в парламент будуть приходити професіонали.</p>
<p>Третє – Верховна рада може прийняти Закон про імпічмент Президента для того, щоб більше президентами ставали лише із почуття боротьби за краще життя України.</p>
<p>Четверте, я вважаю, що Верховна Рада повинна прийняти соціальні закони: відмінити пенсійну реформу, підвищити мінімальну&nbsp;&nbsp; &nbsp;заробітну плату, щоб було іншим депутатам на що орієнтуватися.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, народний депутат Соболєв.</p>
<p>&nbsp;</p>
<p>11:01:51</p>
<p>СОБОЛЄВ С.В.</p>
<p>Шановні колеги! Наша фракція "Батьківщина" підтримала цей законопроект, на його включення, і я хочу вжити ключовий аргумент. Цей законопроект – це водорозділ: чи ми покінчили з старим режимом Януковича з тотальною корупцією, з тотальним забезпеченням тиску на підприємців, з тотальним забезпеченням покарання, невідворотності покарання, за фінансування тероризму, бо дуже добре, що в цьому законопроекті чітко визначено перелік статей. І я думаю, що це сьогодні буде визначальне голосування для парламенту. Бо для того, щоб не просто говорити про люстрацію, не просто говорити про нові правила виборів, ми повинні говорити і про те, що повинна бути невідворотність покарання тих, хто порушував закон, хто порушив ключові норми гуманності. І я думаю цей закон дасть можливість чітко використати всі механізми в рамках Ради Європи (а цей закон пройшов погодження з спеціалістами Ради Європи) з цього питання. Тому прохання повторно поставити на голосування.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Єремеєв. Шановні колеги! Давайте переходити до голосування, я представникам практично всіх фракцій дав можливість виступити.</p>
<p>&nbsp;</p>
<p>11:03:03</p>
<p>ЄРЕМЕЄВ І.М.</p>
<p>Шановний Голово, шановні народні депутати! Не так давно ми знаємо як в центрі міста Києва розстрілювали мирних людей. Ми дуже часто згадуємо про "Небесну сотню"&nbsp; і цей закон сьогодні треба приймати лише для того, щоб ці люди не даремно поклали своє життя. Ми знаємо, що сьогодні ця влада, яка вкрала кошти, яка фінансує сепаратистів відповідає за тисячі героїв, які гинуть на Сході України.</p>
<p>Тому фракція "Суверенна європейська Україна" закликає народних депутатів проголосувати за цей законопроект.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги! Всі виступаючі підтримали прийняття повторного повернення до цього закону. Я прошу, Давид Важаєвич, сідайте, будь ласка,&nbsp; на своє робоче місце, колеги сідайте. Прошу всіх сісти, підготуватись, налаштуватись на результат, на результативне голосування.</p>
<p>Колеги! Це принципова позиція всього парламенту підтримати цей законопроект. Прошу, шановні колеги,&nbsp; включити, підтримати включення до порядку денного проекту Закону про внесення змін до Кримінального та &nbsp;Кримінально-процесуального кодексу щодо невідворотності&nbsp; покарання за окремі злочини проти основ національної безпеки, громадської безпеки та корупційні злочини (реєстраційний номер 4448а). Прошу всіх голосувати. Прошу голосувати. Включити до порядку денного. Давид Важаєвич, голосуйте, будь ласка.</p>
<p>&nbsp;</p>
<p>11:04:41</p>
<p>За-237</p>
<p>Рішення прийнято. Дякую.</p>
<p>Шановні колеги, можемо зразу в цілому підтримати? <i>(Шум у залі)</i> В цілому можемо? Прошу, за основу і в цілому, шановні колеги, підтримати цей законопроект. Він дуже важливий. Прошу голосувати. Миколо, голосуй!</p>
<p>&nbsp;</p>
<p>11:05:12</p>
<p>За-210</p>
<p>Рішення не прийнято. По фракціях.&nbsp; 78 – "Батьківщина", 4 – Партія регіонів, 40 – "УДАР", "Економічний&nbsp; розвиток" – 6, 0 – ЗМС, 24 – "Суверенна європейська Україна", "Свобода" – 35, … 23.</p>
<p>Пропозиція за основу його прийняти за скороченою процедурою. Давайте! За основу, шановні колеги, прошу підтримати за основу цей проект. Прошу голосувати.</p>
<p>&nbsp;</p>
<p>11:05:52</p>
<p>За-235</p>
<p>Рішення прийнято. Скорочену процедуру підтримуємо розгляду питання? <i>(Шум у залі)</i> Підтримуємо.</p>
<p>Прошу, шановні колеги, підтримати скорочену процедуру розгляду цього питання.</p>
<p>&nbsp;</p>
<p>11:06:15</p>
<p>За-194</p>
<p>Не підтримана скорочена процедура розгляду цього питання. Будь ласка, по фракціях.&nbsp; 76 – "Батьківщина", 2 –&nbsp; регіони, "УДАР" – 38, 2 – "Економічний&nbsp; розвиток", ЗМС – 0, "Суверенна європейська Україна" – 25, 35 –&nbsp; "Свобода", 16 – позафракційні.</p>
<p>Шановні колеги… Шановні колеги, я прошу профільний комітет &nbsp;дуже ретельно віднестися до підготовки цього закону і по готовності,&nbsp; я думаю, що&nbsp; зал не буде заперечувати, щоб все ж таки по готовності ми&nbsp; могли підтримати в цілому цей&nbsp; законодавчій акт, він дуже важливий. Для того, щоб повернути ресурси, вкрадені у країни, і для того, щоб злочинці, де б вони не ховалися, були покарані.</p>
<p>Колеги, до мене звернулися дві фракції – "Суверенна європейська Україна", "Економічний розвиток" – з пропозицією провести перерву. Окрім того, я сам також хотів вийти з цією&nbsp; ініціативою.</p>
<p>Прошу, шановні колеги, оголошується перерва на 30 хвилин. На 30 хвилин оголошується перерва. Я прошу керівників депутатських груп і фракцій до кабінету зайти Голови&nbsp; Верховної Ради.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Прошу секретаріат зробити оголошення, щоб всі народні депутати&nbsp; зайшли до сесійної зали.</p>
<p>Відповідно до ініціаторів перерви, за Регламентом, я даю можливість виступити представнику фракції. Володимир Михайлович Литвин виступає.</p>
<p>&nbsp;</p>
<p>12:33:15</p>
<p>ЛИТВИН В.М.</p>
<p>Шановні народні депутати! Шановний Голово! Ми просили перерву для того, щоб привернути увагу до ситуації, яка склалася із матерями, сім'ями, з дружинами військовослужбовців, які перебувають в зоні АТО, і доля яких для багатьох сімей невідома. Насамперед це стосується 30-ї механізованої бригади, яка п'ятий місяць поспіль фактично вбивається&nbsp; "Градами" із російської сторони, з одного боку, а з другого&nbsp; боку – нападами сепаратистів.</p>
<p>Ви можете уявити, що відчуває сім'я, коли їй присилають відео із тілами їхніх чоловіків і з запитаннями: "Що він&nbsp; там робить?" і "Приїжджайте його забрати"! А встановити, де перебуває загиблий – неможливо.</p>
<p>Я наведу вам таку статистику, шановні колеги. 30-а механізована бригада. На сьогодні на ранок – 25 загиблих, 13 – пропало без вісті, майже 190 людей – поранено. Жінки божеволіють від того, що не знають, що відбувається з чоловіками. Будь-які спроби&nbsp; догукатися, запропонувати, щоб цю бригаду відвели на відпочинок, поповнення… для того, щоб вони могли прийти до себе, обертається звинуваченнями в панікерстві, в дезертирсті і таке інше. Складається враження, що їх просто цілеспрямовано… винищується вона. І бійці говорять: "Що, нам потрібно піти здатися в полон, потім повернемося і нас тоді відправлять у відпустку?"</p>
<p>Тому я сьогодні звертаюся до Голови Верховної Ради,&nbsp; до міністра оборони, до Генерального штабу. Почуйте тих жінок, які криком кричать з дітьми, що вони хочуть знати про долю своїх батьків, вони відмовляються виконувати обов'язок, вони потребують перепочинку до реформування і поповнення, це перше.</p>
<p>&nbsp;І друге. Де наша дипломатія? Чому не запропонують дипломатам, щоб вони поїхали туди і побачили, який обстріл ведеться з сусідньої території. Їх просто методично вибивають і військові говорять: " ми будемо наступати, ми будемо звільняти територію, але нас із іншої території виб'ють, бо АТО не має жодної війни". Я прошу рахувати це зверненням до Президента України. Давайте почуємо наші сім'ї і давайте зробимо так, щоб перемога у нас не досягалася у будь-який спосіб, за будь-яку ціну. Не можна смітити людьми, тим більше, які зробили і роблять все для наведення конституційного порядку в Україні. Вони мають бути почуті, має бути прийняте рішення. Я прошу вашої підтримки. Це крик тисяч жінок.</p>
<p>&nbsp;</p>
<p>ГОЛОВУЮЧИЙ. Шановні колеги, що стосується рішень Погоджувальної ради відносно змін до виборчого законодавства, на превеликий жаль,&nbsp; не знайшли формату, відповідно до якого можна було б отримати 226 по тим чи іншим виборчим законам. Саме тому, поки нема змін до виборчого законодавства, вибори до наступної Верховної Ради будуть відбуватись за чинним законом. Тому є у керівників…</p>
<p>Після оголошення, безумовно, після того, як вони будуть оголошені. Тому, шановні колеги, я звертаюсь до керівників депутатських груп і фракцій продовжити консультації щодо змін виборчого законодавства. Тому що чинне законодавство, безумовно, не є досконалим.</p>
<p>Шановні колеги! Перед тим, як перейти до важливих питань порядку денного, а у нас сьогодні всі питання, я нагадаю, мають принципову вагу, стратегічну вагу. Я би просив, щоб ми зараз одне технічне питання проголосували, воно не потребує включення до порядку денного. Це проект Постанови 4497а – про продовження перебування на державній службі Зайчука Валентина Олександровича. Шановні колеги, всі знають Валентина Олександровича, який багато років професійно керує Апаратом Верховної Ради. Який незалежно від того, яка в парламенті більшість, меншість, чесно, гідно, професійно виконує свій обов'язок. Я дуже прошу, шановні колеги, підтримати цей проект постанови за основу і в цілому про продовження перебування на державній службі Зайчука Валентина Олександровича.</p>
<p>Прошу, шановні колеги, підтримати цей проект голосуванням за основу і в цілому. Прошу, шановні колеги, проголосувати.</p>
<p>Сергій Владиславович, будь ласка, проголосуйте.</p>
<p>&nbsp;</p>
<p>12:38:21</p>
<p>За-273</p>
<p>Рішення прийнято.</p>
<p>Дякую, шановні колеги.</p>
<p>Шановні народні депутати, зараз ми переходимо до блоку законодавчих актів у другому читанні і у нас зараз роздана таблиця, просили депутати, по санкціям для того, щоб могли депутати ознайомитись. Ми домовились, що в годину почнемо розгляд цього питання, а зараз, шановні колеги, прохання, щоб ми розглянули питання, реєстраційний номер 4322а, – це проект Закону про внесення змін до деяких законодавчих актів щодо оновлення державного апарату та спрощення надання адміністративних послуг. Це якраз той формат реформ в адміністративному секторі, який ми разом почали з вами, з Кабінетом Міністрів.</p>
<p>Будь ласка, Валерій Володимирович. Я прошу, Валерій ….., давай…</p>
<p><i>(Шум в залі)</i></p>
<p>Шановні колеги! Просить голова комітету дати ще годину підготувати це питання.</p>
<p>Я просив би комітет давайте більше оперативно працювати для того, щоб можна було приймати. Є таблиця. Є таблиця. Колеги, заспокойтесь.</p>
<p>Шановні колеги! Наступне питання. Тоді давайте розглянемо проект Закону про засади державної регіональної політики. Я прошу народний депутат Кілінкаров.</p>
<p>&nbsp;</p>
<p>12:40:23</p>
<p>КІЛІНКАРОВ С.П.</p>
<p>Шановні народні депутати! Урядовий проект Закону України про засади державної регіональної політики (реєстраційний номер 4069а) від 13.06.2014 року було прийнято за основу 3 липня 2014 року. На засіданні комітету 23 червня поточного року було розглянуто і підготовлено до другого читання порівняльну таблицю. До комітету надійшло 7 поправок. Всі вони враховані. За наслідками розгляду було прийнято одностайне рішення про підтримку запропонованої редакції цього закону.</p>
<p>Разом з тим вважаю за доцільне висловити кілька слів щодо зауважень Головного юридичного управління. Перша група зауважень стосується того, що даний законопроект містить певні повтори вже прийнятих законів. Це, на нашу думку, абсолютно нормально, якщо звернути увагу на назву законопроекту - про засади державної регіональної політики.</p>
<p>Предметом регулювання цього закону є таке широке коло питань, що повністю уникнути певних посилань і повторів практично не можливо. Але ми не вважаємо, що ті повтори якимось чином протирічать чинному законодавству.</p>
<p>Друга група зауважень – щодо недостатності врахувань норм закону № 4178а про внесення змін до Конституції України, внесеного Президентом України, є цілком слушною. Але давайте будемо реалістами.</p>
<p>По-перше, це не закон, а законопроект. І було б дуже дивним враховувати норми одного законопроекту, не знаючи остаточної редакції в нормах іншого законопроекту.</p>
<p>По-друге, законопроект № 4178а стосується змін до Конституції України, а це не дуже швидкий процес. Так що нам треба зупинити всю законотворчу роботу до введення в дію цього законопроекту уже як закону.</p>
<p>По-третє, зазначений законопроект після прийняття потягне за собою внесення змін не тільки в Закон про засади державної регіональної політики, але й дуже велику кількість інших важливих законів. Зокрема про місцеве самоврядування в Україні, про місцеві державні адміністрації та інші.</p>
<p>Третя група зауважень носить суто технічний характер. І ми не з усіма погоджуємося, зокрема щодо створення регіональних агенцій, пункт 10. Але пункти 8 і 9 є дискусійними. Якщо зал все ж буде наполягати на врахуванні тих зауважень, які можуть бути доопрацьовані без зміни фундаментальних положень цього законопроекту, то комітет готовий протягом двох тижнів доопрацювати його і внести на повторне друге читання. Прошу підтримати прийняття цього законопроекту&nbsp; у другому читанні і в цілому, як це рекомендує комітет. Дякую.</p>
<p>&nbsp;</p>
<p>ГОЛОВУЮЧИЙ. Ще раз, пропозиція комітету. В другому і в цілому, так я розумію?</p>
<p>&nbsp;</p>
<p>КІЛІНКАРОВ С.П. Так. В другому і в цілому. Якщо ні, то, можливо, відправити на доопрацювання…</p>
<p>&nbsp;</p>
<p>ГОЛОВУЮЧИЙ. Я сподіваюся, що все ж таки… Дякую, сідайте, будь ласка, Спірідон Павлович.</p>
<p>Шановні колеги,&nbsp; що стосується регіональної політики і саме підтримки регіонів, у нас завжди парламент тут одноголосно голосував і не залежно від політичних партій, секторів тощо.</p>
<p>Прохання, шановні колеги, підтримати ініціативу, вірніше, рішення комітету і проголосувати проект Закону про засади державної регіональної політики у другому читанні і в цілому. Прошу, шановні колеги, сідайте на свої робочі місця. Колеги, сідайте на свої робочі місця, будь ласка.</p>
<p>Прошу підтримати прийняття Закону (4069а) про засади державної регіональної політики в другому читанні і в цілому. Прошу голосувати.</p>
<p>&nbsp;</p>
<p>12:44:29</p>
<p>За-176</p>
<p>Рішення не прийнято.</p>
<p>По фракціях, будь ласка. "Батьківщина" – 17 (незрозуміла позиція), Партія регіонів – 7, "УДАР" – 36, 30 – "Економічний розвиток", 0 – ЗМС, 25 – "Суверенна Україна", "Свобода" – 35, 26 – позафракційні.</p>
<p>Будь ласка, Сергій Соболєв може прокоментувати, в чому проблема з цим законом? Народний депутат Кириленко, включіть мікрофон.</p>
<p>&nbsp;</p>
<p>12:46:31</p>
<p>КИРИЛЕНКО І.Г.</p>
<p>Шановний Олександре Валентиновичу, шановні колеги! Цей законопроект, ви чули доповідача, що він передбачає, щоб, напевно, буде повторне друге читання і особливо наступний законопроект. Друзі, це реформа адміністративно-територіальна розпочинається, на превеликий жаль, на користь&nbsp; великих міст і на шкоду селу. Я застерігаю весь зал, друзі! У ці важкі часи&nbsp; давайте&nbsp; затівати цю реформу, давайте переколотимо село, тоді вже&nbsp; нічого не треба робити. Повторне друге! А наступний закон – жодного голосу!&nbsp;&nbsp; Спасибі.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги,&nbsp; пропозиція – на повторне друге читання. Давайте, щоб цей закон все ж таки мав можливість&nbsp; бути доопрацьований і прийнятий парламентом. Прошу, шановні колеги, підтримати повторне друге читання. Прошу голосувати.</p>
<p>&nbsp;</p>
<p>12:45:58</p>
<p>За-234</p>
<p>Рішення прийнято.</p>
<p>Шановні колеги, я так розумію, що… по виступу Івана Григоровича, що&nbsp; фракція&nbsp; не готова підтримати Закон про&nbsp; добровільне об'єднання територіальних громад. Колеги,&nbsp; давайте порадимось, як… Тому що я&nbsp; бачу, коли фракція&nbsp; не голосує, у нас&nbsp; навряд чи буде результативне рішення. Можемо тоді, Іван Григорович, на повторне друге читання.</p>
<p>Будь ласка, включіть мікрофон&nbsp;&nbsp; депутата Пинзеника.</p>
<p>&nbsp;</p>
<p>12:46:37</p>
<p>ПИНЗЕНИК В.М.</p>
<p>Шановний Голово, шановні колеги!&nbsp; У багатьох фракцій можуть бути зауваження. Але для того,&nbsp; щоб депутати прийняли рішення, треба, щоб доповіли, у чому&nbsp; суть розбіжностей, для того, щоб ми&nbsp; мали можливість приймати усвідомлене рішення.&nbsp; Тому фракція "УДАР"&nbsp; пропонує, щоб було&nbsp; надано слово голові комітету, щоб він нам пояснив, що підготовлено до другого читання. І коли стане зрозуміло, що є спірні питання, то ми&nbsp;&nbsp; можемо&nbsp; приймати усвідомлення рішення про направлення закону на повторне друге читання.</p>
<p>&nbsp;</p>
<p>ГОЛОВУЮЧИЙ. Шановні колеги,&nbsp; я єдине хочу нагадати, що у нас іде&nbsp; зараз саме друге читання і тут&nbsp; формат один: є поправки, ми можемо їх або підтримати, або&nbsp; відхилити, і голосувати в цілому. Дискусії у нас&nbsp; ідуть на рівні першого читання.&nbsp; Але, шановні колеги, давайте так. Я би просив, щоб&nbsp; голова комітету підійшов до мене, ми проконсультувалися з ним.</p>
<p>А зараз давайте будемо розглядати стратегічно важливе&nbsp; для нашої країни питання, воно має реєстраційний номер 4116а. Це проект Закону про внесення змін до деяких законів України щодо реформування системи управління Єдиною газотранспортною системою України.</p>
<p>Прошу, шановні колеги, я би просив… Арсеній Петрович, як ми побудуємо?.. Прем'єр-міністр, давайте його привітаємо, прийшов саме, щоби обговорили ми цей закон і підтримали. <i>(Оплески)</i></p>
<p>Я би просив підготуватись голову комітету. А зараз просив би Прем'єр-міністра прокоментувати ті зміни, які відбулись в цьому законі під час його доопрацювання. Будь ласка.</p>
<p>&nbsp;</p>
<p>ЯЦЕНЮК А.П.</p>
<p>Шановний пане Голово, шановні народні депутати України! Дозволю ще раз нагади основні і базові положення даного законопроекту.</p>
<p>Українська газотранспортна система залишається на 100 відсотків державною власністю. Це перше.</p>
<p>Друге. Українська держава оголошує публічний конкурс на залучення інвесторів щодо модернізації і експлуатації української ГТС.</p>
<p>Третє. Такими інвесторами, відповідно до закону, можуть бути тільки компанії країн-членів Європейського Союзу, які відповідно сертифіковані, або Сполучених Штатів Америки.</p>
<p>Четверте. Так звана операторська компанія контролюється виключно українською державою, а саме: 51 відсоток належить державі, 49 відсотків можуть отримати ЄС або США.</p>
<p>Тепер що стосується тих пропозицій, які були внесені фракціями і народними депутатами України.</p>
<p>Фракція "Свобода" наполягала на тому, щоби остаточне рішення про затвердження інвесторів приймалось в стінах Верховної Ради України. Не дивлячись на те, що чинна Конституція України не дає розширеного тлумачення можливостей парламенту приймати такі рішення, але вважаю, що це правильне політичне рішення. Уряди міняються, президенти міняються і для балансу влад в такому складному питанні необхідний додатковий контроль з боку Верховної Ради України.</p>
<p>Друге. Що стосується позиції фракції "Батьківщина", вважаю, що та пропозиція, яка була висловлена на Погоджувальній раді також заслуговує на увагу. Мова йде про те, що ми також пропонуємо в редакції закону додати два пункти. Перший пункт: "При проведенні конкурсу компанія, яка є резидентом або ЄС, або США, зобов'язана розкрити всю інформацію щодо структури своєї власності і показати всіх бенефіціарів, які є власниками цієї компанії. Це повинна бути суттєва умова.</p>
<p>Друге. В тому випадку, якщо компанія, яка виграла конкурс, приймає рішення щодо зміни своєї структури власності, то таке рішення може прийматися виключно у випадку, якщо на це згоду дає українська сторона. Мотивація для уряду зрозуміла і правильна, може статися так, що виграє компанія, яка є резидентом ЄС, а через певний період часу зміниться структура власності і під лейбою Європейського Союзу може бути власність, наприклад, країни агресора.</p>
<p>З урахуванням таких пропозицій ми просили б парламент проголосувати за цей законопроект. Для того, щоб парламент мав можливість, і народ України, отримувати достовірну інформацію про діяльність компанії, то компанія раз на п'ять років повинна давати звіт і звіт повинен представлятися, в тому числі і у Верховну Раду України.</p>
<p>Ми усвідомлюємо, що ці&nbsp; додаткові вимоги, звичайно, навантажують законопроект. Зараз не стоїть черга для того, щоб інвестувати в&nbsp; українську газотранспортну систему. Але ми повинні зробити перший крок для того, щоб залучити ЄС і США, для того, щоб отримати додаткові кошти на інвестиції.</p>
<p>Для того, щоби ЄС був зацікавлений у збільшенні транзиту газу&nbsp; територією України і, відповідно, ми заробляли разом більше коштів. І для того, щоб Європейський Союз був послідовним. Послідовність полягає у наступному: якщо ми разом, якщо ми підписали Угоду про політичну асоціацію, то це означає, що ми допомагаємо один одному, і не будуємо Південний потік, який будується виключно проти України, який будується тільки з однією метою – обійти Україну.</p>
<p>Для Європейського Союзу все це казка про диверсифікацію енергопостачання. Все рівно, є повна і тотальна залежність від Росії. І ми зараз з країнами членами ЄС повинні не просто ратифікувати і підписати третій енергопакет, який ми уже підписали, ми його повинні виконувати.</p>
<p>&nbsp;Тому мета закону – це мати ЄС і США як операторів українського газотранспортної системи, де Україна контролює компанію, і де власність на українську ГТС і на українські сховища залишається виключно на 100 відсотків за українською державою.</p>
<p>Не просто буде залучити інвестора, але, принаймні, це дає можливість розпочати політичні і економічні переговори з нашими західними партнерами.</p>
<p>Тому з урахуванням&nbsp; того, що було сказано членами парламенту і фракціями, уряд звертається проголосувати за даний проект уже в цілому.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Шановні колеги! Шановні колеги, прошу заспокоїтись! Я прошу, давайте руки опустимо. Це ж не обговорення питання. Ми в першому читанні, коли&nbsp; приймали,&nbsp; детально його обговорили. У нас нема обговорення зараз, у нас зараз є прийняття рішення.</p>
<p>Шановні колеги, ми зараз заслухали позицію Прем'єр-міністра, він оголосив т і правки, які ми зараз обговорювали на Погоджувальній раді. І з урахуванням цих правок, які, безумовно, проведемо техніко-юридичне &nbsp;під час редагування закону. Ми&nbsp; давайте схвалимо цей закон, чітко зафіксувавши під стенограму, що ті правки, які оголосив Прем’єр-міністр, вони включаються до цього закону.&nbsp;</p>
<p>Прошу, шановні колеги, зараз відповідально поставитися до енергетичної безпеки нашої країни і підтримати законопроект 4116а, підтримавши його "за" в&nbsp; другому читанні і в цілому.</p>
<p>Прошу, шановні колеги, голосувати. Прошу голосувати.</p>
<p>&nbsp;</p>
<p>12:55:57</p>
<p>За-228</p>
<p>Рішення прийнято. "За" – 228 голосів. <i>&nbsp;(Оплески) </i></p>
<p>&nbsp;Дякую, шановні колеги. Це дуже важливе питання, тому що саме ми з вами сьогодні зробили дуже серйозний крок до енергетичної безпеки України.</p>
<p>Прошу по фракціях. "Батьківщина" – 73, Партія регіонів – 1, "УДАР" – 39, "Економічний розвиток" – 26, ЗМС – 0, "Суверенна європейська Україна" – 30, "Свобода" – 35, позафракційні – 24.</p>
<p>Народний депутат Мирний, будь ласка,&nbsp; мікрофон.</p>
<p>&nbsp;</p>
<p>12:56:31</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Шановні українці! От сьогодні ми побачили практичний результат роботи двох гілок влади. На жаль, дуже часто вузькопартійні або інші інтереси перешкоджають займати правильно державницьку позицію. І ми вдячні уряду, який дійсно врахував всі ті поправки, на яких наполягала "Свобода". І хочу наголосити на тому, що, незважаючи на непрості переговори з урядом, незважаючи&nbsp; на те, що дуже часто, на жаль, правильні пропозиції відкидалися в силу тих чи інших амбіцій, врешті-решт здоровий глузд, державницька позиція як з боку парламенту, так з боку уряду перемогла. І на сьогоднішній день ми&nbsp; констатуємо, що в цьому вигляді закон буде перешкоджати як прихованій, так і явній приватизації і ми маємо зробити все, щоб абсолютно прозоро, згідно духу і …</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>12:57:43</p>
<p>МИРНИЙ О.Б. Дякую за можливість закінчити. Ще хочу наголосити, що без суспільства, без громадського контролю, без прозорої процедури визначення, призначення і регуляції діяльності компанії-оператора цей закон працювати не буде. А "Свобода", як і інші партії – партнери по коаліції,&nbsp; зроблять все, щоб жодним чином ні "Газпром", ні наближені до нього особи не зайшли на територію України і, не дай Боже, не заволоділи нашою всенародною власністю. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякую. Народний депутат Рудьковський, репліка. І потім народний депутат Соболєв, я бачу руку.</p>
<p>&nbsp;</p>
<p>12:58:26</p>
<p>РУДЬКОВСЬКИЙ М.М.</p>
<p>Шановні колеги, шановні громадяни України! Сьогоднішнє рішення однозначно гарантує для всіх, що ми зимою не отримаємо жодного кубічного метра газу з Російської Федерації ні за яких умов, бо прийняття цього закону не збільшить постачання газу і не збільшить транзиту. Це означає, що ми "на шару" віддали американцям в управління газотранспортну мережу. Якби ми запросили в акціонери підприємства болгар, румун, німців…</p>
<p>&nbsp;</p>
<p>ГОЛОВУЮЧИЙ. Будь ласка, відключіть мікрофон. Позицію Російської Федерації ми чуємо завдяки їх каналам, озвучувати тут, в залі, непотрібно. Будь ласка, народний депутат Соболєв.</p>
<p>&nbsp;</p>
<p>12:59:18</p>
<p>СОБОЛЄВ С.В.</p>
<p>Шановні колеги! Я вважаю, що ми зараз ухвалили 3 ключові рішення. Перше рішення. Наша газотранспортна система не підлягає приватизації і це закріплено в цьому&nbsp; законі.</p>
<p>Друге рішення. Наша газотранспортна система може бути передана в управління тільки виключно за згодою парламенту України. Це дуже принципова позиція.</p>
<p>І третя позиція. Наша газотранспортна система буде фактично під тотальним аудитом українського уряду, українського парламенту і міжнародної спільноти, при неможливості її передачі країні-агресору, що є поправками фракції "Батьківщина". Ми дуже вдячні сесійній залі, що ви врахували наші поправки і з цього моменту ми будемо знати всю історію компаній, які можуть претендувати, і ми будемо мати в щорічному режимі контроль за тим, щоб ніколи в країні не повторилась історія "вєнко-прикерчинська", коли одна компанія вигравала, а інша потім отримувала такі…</p>
<p>&nbsp;</p>
<p>ГОЛОВУЮЧИЙ. Дякую. Народний депутат Зарубінський.</p>
<p>&nbsp;</p>
<p>13:00:32</p>
<p>ЗАРУБІНСЬКИЙ О.О.</p>
<p>Дякую. Шановні колеги, два моменти.</p>
<p>Перший. Поставка чи непоставка російського газу до України, я хочу спростувати те, що мій колега сказав щойно, абсолютно не залежить від прийняття цього законопроекту і, на жаль, вона не залежить від економічних чинників і реальних раціональних економічних інтересів, - це зовсім інше питання.</p>
<p>І друге. Для того, щоб не було зайвої ейфорії і зайвих побоювань, ну немає черги зараз інвесторів вкладати гроші в українську ГТС. Я думаю про це може сказати і профільний міністр, і Прем'єр-міністр. Немає! Якщо ви думаєте, що зараз між ними величезний конкурс - нема їх!</p>
<p>Цим законом, складним законом, ми робимо матрицю. Ми робимо формат можливості для того, щоб ці інвестиції прийшли. Якщо вони не прийдуть то тоді і про Росію, і про інших поставщиків газу можна буде не згадувати.</p>
<p>Ми прийняли складний, але потрібний закон. Дякую.</p>
<p>&nbsp;</p>
<p>ГОЛОВУЮЧИЙ. Дякую. "УДАР", Каплін, будь ласка.</p>
<p>&nbsp;</p>
<p>13:01:41</p>
<p>КАПЛІН С.М.</p>
<p>Ну по-перше, я б хотів сказати, що за цей законопроект є не 228 голосів, а 229 голосів, бо моя картка не спрацювала і тому я прошу зарахувати голос. <i>(Шум у залі)</i></p>
<p><i>&nbsp;</i></p>
<p>ГОЛОВУЮЧИЙ. Заспокойтесь, будь ласка.</p>
<p>&nbsp;</p>
<p>КАПЛІН С.М. Це перше. Перепрошую. Хочу сказати, що за цей законопроект є не 228 голосів, а 229 голосів, бо моя картка не спрацювала, я прошу зарахувати голос мій. Це перше.</p>
<p>Друге. Хотів би звернутися до учорашнього олігарха, сьогоднішнього псевдокомуніста чи соціаліста Рудьковського: скажи, Коля, чого ти не голосував вчора за мій антитерористичний закон, який передбачав можливість створити в Службі безпеки України підрозділ для боротьби з тероризмом і диверсіями, а сьогодні голосуєш за проросійську позицію, аби далі Путін контролював трубу?</p>
<p>&nbsp;</p>
<p>ГОЛОВУЮЧИЙ. Шановні колеги, я бачу, все більше, більше рук. Я нагадаю, обов'язково і репліки будуть, все буде свого часу.</p>
<p>Прошу, Прем'єр-міністр. Прем'єр-міністр просить, шановні колеги, щоб ми встигли. Нам же треба ще люстрацію не забути голосувати. Так чи ні? А ви зараз почали говорити, ми ж повинні встигнути все проголосувати.</p>
<p>Уряд просить, шановні колеги, (опускайте руки), щоб ми перейшли до голосування за другий, не менш важливий закон. Нагадаю, ми з вами прийняли в першому читанні і зараз вже підготували до другого читання проект Закону про санкції. Санкції, шановні колеги. І зараз, будь ласка, я не бачу, голова комітету на всякий випадок готується.</p>
<p>Прошу Прем'єр-міністра прокоментувати Закон про санкції.</p>
<p>&nbsp;</p>
<p>ЯЦЕНЮК А.П.</p>
<p>Шановний пане Голово! Шановні народні депутати! Дякуємо за конструктивну роботу в підготовці цього законопроекту. Ще раз хочу нагадати, що це рамковий законопроект, який надає українській державі право захищати свої національні інтереси.</p>
<p>У тому випадку, якщо є загроза національній безпеці української держави, глава української держави через Раду національної безпеки і оборони буде мати право вводити ряд санкцій накшталт тих, які вводяться нашими західними партнерами – країнами ЄС, США і "Великої сімки".</p>
<p>Які правки ми підтримуємо в даному законопроекті? Уряд пропонує вилучити з переліку санкцій обмеження та припинення надання послуг поштового зв'язку, заборону та обмеження теле- і радіотрансляції, обмеження або припинення діяльності засобів масової інформації. <i>(Оплески)</i> Також обмеження та заборона і виробництва друкованих ЗМІ та інших інформаційних матеріалів.</p>
<p>Ми вважаємо, що такі рішення можуть прийматися виключно судами України відповідно до законів і Конституції.</p>
<p>Також є правка партії "УДАР", яку ми також вважаємо слушною. Вона полягає в тому, щоби змінити редакцію другої статті, а саме: по відношенню до якого кола суб'єктів можуть застосовуватися санкції. Санкції можуть застосовуватися з боку України по відношенню до іноземної держави, юридичних та фізичних осіб (нерезидентів), які знаходяться під контролем вказаних осіб. Тобто мова іде про те, що не просто істотна участь, а ми змінюємо фразу, на пропозицію "УДАРу", "під контролем".</p>
<p>Також в рамках доопрацювання цього законопроекту&nbsp; парламент вніс пропозицію щодо того, що Верховна Рада України отримає повноваження на схвалення Указу Президента&nbsp; про введення санкцій у тому випадку, якщо такий указ приймається про введення санкцій по відношенню до країни або до невизначеного кола суб'єктів. Якщо указ приймається, як ми зараз пропонуємо, про застосування санкцій до конкретних фізичних і юридичних осіб, а уряд підготував список 172 громадян Російської Федерації та громадян інших держав, які підривають територіальну цілісність і незалежність України, та 65 переважно російських компаній, які фінансують тероризм і підтримували анексію Криму, то такий указ приймається на підставі рішення Ради національної безпеки і оборони.</p>
<p>Шановні народні депутати України, уряд звертається з проханням прийняти закон&nbsp; про захист України, прийняти закон, який повинен давати чітку відповідь будь-яким агресорам, будь-яким терористам, які зазіхають на нашу національну безпеку, на нашу державу і на наших громадян.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, будь ласка, давайте дамо можливість від профільного комітету&nbsp; коротко прокоментувати&nbsp; щодо готовності закону до голосування.</p>
<p>&nbsp;</p>
<p>13:07:53</p>
<p>РАЗВАДОВСЬКИЙ В.Й.</p>
<p>Шановний Голово, шановні народні депутати України! Відповідно до доручення&nbsp; Комітет Верховної Ради України&nbsp; на своєму засідання розглянув прийнятий 12&nbsp; серпня цього року проект Закону про&nbsp; санкції (реєстраційний номер 4453а), який розроблено з метою посилення захисту суверенітету та територіальної цілісності України, її національних інтересів, національної безпеки, економічної самостійності, а також запобіганню порушення прав, свобод&nbsp; та законних інтересів громадян України, суспільства та держави.</p>
<p>Інші&nbsp; комітети своїх висновків до законопроекту не надавали.</p>
<p>У&nbsp; комітеті за участю керівництва Міністерства юстиції&nbsp; опрацьовано&nbsp; 15 пропозицій та&nbsp; зауваження, що надійшли&nbsp; від суб'єктів права законодавчої ініціативи, з яких: враховано –&nbsp;&nbsp; 11, відхилено – 1, прийнято&nbsp;&nbsp;&nbsp;&nbsp; рішення&nbsp; винести&nbsp; на розгляд Верховної Ради&nbsp; України – 3.&nbsp; Підготовлена до другого читання порівняльна таблиця, яка вам роздана, про санкції, завізована Головним&nbsp; юридичним управлінням Апарату Верховної Ради&nbsp;&nbsp; із зауваженнями. Прем'єр-міністр України&nbsp; тільки що озвучив&nbsp; ті пропозиції, які є і будуть&nbsp; враховані. Тому, враховуючи те,&nbsp; що&nbsp; озвучив Прем'єр-міністр,&nbsp; комітет рекомендує Верховній Раді&nbsp; України&nbsp;&nbsp; за результатами розгляду прийняти законопроект у другому читанні та в цілому. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги,&nbsp; я прошу всіх сісти на свої робочі місця, дуже серйозне голосування.&nbsp;&nbsp; Прошу, шановні колеги, прошу.</p>
<p>По&nbsp; таблиці&nbsp; Ярослав Сухий, будь ласка, одна&nbsp; хвилина.&nbsp; Запросіть&nbsp; до залу всіх депутатів.</p>
<p>&nbsp;</p>
<p>13:09:31</p>
<p>СУХИЙ Я.М.</p>
<p>Дякую.&nbsp; Шановний Олександре Валентиновичу,&nbsp; Арсеній Петрович у вівторок, коли ми голосували, сказав:&nbsp; ваші зауваження,&nbsp; пропозиції передавайте міністру юстиції. У той же&nbsp; день&nbsp; я передав зауваження міністру юстиції. Ці зауваження не увійшли до порівняльної таблиці. Щойно з Прем'єр-міністром… Я озвучу, які&nbsp;&nbsp; це зауваження. Послухайте, ми&nbsp; ж про це з вами говорили&nbsp; у сесійній&nbsp;&nbsp; залі.</p>
<p>У пункт 2-й&nbsp; стаття 3 "Підстави&nbsp; та&nbsp; принципи" дописати: "санкції, встановлюються на строк, що не перевищує певний термін, наприклад, 1 рік, при цьому Кабінет Міністрів України розробляє державну програму імпортозаміщення та компенсації збитків". Так діють усі держави світу, в яких є цей базовий закон. Якщо неможливо це зараз проголосувати, то я прошу Прем'єр-міністра, щоб він взяв до уваги, що таке зауваження було, є і воно є слушним, бо ніколи не вийдемо зі стагнації економіки. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я хочу нагади перед голосуванням, що закони, які були внесені народними депутатами щодо санкцій, альтернативні, вони також враховані їхні основні позиції під час доопрацювання цього закону до другого читання.</p>
<p>Що стосується зауваження Ярослава Сухого. Приймається це зауваження, Арсеній Петрович?</p>
<p>&nbsp;</p>
<p>ЯЦЕНЮК А.П. У нас є пропозиція – це слушні речі – абсолютно об'єктивно, що при введені санкції Україна також буде платити економічно і це ціна за незалежність. Це наша позиція.</p>
<p>Що стосується імпортозаміщення, то ми повинні відверто говорити: Росія протягом останніх 10 років системно скорочує весь імпорт українських товарів, системно згортає співпрацю з Україною і Росія почала торгівельну війну з Україною 10 років тому. Саме для цього ми підписали Угоду з Європейським Союзом. Треба диверсифікувати ринки і треба займатись імпортозаміщенням. Тому протокольне, ми приймаємо позицію, протокольне рішення парламенту з приводу з приводу цього питання.</p>
<p>&nbsp;</p>
<p>ГОЛОВУЮЧИЙ. Шановні колеги, протокольне доручення ми тоді оформлюємо ці задачі, про які говорили народні депутати щодо імпортозаміщення, щодо експортозаміщення, тобто тут багато питань. Але я хочу наголосити, шановні колеги, що ми зараз приймаємо не санкції, ми зараз приймаємо Закон про санкції, відповідно до якого можуть бути впроваджені ті чи інші санкції. У нас, на превеликий жаль, в законодавстві взагалі не було цієї позиції. І саме цей закон потрібен не тільки сьогодні, і на майбутнє для нашої європейської України, яка повинна працювати в межах&nbsp;&nbsp;&nbsp;&nbsp; європейських стандартів з цього питання. Тому, шановні колеги, я прошу, давайте зараз з врахуванням зауважень Прем'єр-міністра. Олександр Мирний постійно … Мікрофон візьміть. В мікрофон, будь ласка.</p>
<p>&nbsp;</p>
<p>13:12:42</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Є поправка Андрія Тягнибока, яка комітетом винесена на розгляд Верховної Рад. З точки зору Всеукраїнського об'єднання "Свобода"&nbsp; вони важливі. Прохання поставити тоді на голосування і визначитись, і все. І ми в цілому підтримаємо.</p>
<p>&nbsp;</p>
<p>ГОЛОВУЮЧИЙ.&nbsp; Озвучте цю поправку.</p>
<p>&nbsp;</p>
<p>13:13:53</p>
<p>МИРНИЙ О.Б.</p>
<p>Озвучую. Частину 1 статті 4 доповнити пунктами 3, 4, 5, 6 такого змісту: три – повна або часткова заборона, повне або часткове ембарго на торгівлю. Чотири – повна або часткова заборона укладення правочинів, що стосуються цінних паперів, емітентами, яких є особи, до яких застосовано санкції. П'яте – обмеження, зупинення чи припинення здійснення банками окремих видів банківських операцій. Шосте – заборона надавати кредити особам, в тому числі банкам та фінансовим установам, до яких застосовані санкції. У зв'язку з пунктом…</p>
<p>&nbsp;</p>
<p>ГОЛОВУЮЧИЙ. Зрозуміла поправка. Будь ласка,&nbsp; Прем'єр-міністр прокоментує.</p>
<p>&nbsp;</p>
<p>ЯЦЕНЮК А.П. Пане Олександр, ми дякуємо за пропозиції, хочу вас повідомити, що ваша пропозиція щодо цінних паперів врахована, щодо заборони торгівельних операцій окремо виведений пункт і це підлягає широкому тлумаченню, тобто будь-яких торгівельних операцій. Щодо обмеження і заборони всіх видів фінансових розрахунків також цей пункт є в четвертому розділі. Тому ваші позиції враховані.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Зауваження Кабміну почути.</p>
<p>Будь ласка,&nbsp; Зарубінський, народний депутат і будемо голосувати.</p>
<p>&nbsp;</p>
<p>13:14:35</p>
<p>ЗАРУБІНСЬКИЙ О.О.</p>
<p>Дякую, Олександр Валентинович.</p>
<p>Шановний Арсеній Петрович, я хотів би уточнити, щоб це прозвучало чітко, ви про це вже говорили, мова йде про статтю 1-у "Суверенне право України на захист" (другий абзац) там, де мова є про об'єкти, хто може стати об'єктами застосування санкцій.</p>
<p>Ви це оголосили. Але в таблиці, яку нам роздали, крім іноземних держав, іноземних юридичних осіб і так далі, далі в кінці є "громадян України". Я хотів би, щоб усі почули, очевидно, тоді буде свідоме голосування, чи залишаються громадяни України, чи це стосується нерезидентів?&nbsp; Дуже дякую.</p>
<p>&nbsp;</p>
<p>ЯЦЕНЮК О.П. Санкції стосуються тільки держави-агресора, тільки іноземних суб'єктів підприємницької діяльності, тільки іноземних компаній, іноземної агентури і всякої іншої гидоти, яка не дає можливості Україні жити.</p>
<p>&nbsp;</p>
<p>ГОЛОВУЮЧИЙ. Шановні колеги, позиція зрозуміла. Є готовність підтримати закон. Я дуже прошу, колеги, сідайте на свої робочі місця.</p>
<p>Агафонової, народного депутата, включіть мікрофон. <i>(Шум у залі)</i> Обов'язково! Будь ласка. <i>(Шум у залі)</i> Ви, мабуть, не ту картку вставляєте.</p>
<p>&nbsp;</p>
<p>13:15:57</p>
<p>АГАФОНОВА Н.В.</p>
<p>Шановні колеги, ми пропонуємо все ж таки уточнити перелік осіб, які є суб'єктами, що підпадають під дію цього закону, а саме, статтю 2. Ми погоджуємося з тими, що це мають бути іноземні особи-нерезиденти, юридичні і фізичні. Але в нас є&nbsp; уточнення стосовно тих юридичних осіб, які знаходяться під контролем.</p>
<p>Ми пропонуємо, щоб ця фраза звучала так "іноземні… юридичні&nbsp; особи, які знаходяться під контролем юридичних та фізичних осіб", і уточнити, "країни, якщо здійснює військову агресію по відношенню до України".</p>
<p>&nbsp;</p>
<p>ГОЛОВУЮЧИЙ.&nbsp; Нема заперечень в уряду?</p>
<p>&nbsp;</p>
<p>ЯЦЕНЮК А.П. Хочу ще раз нагадати, що ми погодилися на пропозицію зміни формулювання "під контролем". Єдине, що хочу нагадати, що в нас підставами застосування санкцій є не тільки військова агресія Тому не обмежуйте, будь ласка, суб'єктність. Залишаємо фразу "під контролем", як запропонувала ваша фракція. Все інше визначено у базових статтях закону.</p>
<p><b>&nbsp;</b></p>
<p>ГОЛОВУЮЧИЙ. Шановні колеги, я прошу, давайте все ж таки перейдемо до голосування.</p>
<p>У зв'язку з тим, що дуже багато правок було узгоджено прямо зараз, і Прем’єр-міністр Арсеній Петрович Яценюк їх оголосив, нам дійсно треба буде провести техніко-юридичне редагування цього закону після його прийняття (я для стенограми це говорю). Але зараз,&nbsp; шановні колеги, я прошу сідати на свої робочі місця. Колеги, потім дискусії. Зараз дуже важливе голосування.</p>
<p>І з урахуванням тих зауважень і правок, про які говорив Прем’єр-міністр, про які говорив представник профільного комітету народний депутат Развадовський, прошу, шановні колеги, підтримати закон в другому читанні і в цілому. Нагадаю, реєстраційний номер&nbsp; 4453а. Прошу всіх&nbsp; відповідально&nbsp; голосувати: захистити рідну країну. Прошу голосувати, шановні колеги.</p>
<p>&nbsp;</p>
<p>13:18:39</p>
<p>За-244</p>
<p>Рішення прийнято. <i>(Оплески) </i>Дякую, шановні колеги. Дякую. <i>&nbsp;(Оплески) </i>&nbsp;Будь ласка,&nbsp; Прем’єр-міністр Арсеній Петрович Яценюк.</p>
<p>&nbsp;</p>
<p>ЯЦЕНЮК А.П.</p>
<p>Шановні народні депутати України! Від імені уряду – велика подяка.&nbsp; Ми&nbsp; зробили два історичних кроки. Ви зробили!</p>
<p>Перше. Ми реально зробили крок до енергетичної незалежності держави. <i>&nbsp;(Оплески) </i></p>
<p>&nbsp;І друге. Ми показали, що країна вміє себе захищати, прийнявши Закон "Про санкції". Дякую. <i>&nbsp;(Оплески) </i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! <i>(Шум у залі)</i> Шановні колеги, я прошу, давайте піар пізніше трошки. Зараз нам треба&nbsp; відновити графік роботи. Я сподіваюсь, що основні питання ми з вами розглянемо до завершення ранкового засідання.</p>
<p>Колеги, не розходимося! Не розходимося, працюємо! Працюємо.</p>
<p>Шановні народні депутати, була спроба обговорювати питання, яке ми ще не розпочали… розгляд якого ми ще не&nbsp; розпочали. Це стосується проекту Закону про добровільні об'єднання територіальних громад. Віце-прем'єр-міністр, який веде питання регіональної політики в уряді, Володимир Гройсман спеціально приїхав для того, щоб можна було дати коментарі з цього закону. Я би просив, щоб на парламентську трибуну підійшов голова підкомітету Гладій Василь Іванович, який повинен доповідати закон до другого читання. Я не бачу Гладія. А, є, іде.&nbsp; Поки він готується доповідати, я б просив, щоби Володимир Гройсман прокоментував цей закон, який викликав багато питань у народних депутатів.</p>
<p>&nbsp;</p>
<p>ГРОЙСМАН В.Б.</p>
<p>Дякую. Шановний Олександре Валентиновичу, шановні народні депутати! Я хочу, по-перше, вам подякувати за підтримку у першому читанні цього законопроекту, але хотів би звернути увагу на те, що цей законопроект є надзвичайно важливий якраз для розвитку сіл і селищ України. Оскільки подрібнені села, а їх дуже велика кількість в Україні, не мають можливості отримувати свій прямий бюджет і повноваження такі, які мають сьогодні міста обласного значення. Цей закон покликаний на виключно добровільне об'єднання територіальних громад. Мова йде про те, що окремим селам, окремим громадам дуже важко, наприклад, отримувати техніку, яка займається вивезенням сміття, або один дитячий садочок вони не можуть самостійно утримувати. Їм треба об'єднуватись для того, щоб отримувати повноцінний бюджет, повноцінні податки і робити це більш ефективно. Так само цей закон врегульовує ці стосунки. Я наголошую на добровільності. Ми даємо можливість селам і селищам, і містам формувати потужні територіальні громади виключно на добровільних засадах. Тому хотів би вас просити підтримати цей законопроект, оскільки він передбачає, що всі механізми мають бути узгоджені жителями територіальних громад, згідно механізмів, які прописані в цьому законопроекті. В тому числі і спільними рішеннями територіальних громад, які мають бажання об'єднатись. Тобто ми даємо право і можливості селищам і селам на нормальне життя.</p>
<p>Хочу зазначити, що цей законопроект пройшов погодження зі всіма асоціаціями сільських, селищних, міських рад, обласних рад. Його сьогодні очікують в областях, де вже підготовлені такі проекти об'єднання. І це наша можливість і наша підтримка, в тому числі тих, хто хоче сформувати потужні громади в рамках децентралізації, яку ми з вами проводимо в нашій державі. Прошу підтримати і переконаний в тому, що більшість територіальних громад будуть вдячні українському парламенту за прийняття такого рішення.</p>
<p>Дякую за увагу і готовий надати відповідь на будь-яке запитання. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, я прошу голову підкомітету Комітету з питань державного будівництва та місцевого самоврядування Гладія Василя Івановича прокоментувати рішення комітету.</p>
<p>&nbsp;</p>
<p>13:22:49</p>
<p>ГЛАДІЙ В.І.</p>
<p>Шановні колеги народні депутати. Даний законопроект про добровільне об'єднання територіальних громад,&nbsp; реєстраційний номер 4070а, направлений на виконання концепції реформування місцевого самоврядування та територіальної організації влади в Україні, яка схвалена Кабінетом Міністрів України і підтримана профільним комітетом Верховної Ради України.</p>
<p>За дорученням Верховної Ради Комітет з питань державного будівництва та місцевого самоврядування розглянув на своєму засіданні 13 серпня поточного року всі зауваження і пропозиції, що надійшли від суб'єктів права законодавчої ініціативи до проекту закону.</p>
<p>Хочу нагадати, що Верховна Рада України 3 липня поточного року, як уже сказав віце-прем'єр-міністр, майже одноголосно, одностайно ми проголосували за основу за наслідками розгляду в першому читанні.</p>
<p>За даний період до розгляду законопроекту в другому читанні надійшли пропозиції від семи народних депутатів, всього їх 100. З яких 59 пропонується комітетом врахувати, 5 врахувати частково, 6 врахувати редакційно та 30 відхилити.</p>
<p>У ході підготовки законопроекту, яка проходила за активною участі фахівців Апарату Верховної Ради, Секретаріату Кабінету Міністрів, Міністерства регіонального розвитку, будівництва та житлово-комунального господарства, різноманітних всеукраїнських асоціацій органів місцевого самоврядування, багатьох громадських організацій та експертів, комітетом загалом збережено концепцію законопроекту та ключові положення ухвалені у першому читанні редакції.</p>
<p>Разом із тим значна кількість статей законопроекту зазнали суттєвого доопрацювання. За результатами обговорення комітетом ухвалено висновок рекомендувати Верховній Раді України відповідно до пункту 3 частини першої статті 123&nbsp; Регламенту Верховної Ради України проект Закону про добровільне об'єднання територіальних громад, за результатами розгляду в другому читанні &nbsp;прийняти в другому читанні та в цілому. Остаточна редакція законопроекту завізована із певними зауваженнями Головного юридичного управління Апарату Верховної Ради.</p>
<p>Шановні колеги! Шановний пане Голово! Я в разі голосування і прийняття зазначеного законопроекту прошу доручити комітету і Юридичному управлінню техніко-юридичне опрацювання цього законопроекту. В разі непідтримки народними депутатами прошу поставити питання про повторне друге читання. Дякую.</p>
<p>&nbsp;</p>
<p>ГОЛОВУЮЧИЙ. Зрозуміла пропозиція. Тобто є пропозиція в редакції комітету проголосувати в другому читанні і в цілому. Прошу, народний депутат Зарубінський.</p>
<p>&nbsp;</p>
<p>13:25:38</p>
<p>ЗАРУБІНСЬКИЙ О.О.</p>
<p>Дуже дякую, Олександре Валентиновичу! Шановні колеги, я чую тут такі розмови деякі з приводу того, що є побоювання, що якщо громади не хочуть об'єднуватися. Володимир Борисович абсолютно чітко зазначив і підкреслив, що мова іде про добровільний статус, добровільний формат об'єднання.</p>
<p>І якщо ви подивитесь тіло законопроекту і навіть його назву, то тут директивності в самому законопроекті немає. Тобто це дійсно є добровільний акт територіальних громад. Перше.</p>
<p>Друге. Досвід об'єднання територіальних громад, це не велосипед знаходити. Цей досвід використаний успішно під час різноманітних реформ в країнах Європейського Союзу, в Польщі особливо.</p>
<p>І ще дуже важливий момент. Якщо ми хочемо, щоб громада, щоб люди мали можливість на певний базовий рівень інфраструктури, тих же дитячих садочків, про те, що Володимир Борисович говорив, тих же шкіл, тих же ФАПів і так далі, то треба їй надати можливість виходити з того, що при об'єднанні вони будуть мати кращу інфраструктурну потужність…</p>
<p>&nbsp;</p>
<p>ГОЛОВУЮЧИЙ. Шановні колеги, я бачу декілька рук. Давайте, щоб ми не зірвали голосування, я все ж таки дам по хвилині виступити. Іван Григорович Кириленко, будь ласка.</p>
<p>&nbsp;</p>
<p>13:27:02</p>
<p>КИРИЛЕНКО І.Г.</p>
<p>Шановні колеги, шановний Олександре Валентиновичу! У нас на руках звернення Асоціації сільських голів, які категорично проти прийняття цього закону. Їх аргументи я наведу.</p>
<p>Перше. Добровільне може перетворитися на примусове. Коли скасовується фінансування, і тоді є примус до дружби.</p>
<p>Друге. Чітко ігноруються інтереси сільських громад і села взагалі.</p>
<p>Третє. Оптимізація, що передбачається цим законом, робить це на користь великих міст за рахунок саме села, а пріоритет сьогодні треба віддати саме селу.</p>
<p>Тому ми за те, щоб приймати Закон про пріоритетність соціального розвитку села, за те, щоб іти назустріч селу, а не за рахунок села робити цю реформу.</p>
<p>І останнє, ще раз хочу підкреслити. Не на часі колотити зараз село. Країна в тяжкому стані, ми зараз вчинимо цю реформу. Не на часі сьогодні. Фракція не буде підтримувати цей закон.</p>
<p>&nbsp;</p>
<p>ГЛАДІЙ В.І. Шановний Іване Григоровичу, шановні народні депутати! Назва закону – "Про добровільне об'єднання територіальних громад", тому ніякого елементу примусу щодо такого об'єднання в даному законопроекті не передбачено. Звичайно, що можна висловлювати ряд зауважень, і ці зауваження є висловлені, в тому числі&nbsp; і юридичним управлінням Апарату Верховної Ради&nbsp; України, є зауваження, які висловили ряд народних депутатів. Але я хочу сказати, що цей законопроект насправді дуже потрібний для місцевого самоврядування, тому що мова йде про те, що сьогодні ми маємо не реальне місцеве самоврядування, маємо дуже багато таких випадків, коли та чи інша сільська громада не те, що може заробити на розвиток своєї території, а навіть на зарплату сільському голові чи секретарю.</p>
<p>Тому не має тут питання примусів. Мова йде про добровільне об'єднання. І я просив би переглянути наше спільне відношення до цього законопроекту. На мою думку, він є потрібний сьогодні місцевому самоврядуванню.</p>
<p>&nbsp;</p>
<p>ГОЛОВУЮЧИЙ. Будь ласка, Катерина Ващук.</p>
<p>&nbsp;</p>
<p>13:29:20</p>
<p>ВАЩУК К.Т.</p>
<p>Шановні колеги, шановний віце-прем'єр! На жаль, це істина – те, що сказав Іван Григорович Кириленко. Сільські ради стривожені, налякані тією ситуацією, що у нас в Україні&nbsp; все добровільне може стати обов'язковим. І такі ситуації, коли буде йти штучне укрупнення, штучні об'єднання при нашій відсутності доріг, таких як слід&nbsp;&nbsp; комунікацій між селами. Більшість населення сьогодні проживає в селах&nbsp; пенсійного віку. До сільської ради людям буде дуже&nbsp; важко дійти.</p>
<p>А друге. Можна голосувати при умові: коли буде чітко оговорено допомога таким сільським радам, сільським громадам у державному бюджеті…</p>
<p>&nbsp;</p>
<p>ГОЛОВУЮЧИЙ. Будь ласка. Шановні колеги,&nbsp; я потім дам можливість. Давайте, я розумію, що у нас зараз, на жаль, не по поправкам іде, а принципово обговорення. Шановні колеги,&nbsp; у нас є два формати. Ми не можемо зараз переходити до обговорення&nbsp; цього закону, який вже&nbsp; був обговорений.&nbsp; Ми можемо або проголосувати у редакції комітету, або іти по&nbsp; поправкам, але я бачу, що&nbsp; тут результату не буде. Тому,&nbsp; шановні колеги, я би просив, щоб зараз&nbsp; віце-прем'єр-міністр прокоментував цей закон, і ми з вами визначилися все ж таки щодо його прийняття або неприйняття. Будь ласка.</p>
<p>&nbsp;</p>
<p>ГРОЙСМАН В.Б. Дякую&nbsp; за таку можливість.</p>
<p>Вельмишановний Іване Григоровичу, хочу до вас звернутися&nbsp; у першу чергу, оскільки&nbsp; я знаю, що ви опікуєтесь проблемами села. Хочу вас запевнити у тому, що в цьому законопроекті немає жодних ризиків, пов'язаних із знищенням села.</p>
<p>Я приведу приклад. Є три села, які мають по&nbsp; 500 мешканців населення. Їм самостійно&nbsp; дуже важко&nbsp; щось утримувати. Вони об'єднуються абсолютно добровільно, тут немає жодної&nbsp; норми, яка б примушувала це робити. Вони одразу отримують можливість прямого бюджету і точно такі повноваження, як&nbsp; має&nbsp; місто обласного значення. Вони мають прямі свої податки, прямий бюджет. У них немає жодних з цим проблем, і вони починають робити дорогу, вони починають утримувати дитячий садочок, вони починають робити освітлення. Ми даємо&nbsp; їм можливість це зробити.</p>
<p>Тому, оскільки у нас, можливо, є різні&nbsp; погляди на ці речі, давайте тоді за вашою можливістю ми приймемо на повторне друге читання, ще раз обговоримо предметно, відповімо на кожне запитання, оскільки уряд сьогодні&nbsp; послідовно хоче дати можливість людям і громадам розвиватися.&nbsp; Я буду вдячний вам&nbsp; за таку підтримку.</p>
<p>&nbsp;</p>
<p>ГОЛОВУЮЧИЙ. Шановні колеги,&nbsp; я бачу, що&nbsp; ми знайшли консенсус і з урядом, і з профільним комітетом, і з депутатами, які заперечували. Дійсно закон важливий, але нам треба уточнити на рівні комітету ті норми, які б не дали можливість зловживати місцевим адміністраціям нормами цього закону і щоб це була добровільна позиція, і це була саме ініціатива місцевих громад щодо об'єднання, щодо укрупнення тощо. Тому, шановні колеги, пропозиція, яку, я бачу, підтримують більшість тут присутніх народних депутатів, щодо повторного другого читання. Так? Так.</p>
<p>Щодо повторного другого читання законопроект 4070а. Прошу, шановні колеги, підтримати законопроект про добровільне об'єднання територіальних громад 4070а на повторне друге читання. Прошу, шановні колеги, голосувати.</p>
<p>&nbsp;</p>
<p>13:33:21</p>
<p>За-239</p>
<p>Рішення прийнято, дякую.</p>
<p>По фракціям, будь ласка. 67 – "Батьківщина", 17 – регіони, 4 – "УДАР",&nbsp; "Економічний розвиток" – 23, ЗМС – 0, "Суверенна європейська Україна" – 30, 35 – "Свобода", 33 – позафракційні.</p>
<p>Шановні колеги, наступне питання. Я просив би, щоб ви оперативно попрацювали, щоб ми зараз до перерви ще встигли поговорити про люстрацію.</p>
<p>Колеги, наступне питання про внесення змін до деяких законодавчих актів щодо ідентифікації та реєстрації тварин 4987-1. Важливе питання, яке відкриває нам ринки Європейського Союзу. Будь ласка, голова комітету Калетнік Григорій Михайлович, дуже коротко.</p>
<p>&nbsp;</p>
<p>13:34:06</p>
<p>КАЛЕТНІК Г.М.</p>
<p>Дякую, шановний Олександре Валентиновичу! Шановні колеги, законопроект, який виноситься для вашої уваги, не міг бути прийнятий комітетом в останні 3 роки у зв'язку з тим, щоб головна позиція, яка передбачала видатки, затрати на ідентифікацію тварин, законопроектами переносилась на плечі громадян. Зараз знайдено врешті-решт компроміс, знайдено яким варіантом можна це вирішити. Таким чином комітетом прийнято рішення рекомендувати Верховній Раді прийняти цей законопроект в другому читанні в цілому як закон. В ньому є 50 пропозицій та поправок.&nbsp; &nbsp;Практично всі пропозиції і поправки або враховані, або враховані редакційно.</p>
<p>Тому прошу підтримати рішення комітету і прийнятий цей законопроект в цілому. Це дуже важливий законопроект, про що говорив і Прем'єр-міністр, і міністр аграрної політики і продовольства Швайка Ігор Олександрович, це відкриття і диверсифікації нових ринків. Ми не зможемо зараз реалізовувати тваринницьку продукцію, якщо не буде прийнятий цей закон. Він якраз гармонізує наше законодавства і дає можливість реалізовувати тваринницьку продукцію. Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, я так розумію, що є на підтримку? Іван Григорович Кириленко, будь ласка.</p>
<p>&nbsp;</p>
<p>13:35:37</p>
<p>КИРИЛЕНКО І.Г.</p>
<p>Шановний Олександр Валентинович! Шановні колеги! Я прошу звернути увагу на те, що сказав голова профільного комітету і зараз виголосить Оксана Продан, народний депутат, наш колега. Олександр Валентинович, принципова позиція, зараз ми приступаємо до ідентифікації худоби в господарствах населення. Люди похилого віку знають як за сталінські часи такі речі відбувалися, коли в двори заходили. Тому, я прошу, щоб чітко було наголошено, що фізичні особи, а це селяни – за державний рахунок, тільки за рахунок державного бюджету, тільки тоді ми проголосуємо. Якщо ні – жодного голосу фракція не дасть. Спасибі.</p>
<p>&nbsp;</p>
<p>13:36:28</p>
<p>КАЛЕТНІК Г.М.</p>
<p>Іване Григоровичу, хочу вам подякувати і уточнити, що в даному законі передбачено як можливість підтримувати ідентифікацію за рахунок державного бюджету, так і прописано, що зацікавлені в експорті продукції, тобто юридичні особи, які займаються експортом продукції, даємо можливість законом теж за їх рахунок проводити ідентифікацію худоби громадян. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, дам обов'язково наприкінці міністру АПК, обов'язково підвести підсумки.</p>
<p>Будь ласка,&nbsp; Смітюх народний депутат.</p>
<p>&nbsp;</p>
<p>13:36:58</p>
<p>СМІТЮХ Г.Є.</p>
<p>Дякую. Олександр Валентинович, Григорій Миколайович, звертаю вашу увагу, що у зв'язку з цим законопроектом треба було чітко і ясно сказати громадянам, нашим селянам, які мають це питання вирішити в практичній площині, а коли і по якій статті ці кошти будуть виділятися? &nbsp;Адже в бюджеті нинішнього року ці кошти не передбачено, і чи будуть ці кошти передбачені у слідуючому році? Тому що це – дуже важливе питання, тому що якщо ми йдемо за державною підтримкою, то, відповідно, треба і передбачити кошти.</p>
<p>От поясніть, будь ласка, щоб чітко люди і громадяни знали це питання.</p>
<p>&nbsp;</p>
<p>13:37:39</p>
<p>КАЛЕТНІК Г.М. Я ще раз хочу звернути вашу увагу, що проведення цих робіт має проводитися за передбачені кошти в бюджеті, або ж за рахунок зацікавлених юридичних осіб. Тобто відповідальності селяни за те, що вони не будуть мати коштів провести ідентифікацію, вони не несуть.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Ващук. <i>(Шум у залі)</i></p>
<p>&nbsp;</p>
<p>13:38:08</p>
<p>ВАЩУК К.Т.</p>
<p>Шановні колеги, я хотіла звернути увагу ще на один момент. Це добре, що за рахунок, не селянський рахунок буде проводитися ідентифікація. Але я хочу, щоб колеги&nbsp; всі зрозуміли, для чого так важливо Європейському Союзу оця норма. Тому що там слідкують за якістю продукції, і від забою&nbsp; до готової продукції мають знати, здорова була ця тварина, де була вона на забій здана, яка якість кінцевого продукту? Тобто це здоров'я буде і українських громадян, і відкрита дорога на експорт, бо там опікуються серйозно якістю продукції.</p>
<p>Тобто, це на користь і селянам… не треба, бо якість… це не сталінські часи, що буде…</p>
<p>&nbsp;</p>
<p>ГОЛОВУЮЧИЙ. Зрозуміло. Важливий закон для виходу на європейські ринки.</p>
<p>Будь ласка, народний депутат Продан. І я дам можливість міністру АПК прокоментувати ситуацію.</p>
<p>&nbsp;</p>
<p>13:39:25</p>
<p>ПРОДАН О.П.</p>
<p>Шановний Олександр Валентинович, шановні колеги! Голова комітету доповів про те, що начебто безкоштовно буде для фізичних осіб проводитися ідентифікація та реєстрація. Насправді, в законопроекті цього немає. В законопроекті передбачено тільки одне, що за цих фізичних осіб, за селян має можливість платити &nbsp;будь-хто інший, інша особа.&nbsp; Але мови про те, що платити не треба в законопроекті немає.</p>
<p>До другого читання я подавала три поправки, які стосуються саме безкоштовності надання цих послуг. Я дуже прошу зараз сформулювати, що безкоштовно для фізичних осіб виключно мало би робитися. Це поправки номер 12, 14 і 32. Я дуже прошу поставити&nbsp; на голосування ці поправки в редакції, що "для фізичних осіб здійснення ідентифікації та реєстрації іде безкоштовно".&nbsp; Дякую дуже.</p>
<p>&nbsp;</p>
<p>ГОЛОВУЮЧИЙ. Григорій Миколайович, будь ласка, прокоментуйте.</p>
<p>&nbsp;</p>
<p>13:40:23</p>
<p>КАЛЕТНІК Г.М. У статті 10 прописано: "Державна підтримка робіт з ідентифікації, реєстрації тварин надається для забезпечення ідентифікації, реєстрації великої рогатої худоби,&nbsp; що утримується і розводиться у господарствах фізичних осіб". Тобто тільки фізичні особи виділені на державну підтримку. До цього, як ви теж правильно сказали, є ще одна стаття, де дозволено законом проводити цю роботу юридичним особам, підприємницьким структурам, які зацікавлені в цьому.</p>
<p>Ваша поправка, дійсно, прямо вказує, що вона проводиться безкоштовно. Якщо зробити таку поправку,&nbsp; то тоді ми ніяким чином не маємо можливості ні виділити кошти у державному бюджеті, ні звернутися до підприємницьких структур. Бо якщо ми прописуємо "безкоштовно", значить повинна бути структура, яка має виконати ці роботи безкоштовно. Ось тому ваша поправка врахована редакційно.</p>
<p>Якщо ви наполягаєте, ставимо на голосування.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; я би просив, щоб… Я вибачаюсь. Перед тим, як МінАПК. Пропозиція комітету – проголосувати ці поправки? Чи врахувати їх в цілому, коли будемо приймати?</p>
<p>В цілому врахувати. Зрозуміло.</p>
<p>&nbsp;</p>
<p>КАЛЕТНІК Г.М. Під стенограму: врахувати.</p>
<p>&nbsp;</p>
<p>ГОЛОВУЮЧИЙ. Будь ласка, міністр аграрно-промислового комплексу.</p>
<p>&nbsp;</p>
<p>ШВАЙКА І.О.&nbsp;&nbsp;</p>
<p>Дякую, пане Голово! Дякую, панове депутати! Хотів би всім подякувати, в першу чергу, за підтримку цього (без перебільшення) надзвичайно важливого, я би сказав, епохального закону для нашого агропромислового комплексу в першому читанні.</p>
<p>Хотів подякувати депутатам членам комітету профільного, з&nbsp; якими ми позавчора&nbsp; доопрацьовували це питання, і позавчора на засіданні комітету воно було підтримано. Що стосується поправок 12, 14, 32. Ми обговорили їх зміст. Я наголошую ще раз на тому, на чому говорили народні депутати Продан, Ващук, Кириленко. Зміст цього закону передбачає і в техніко-юридичному доопрацюванні ми це обов'язково врахуємо, щоб не було накладок, безкоштовність проведення реєстрації великої рогатої худоби, свиней товарних, вівців, кіз, коней для фізичних осіб винятково, я іще раз на цьому наголошую. Я думаю, що після вчорашнього доопрацювання фахівцями державної ветеринарної служби з Апаратом Верховної Ради, з Юридичним управлінням більшість питань були зняті. Але сьогодні, ще раз підкреслюю, для фізичних осіб, ця реєстрація буде безкоштовною.</p>
<p>Що стосується запитання народного депутата Смітюха, ми наразі опрацьовуємо питання щодо напрямків державної підтримки агропромислового сектора в бюджеті на 2015 рік. Це питання стоїть зараз на порядку денному, щоб у бюджеті було передбачена підтримка саме цього напрямку. Це складне питання, особливо в тих умовах, коли в 14-му році ми вже двічі проводили перегляд бюджету і проводили секвестр. Але на цю галузь, ми обговорювали це на засіданні уряду, державна підтримка по цих напрямках буде здійснюватися.</p>
<p>Хотів би підсумовуючи сказати&nbsp; одне, цей закон дає нам можливість продовжити планування роботи з єврокомісарами в серпні, вересні і жовтні поточного року. Цей закон дає можливість сертифікувати продукцію українського виробника і вона одержує європейську перепустку. Що таке європейський сертифікат? Це є той документ, який дає можливість експортувати продукцію українського виробника в понад 100 країн світу. Що це означає в сучасних умовах. Для наших виробників не тільки тваринницької продукції, а й рослинницької, це можливість експортувати не в Росію, а в Китай по європейському сертифікату. Це набагато спрощує наші стосунки з зовнішнім світом. Прошу підтримати і обіцяю повсякденну підтримку з боку нашого агросектору для &nbsp;сьогоднішнього розвитку української держави. Слава Україні!</p>
<p>&nbsp;</p>
<p>ГОЛОВУЮЧИЙ. Кириленко Іван Григорович, будь ласка, одна хвилина.</p>
<p>&nbsp;</p>
<p>13:44:51</p>
<p>КИРИЛЕНКО І.Г.</p>
<p>Олександре Валентиновичу! Шановний пане міністре! Шановний пане Голово комітету!</p>
<p>Я пропоную перенести на післяобід голосування цього законопроекту. Випишіть коректно ту статтю, яка чітко буде фіксувати, що для фізичних осіб, тобто селян, які утримують зараз 80 відсотків поголів'я великої рогатої худоби, свиней і так далі, що там не буде свавілля. На післяобід пряму норму випишіть і ми проголосуємо всім залом. Ми розуміємо, що це європейський закон і він потрібен, але так розпливчато як там не піде, ми так голосувати не будемо.</p>
<p>&nbsp;</p>
<p>13:45:45</p>
<p>КАЛЕТНІК Г.М.</p>
<p>Шановний Іване Григоровичу! Абсолютно правильно, з двух з половиною мільйонів корів два мільйона корів знаходиться у громадян України фізичних осіб. Під стенограму сказав вже міністр. Я можу продублювати під стенограму і відступу від цього не буде, що фізичним особам, власникам тварин, буде проводитись ідентифікація безкоштовно. Для чого залишати це на після обід?</p>
<p>Поправка ваша, пані Продан, не може бути врахована тому, що ви написали безкоштовно і для фізичних, і для юридичних, - 12 поправка. А для юридичних ми не можемо цього робити, для фізичних – так.</p>
<p>&nbsp;</p>
<p>ГОЛОВУЮЧИЙ. Шановні колеги. Яценко, народний депутат, будь ласка, включіть мікрофон.</p>
<p>&nbsp;</p>
<p>КАЛЕТНІК Г.М. Будь ласка, проголосуйте, підтримайте.</p>
<p>&nbsp;</p>
<p>ГОЛОВУЮЧИЙ. Яценку народному депутату включіть мікрофон.</p>
<p>&nbsp;</p>
<p>13:46:28</p>
<p>ЯЦЕНКО А.В.</p>
<p>Шановні колеги! Ми всі сьогодні знаємо, як за останні 6 місяців впала закупівельна ціна на молоко. І, користуючись нагодою, хочу до речі запитати, так сказать, у міністра шановного, чому так сталося, що з його приходом на 50 копійок приблизно впала ціна на молоко? Але, що зараз пропонується, що коли буде закуповуватись, оця робиться процедура, то крупні компанії будуть платити за селян і ще дешевше в них купувати це молоко. Тобто це рабство, яке не можна підтримувати, я прошу не голосувати за цей закон. Дякую.</p>
<p>&nbsp;</p>
<p>ГОЛОВУЮЧИЙ. Продан, включіть народному депутату мікрофон.</p>
<p>&nbsp;</p>
<p>13:47:12</p>
<p>ПРОДАН О.П.</p>
<p>Я дякую дуже, Олександре Валентиновичу. Олександре Валентиновичу, я вас дуже прошу, три поправки: 12-а, 14-а і 32 в редакції, що ідентифікація та реєстрація тварин, які належать фізичним особам, здійснюється безкоштовно. В цій редакції я прошу три поправки поставити на голосування. Нехай зал проголосує і все. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Мирного.</p>
<p>&nbsp;</p>
<p>13:47:38</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода". Шановне товариство, шановні автори поправок! Є одна суттєва деталь, яку треба узгодити. Не безкоштовно, а за рахунок держави! Це має так звучати. Я пропоную в такій правці, що "здійснюється за рахунок держави".&nbsp; Якщо треба або під стенограму, або голосуємо поправки, але чітко вказуємо – за рахунок держави. Безкоштовно – поняття немає такого! Для фізичних осіб – за рахунок держави.</p>
<p>А відносно молока, дякуючи, що у мене є 20 секунд, то я хочу нагадати про те, що завдяки активній політиці попередньої влади, в тому числі тих, які зараз називаються не Партією регіонів, а, наприклад, "Економічний розвиток", то скоротили, по-перше, поголів'я худоби. По-друге, не зважаючи на тотальне закриття кордонів, міністерство втримало ціну. Мало того, відкриває нові ринки!</p>
<p>Будь ласка, покажіть, що зробила…</p>
<p>&nbsp;</p>
<p>ГОЛОВУЮЧИЙ. Будь ласка, колеги, нам треба виходити на рішення. Тому що зараз поговоримо і рішення не приймемо. Заболотний народний депутат і давайте сформулюємо оцю позицію і разом в цілому проголосуємо законом.</p>
<p>&nbsp;</p>
<p>13:48:59</p>
<p>ЗАБОЛОТНИЙ Г.М.</p>
<p>Дякую. Я хочу сказати, що ідентифікацію і реєстрацію худоби роблять не тільки для того, щоб вивезти на реалізацію. По-перше, держава повинна знати чітко, чим вона розполагає, якими ресурсами. Знати, що знаходиться в приватному секторі. Це перше.</p>
<p>Друге. Що я абсолютно підтримую голову комітету і міністра, що це реальний шанс реалізувати сьогодні продукцію, бо селяни стогнуть сьогодні від того, що немає куди реалізувати продукцію. Це друге. Відкладати його не можна. І написати, що виконувати безкоштовно, це значить: тільки сир у мишоловці &nbsp;безкоштовний. Написати чітко: "за рахунок держави" , – як сказав Мирний, я його підтримую теж. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, ну, ми ходимо навколо одного визначення. Мені здається, що воно уже сформульоване. Будь ласка, голова комітету, сформулюйте чітко і ми разом, голосуючи в цілому закон, саме з цим формулюванням проголосуємо. Будь ласка, що стосується за рахунок держави для фізичних осіб.</p>
<p>&nbsp;</p>
<p>13:50:06</p>
<p>КАЛЕТНІК Г.М.</p>
<p>&nbsp;Дякую. Я прошу підтримати, що державна підтримка робіт з ідентифікації, реєстрації тварин надається для забезпечення ідентифікації і реєстрації великої рогатої худоби, що утримується і розводиться в господарствах фізичних осіб, за рахунок держави.</p>
<p>&nbsp;</p>
<p>ГОЛОВУЮЧИЙ. Крапка. Нормально? <i>(Шум у залі)</i> Колеги…</p>
<p>&nbsp;</p>
<p>КАЛЕТНІК Г.М. Тварин! Всіх тварин! Голосуємо? Голосуємо!</p>
<p>&nbsp;</p>
<p>ГОЛОВУЮЧИЙ. Колеги, ну, мені здається, що зараз нормальне формулювання. Колеги, я ще раз хочу сказати, за рахунок держави зафіксовано – для фізичних осіб! Будь ласка, колеги…</p>
<p>&nbsp;</p>
<p>КАЛЕТНІК Г.М. І депутатів.</p>
<p>&nbsp;</p>
<p>ГОЛОВУЮЧИЙ. Можемо голосувати? Можемо. Прошу, шановні колеги, сісти на свої робочі місця і підготуватися до голосування.</p>
<p>З урахуванням обговорення в другому читанні Закону 4987-1 про внесення змін до деяких законодавчих актів щодо ідентифікації та реєстрації тварин з урахуванням формулювання, яке озвучене головою комітету, яке стосується, що фізичні особи саме за рахунок держави (я не буду повторювати формулювання, воно було озвучене) будуть проводити ідентифікацію і реєстрацію тварин. Прошу, шановні колеги, підтримати в другому читанні і в цілому з урахуванням цієї позиції. Прошу голосувати.</p>
<p>&nbsp;</p>
<p>13:51:52</p>
<p>За-200</p>
<p>Рішення не прийнято.</p>
<p>По фракціям, будь ласка. 74 – "Батьківщина", Регіони – 6, "УДАР" – 1, "Економічний розвиток" – 24, ЗМС – 1, "Суверенна європейська Україна" – 27, "Свобода" – 35 позафракційні – 32.</p>
<p>Які пропозиції, шановні колеги? Завалили дуже важливий для аграрного комплексу закон.</p>
<p>Будь ласка, хто від "УДАРу"? Кутовому, будь ласка, включіть мікрофон.</p>
<p>&nbsp;</p>
<p>13:52:25</p>
<p>КУТОВИЙ Т.В.</p>
<p>Шановні колеги! Народний депутат Кутовий, Полтавщина, "УДАР".&nbsp; Пропозиція, я думаю, була дуже слушна у нашого колеги&nbsp; Івана Григоровича Кириленка: правильно виписати це&nbsp; формулювання і розглянути після обіду. Закон дійсно надзвичайно важливий.&nbsp; Але ми всі вже бачили&nbsp; і чудові&nbsp; компенсації за вирощування молодняка, який ніхто не побачив. Ми&nbsp; дуже бачили дуже багато обіцянок. І сьогодні&nbsp;&nbsp;&nbsp; у нас&nbsp; уже і звучить, що&nbsp; у&nbsp; нас немає грошей на все це за рахунок держави, але обов'язковість при цьому залишається. І як ви думаєте, на чийому&nbsp;&nbsp; боці будуть контролюючі&nbsp; органи –&nbsp; на боці цієї бабусі чи на боці&nbsp; інспекції? Тому прошу розглянути після обіду. Закон дійсно важливий, але&nbsp; прописано – ні.</p>
<p>І давайте повернемося&nbsp; до люстрації нарешті.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги,&nbsp; у мене така підозра є, що після обіду буде провалений&nbsp; цей закон. І у нас, вибачте, наступне засідання не буде завтра, тому що у нас&nbsp; необхідно приймати результативні рішення&nbsp; і проводити&nbsp;&nbsp; результативні голосування, а не просто&nbsp; поговорити і завалити питання. Тому, шановні колеги, я би просив, формулювання&nbsp; чітко сфокусовано.&nbsp; Давайте для стенограми я ще раз підкреслю, що&nbsp;&nbsp; проведемо&nbsp; техніко-юридичне&nbsp; редагування.&nbsp; Ніхто…&nbsp; Ви ж чули міністра АПК, ну, ніхто&nbsp; не&nbsp; збирається тут пересмикувати ці питання. Я просив би, щоб зараз ми підтримали цей закон.&nbsp; Після обіду у&nbsp; нас будуть&nbsp; інші питання, які треба буде обговорити і проголосувати.</p>
<p>Я прошу, Віталій Анатолійович Ковальчук, можемо… Я ще раз&nbsp; кажу, колеги, є&nbsp; бажання завалити, давайте завалимо, не проблема. <i>(Шум у залі) </i>&nbsp;Колеги, я ще раз, заспокойтесь, заспокойтесь. Можемо&nbsp; повернутись&nbsp; до голосування? Можемо.&nbsp;&nbsp;&nbsp;&nbsp;</p>
<p>Я прошу підтримати&nbsp; повернення до голосування до розгляду цього питання. Прошу, шановні колеги, підтримати повернення до цього питання.</p>
<p>&nbsp;</p>
<p>13:54:42</p>
<p>За-268</p>
<p>Рішення прийнято.</p>
<p>Прошу, шановні колеги, з урахуванням формулювання, яке було озвучено головою комітету, що стосується фізичних осіб… <i>(Шум у залі)</i></p>
<p>&nbsp;Шановні колеги,&nbsp; я ще раз, коли "УДАР" не буде голосувати, воно не проходить. Шановні колеги, ну чому мені зайве голосування… <i>(Шум у залі)</i></p>
<p>&nbsp;Голосувати? Хорошо. Колеги, з урахуванням, да, озвученої головою комітету правки відносно фізичних осіб, прошу підтримати Закон 4987-1 в цілому. Прошу голосувати.</p>
<p><i>&nbsp;</i></p>
<p>13:55:45</p>
<p>За-233</p>
<p>Рішення прийнято. Дякую. Ми підтримали аграрний сектор.</p>
<p>По фракціях, будь ласка. "Батьківщина" – 77, Партія регіонів – 30, "УДАР" – 2, "Економічний розвиток" – 27, ЗМС – 0, "Суверенна європейська Україна" – 28, "Свобода" – 35, позафракційні – 34.</p>
<p>Шановні колеги, я прошу продовжити роботу парламенту на 15 хвилин, для того, щоб ми (спокійно, колеги!) для того, щоб ми могли пройти питання люстрації. Немає заперечень? Немає заперечень.</p>
<p>Шановні колеги, що стосується проекту Закону про протидію та запобігання сепаратизму, комітет поки не готовий доповісти цей закон. Буде о четвертій годині готовий комітет, я поставлю це питання на розгляд.</p>
<p>Шановні колеги, ми обговорювали під час засідання керівників депутатських груп і фракцій це питання, і представники депутатських груп і фракцій, керівники, прийняли рішення, що саме почати блок цих питань з включення до порядку денного сесії законопроекту&nbsp; 4359а. Немає заперечень? Немає заперечень.</p>
<p>Прошу, шановні колеги, підтримати включення до порядку денного сесії проект Закону про очищення влади (реєстраційний номер 4359а). прошу, шановних народних депутатів голосувати. Прошу підтримати.</p>
<p>&nbsp;</p>
<p>13:57:29</p>
<p>За-249</p>
<p>Рішення прийнято.</p>
<p>Шановні колеги! Пропозиція, яка? "УДАР" пропонує в першому читанні. Підтримують багато депутатів, "Батьківщина" підтримує, бачу також, в першому читанні. Без обговорення можемо в першому читанні? Настрій бадьорий у депутатів.</p>
<p>Шановні колеги! Прошу підтримати прийняття закону 4359а у першому читанні, прошу голосувати.</p>
<p>&nbsp;</p>
<p>13:58:15</p>
<p>За-252</p>
<p>Рішення прийнято.</p>
<p>Дякую, шановні колеги! <i>(Оплески)</i></p>
<p>По фракціям, будь ласка. "Батьківщина" – 78, Партія регіонів – 5,&nbsp; "УДАР" – 40, 34 – "Економічний розвиток", "За мир і стабільність" – 0, "Суверенна європейська Україна" – 28,&nbsp; "Свобода" – 35, позафракційні – 32.</p>
<p>Будь ласка, народний депутат Дерев'янко просить включити йому мікрофон. Або з трибуни? Будь ласка.&nbsp;</p>
<p>&nbsp;</p>
<p>13:58:40</p>
<p>ДЕРЕВ’ЯНКО Ю.Б.</p>
<p>Шановні колеги! Я щиро дякую від всіх наших колег, які брали участь у підготовці цього закону за включення до порядку денного і за голосування в першому читанні.</p>
<p>Я хочу сказати, що під час цих двох днів ми отримали велику кількість слушних пропозицій щодо вдосконалення цього законопроекту від різних депутатських груп і фракцій, і позафракційних. Тому я дуже прошу долучитись зараз до робочої групи для того, щоб ми підготували цей законопроект до другого читання в цілому і щоб ми мали 300 голосів на табло. Тому що ми всі добре розуміємо, що саме цей закон є тим потужним стартом для оновлення держави. Саме цей закон робить нашу Україну сильнішу, саме цей закон дасть можливість нам оновити владу, забезпечити соціальні ліфти для потрапляння тих фахівців і людей, які мають високу довіру для того, щоб вони були у владі.</p>
<p>Тому велике прохання дати своїх представників у робочу групу для того, щоб ми за скороченою процедурою змогли доопрацювати цей закон, винести на сесійний тиждень наступний Верховної Ради, коли в нас буде засідання, і до виборів проголосувати цей закон в цілому. Це є надзвичайно…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, у зв'язку з тим, що у нас буде базовий комітет займатися питанням, я також підтримую пропозицію народного депутата Дерев'янка, і вношу рекомендацію керівникам депутатських груп і фракцій,&nbsp; ті, хто хочуть долучитися до роботи над цим законом, внести свої пропозиції. Я думаю, що разом із профільним комітетом буде це питання опрацьоване.</p>
<p>Будь ласка, народний депутат Каплін. <i>(Шум у залі)</i></p>
<p>&nbsp;</p>
<p>14:00:32</p>
<p>КАПЛІН С.М.</p>
<p>Сьогодні істинно революційний день, історичний момент в житті нашої країни. <i>(Шум у залі)</i></p>
<p>"Люстрація" у перекладі це "очищення". Я хочу подякувати тим мільйонам українських громадян, які були на Майдані і боролися за цей момент, за цю можливість Верховній Раді України, проголосувавши за це, спокутувати більшість своїх гріхів.</p>
<p>Я хочу подякувати усім ударівцям, хочу подякувати всім працівникам "Батьківщини", "Свобода", усім депутатам і тим, хто в останній момент змив зі своїх рук кров цим голосуванням, за голосування руками, за все інше. Ми сьогодні народили нову владу в країні, ми сьогодні народили можливість країні встати з колін.</p>
<p>Дякую мільйонам українців, і дякую тим, хто зараз на вулиці підтримав народних депутатів фракції "УДАР", яка-таки протиснула головну свою вимогу у програмному документі – люстрацію.</p>
<p>Слава Україні! <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Шановні колеги, я так бачу, що, практично, всі фракції бувшої коаліції активно підтримали цей закон. Крім фракції "УДАР" і "Батьківщина", і "Свобода" і "Суверенна європейська Україна", і "Економічний розвиток" тощо, і багато позафракційних народних депутатів.</p>
<p>Шановні колеги, є пропозиція, давайте зараз, раз уже пішла… Народний депутат Ляшко просить одну хвилину.</p>
<p>Шановні колеги, є надзвичайна ситуація, я зобов'язаний дати йому слово. Будь ласка.</p>
<p>&nbsp;</p>
<p>14:02:11</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги! Шановні народні депутати! Шановні громадяни України! У перерві в парламенті наш колега депутат Шевченко, новообраний, здійснив напад на мене… <i>(Шум у залі)</i> Я з цього приводу… <i>(Шум у залі)</i></p>
<p>&nbsp;Я з цього приводу хочу… Людина, очевидно, книжок в дитинстві не читала, вміє тільки руками махати, ледь щелепу не зламав. Я з цього приводу хочу і Шевченку, і всім олігархам, і сепаратистам, які оголосили на мене полювання, сказати таке: ви мене не зупините, не злякаєте. І я буду боротися із цією заразою, яка сьогодні окуповує Україну – олігархічною і сепаратистською – до кінця. Господь усе бачить. Господь розсудить.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Я даю доручення Регламентному комітету негайно розглянути цю проблему, тобто напад на народного депутата Ляшка, і доповісти парламенту. Будь ласка. У випадку наявних підстав, передати всі матеріали до компетентних органів. Прошу оформити це дорученням.</p>
<p>Шановні колеги, у нас ще є час, ми ж на 15 хвилин продовжили. Я прошу, у нас є два закони, які близькі до питань, які ми зараз розглядаємо, які взагалі, ви пам'ятаєте, ставлять радикально проблему трошки в інше русло. І я просив би, щоб ми визначилися щодо їх подальшої долі. Це закон 4429а, 4429а-1. Нагадаю, це&nbsp; закони про внесення змін до статті 9-ї Закону "Про вибори народних депутатів України". Авторство – народного депутата Матвієнкова і Колеснікова.</p>
<p>Шановні колеги, можемо без обговорення їх поставити?&nbsp; Дайте одну хвилину автору. Будь ласка,&nbsp; народний депутат Матвієнков.</p>
<p>&nbsp;</p>
<p>14:04:23</p>
<p>МАТВІЄНКОВ С.А.</p>
<p>Шановні колеги! Запропонований законопроект про зміни до виборів до Верховної Ради України передбачає врахувати ті вимоги, які висуває на сьогоднішній день суспільство і час. На жаль, протягом 23 років&nbsp; Верховна Рада не виправдовувала тих сподівань, які на неї покладали виборці і перестала бути виразником інтересів народу. Як наслідок, підтвердження цього – невдоволені представники народу і досі стоять під стінами Верховної Ради. Напередодні виборчої кампанії вважаю, що змінити ситуацію можливо лише виконавши той заклик, який неодноразово проголошено – перезавантаження влади. Тому запропонований мною законопроект передбачає заборону обиратися народним депутатом України громадянам України, які були обрані народними депутатами першого-сьомого скликання. Починати треба саме з політичних сил, які, як показує сьогодення, є потужний потенціал молодих політиків, що можуть прийти до парламенту не тільки з гаслами від народу, а й з дійсним кредитом довіри. Не обтяжені бізнесом, або бажанням лобіювати чиїсь інтереси. Як-то кажуть, з чистого …</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>МАТВІЄНКОВ С.А. Як-то кажуть, треба починати з чистого аркушу.</p>
<p>&nbsp;І це буде справжнє оновлення не тільки у парламенті, але і в кожній партії. І для цього не варто оновлювати програми, устави чи назву партії, об'єднуватись у нові блоки, як це робиться перед виборами. Безперечно, новачкам буде не просто впоратися з тим вантажем, що залишився їм у спадщину. Ось тут у нагоді і буде досвід тих, хто вже мав депутатські мандати і бачить себе у парламенті наступного скликання. Закон не забороняє колишнім депутатам бути помічниками, експертами чи радниками. Пропоную усім колегам не на словах, а на ділі підтримати цей законопроект, який по суті є оновленням влади, чого і вимагають люди. А результати голосування опублікувати у пресі. Дякую.</p>
<p>&nbsp;</p>
<p>ГОЛОВУЮЧИЙ. Обов'язково. Будь ласка, народний депутат Колесніков коротко проінформує по свій альтернативний закон.</p>
<p>&nbsp;</p>
<p>14:06:41</p>
<p>КОЛЕСНІКОВ Б.В.</p>
<p>Уважаемый Александр Валентинович, уважаемые коллеги, друзья, дамы и господа! Я хотел бы два слова сказать о законе. Он более широкий спектр имеет, чем у моего коллеги Сергея Матвиенкова. Суть очень проста: все депутаты с 1990 года по настоящий момент, будучи депутатами Верховной Рады, не имеют права принимать участие в следующих выборах. Все штатные сотрудники КПСС, ВЛКСМ, подчеркиваю, штатные, те, кто получал зарплату в органах КПСС и ВЛКСМ, а также спецслужбах не имеет права участвовать в следующих выборах Верховного Совета. Все президенты, премьер-министры, министры и главы областных государственных организаций не имеют права участвовать в следующих выборах.</p>
<p>Наша страна находится в тяжелейшей ситуации и это наша общая вина, и наша общая заслуга в кавычках. Есть депутаты, которые пробыли здесь в составе политических сил все 24 года, есть те, кто пришел именно в этой структуре в первый раз – это "Свобода" и "УДАР". Ну тем не менее у кого-то вины больше, у кого-то меньше. Если мы хотим очистить власть так давайте очистим их полностью.</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>КОЛЕСНІКОВ Б.В. Хочу напомнить, что в Польше прошел самый успешный опыт люстрации, в результате которого сотрудников КГБ СССР или их агентов, в праворадикальных силах оказалось намного больше, чем в левых. Спасибо.</p>
<p>&nbsp;</p>
<p>ГОЛОВУЮЧИЙ. Шановні колеги, можемо без обговорення проголосувати? Єдине, що автори забули включити до цього закону партію Регіонів, мені здається. Тому закон трохи не об'єктивно виходить. Будь ласка.</p>
<p>А я зараз проголосуємо і надам можливість репліки. Так. Будь ласка.</p>
<p>Шановні колеги, я прошу. Прошу визначитись щодо прийняття в першому читанні законопроект 4429а. Прошу голосувати. Автор – Матвієнков.</p>
<p>&nbsp;</p>
<p>14:08:55</p>
<p>За-126</p>
<p>Рішення прийнято.</p>
<p>Деякі депутати я бачу, коли бачать, що не проходять натиснули, щоб не було їм так страшно потім.</p>
<p>Будь ласка, по фракціям. "Батьківщина" – 24, Партія регіонів - 30, "УДАР" - 4,&nbsp; 3 – "Економічний розвиток", ЗМС – 0, "Суверенна європейська Україна" - 9, "Свобода" - 34, позафракційні - 22.</p>
<p>Шановні колеги! Мені здається, що ті, хто голосував можуть добровільно відмовитись від участі у виборах. Правильно, шановні колеги? І приклад надати всім іншим. Мені здається це буде чесно і принципово. Прошу зафіксувати цю пропозицію.</p>
<p>Будь ласка, наступний закон – 4429а прошу… <i>(Шум у залі) </i>&nbsp;Чекайте, колеги, ми не проголосували ще. Я прошу. Прошу, шановні колеги, визначитися щодо підтримки в першому читанні законопроекту&nbsp; 4429а-1 народного депутата Колеснікова. Будь ласка, прошу голосувати.</p>
<p>&nbsp;</p>
<p>14:10:09</p>
<p>За-106</p>
<p>Рішення не прийнято.</p>
<p>По фракціях, будь ласка. "Батьківщина" – 10, Партія регіонів – 30, "УДАР" – 0, "Економічний розвиток" – 1, ЗМС – 0, "Суверенна європейська Україна" – 15, "Свобода" – 34, позафракційні – 16.</p>
<p>Ці два закони вважаються відхиленими. Я би просив народних депутатів реально сконцентруватися над роботою, над законом 4359а, який стосується очищення влади і реальної люстрації. Прошу, шановні колеги.</p>
<p>Народний депутат Шевченко вимагає репліку у зв'язку з тим, що було названо його прізвище. Будь ласка.</p>
<p>&nbsp;</p>
<p>14:10:46</p>
<p>ШЕВЧЕНКО О.Л.</p>
<p>Дякую. Шановний Голова, шановні депутати, шановна громадо, українці! Хотів би сказати, що так виглядало, що людина, яка мене звинувачує, пан Ляшко, що вона має силу волю і взагалі, крім базікання, вміє щось інше. Я помилявся.</p>
<p>Тому скажу, що він мені нагадав Януковича, який упав від яйця. Тому такі лжепатріоти, на мій погляд, Україні не потрібні. І, безумовно, зроблю все, щоб популістів і провокаторів у Верховній Раді було якомога менше. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Ляшко, його прізвище було згадано. Прошу.</p>
<p>&nbsp;</p>
<p>14:11:38</p>
<p>ЛЯШКО О.В.</p>
<p>Шановні мої співгромадяни! Зверніть увагу, хто аплодує цим словам. Аплодують регіонали, аплодують комуністи. Немає нічого дивного, що вони аплодують. &nbsp;Порівняння з яйцем, я думаю, що важко порівнювати твою руку із яйцем. Рука… я думаю, що ти міг би конкуренцію Шевченку і Кличку скласти. Від яйця я не падаю і від кулі не впаду, і від кулака від твого не впаду. І я ще раз кажу: ви можете розпускати руки, ви можете наймати кілерів (а про це є інформація), ви можете намагатися мене зупинити. Але ви не зможете забрати у мене одного – право говорити правду і право відстоювати позицію мільйонів людей, які стоять за мною. Ви мене можете вбити, ви мене можете дискредитувати, ви мене можете принижувати, ви можете розказувати як ви боретеся зі мною, але, я ще раз кажу, Господь мені два можливість говорити слово. І я до скільки житиму, я буду говорити правду.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Шановні колеги, на цьому ми завершуємо ранкове засідання. Верховна Рада продовжить свою роботу о 16-й годині. Прошу не запізнюватися.</p>
<p>&nbsp;</p>

