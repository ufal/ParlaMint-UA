Стенограма пленарного засідання
22 квітня 2016
&nbsp;
<p>&nbsp;</p>
<p align=center>ЗАСІДАННЯ ТРИДЦЯТЬ ЧЕТВЕРТЕ</p>
<p align=center>Сесійний зал Верховної Ради України</p>
<p align=center>22 квітня 2016 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:01:42</p>
<p>ГОЛОВУЮЧИЙ. Шановні колеги, прошу заходити в зал і приготуватися до реєстрації. Будь ласка, секретаріат Верховної Ради, запросіть депутатів в зал.</p>
<p>Шановні колеги, готові до реєстрації?</p>
<p>Доброго ранку, шановні колеги народні депутати! Прошу зареєструватися. Будь ласка, реєструємося.</p>
<p>&nbsp;</p>
<p>10:03:41</p>
<p>У залі зареєстровано 294 депутати. Ранкове пленарне засідання Верховної Ради&nbsp; України оголошую відкритим.</p>
<p>Сьогодні в нас день народження народних депутатів Владислава Володимировича Голуба і Олексія Михайловича Рябчина. Привітаємо наших колег з днем народження. <i>(Оплески) </i></p>
<p>&nbsp;Шановні колеги, у нас сталася подія. Електронна петиція до Верховної Ради&nbsp; України вперше набрала необхідних 25 тисяч голосів наших громадян. 25 тисяч 323 українця звернулося до парламенту з проханням підтримати урядовий законопроект про професійну освіту (реєстр 3231). Переконаний, це свідчить про зростання довіри до законодавчого органу України. Наш обов'язок відповідно до статті 32 Закону про звернення громадян розглянути це питання. <i>&nbsp;</i></p>
<p>У зв'язку з переформатуванням уряду Кабінет Міністрів відкликав ряд своїх законопроектів, в тому числі проект Закону 3231, петиція за який набрала 25 тисяч голосів. І тому ми звертаємося до уряду, до Прем'єр-міністра якнайшвидше внести цей проект до Верховної Ради&nbsp; України. Я знаю, над цим йде робота. І Лілія Гриневич є присутня в залі. Лілія Гриневич, ми чекаємо чим швидше цей законопроект, щоб ми змогли перший законопроект, який набрав 25 тисяч голосів, розглянути у Верховній Раді України.&nbsp;</p>
<p>Питання освіти для нас є пріоритетними, важливими, ви будете повністю відчувати підтримку Верховної Ради України. Ми сподіваємося на дуже тісну співпрацю. Дякую вам.</p>
<p>У нас згідно Регламенту "година запитань до Уряду". Я хочу повідомити, що в пленарному засіданні&nbsp; Верховної Ради України беруть участь члени уряду на чолі з Прем'єр-міністром України&nbsp; Володимиром Борисовичем Гройсманом. Привітаємо&nbsp; Володимира Борисовича. <i>&nbsp;(Оплески)</i></p>
<p>Відповідно до статті&nbsp; 229&nbsp; Регламенту Верховної Ради України&nbsp; у п'ятницю проводиться "година запитань до Уряду". Порядок проведення&nbsp; "години запитань до Уряду" визначений частиною&nbsp;&nbsp; четвертою статті&nbsp; 229&nbsp; Регламенту.&nbsp; Передбачається півгодини виступи сьогодні,&nbsp; це є віце-прем'єр-міністра Геннадія Григоровича Зубка і Гриневич, а потім&nbsp; 30 хвилин на усні та письмові запитання.</p>
<p>І я запрошую до слова віце-прем'єр-міністра –&nbsp; міністра регіонального розвитку, будівництва та ЖКГ України&nbsp; Геннадія Григоровича Зубка до трибуни. Будь ласка.</p>
<p>&nbsp;</p>
<p>10:07:03</p>
<p>ЗУБКО Г.Г.</p>
<p>Дякую, пане Голово.&nbsp; Шановні колеги,&nbsp; я ще раз&nbsp; хочу подякувати кожному депутату, який долучається до&nbsp; впровадження реформ в Україні. І я би хотів, щоб така співпраця також продовжувалась, і хотів би вашої уваги, щоб ви уважно зараз прослухали&nbsp; доповідь, чим зараз займається уряд, готується до впровадження нової програми, яка була презентована&nbsp; Прем'єр-міністром напередодні. Але я хотів би зараз&nbsp; сьогодні з вами&nbsp; проговорити саме ті реформи, які я вважаю є ключовими, і де дійсно потрібна підтримка наших народних депутатів.&nbsp; Прошу, перший слайд.</p>
<p>На сьогоднішній день саме реформа&nbsp; децентралізації – це&nbsp; та реформа, яка дає можливість змінити пострадянську систему&nbsp;&nbsp; управління, яка існувала в Україні незалежній, але не давала можливості розвиватися, тому що практично все вирішувалося на центральному рівні і практично наші громадяни, наші активні українці не могли долучитися до процесу прийняття рішень. На сьогоднішній день реформа децентралізації вона йде, і об'єднані територіальні громади, отримавши бюджетну децентралізацію, отримавши з 1 січня 2016 року прямі бюджетні стосунки з державним казначейством, мають можливість не тільки збирати податки, не тільки їх ефективно використовувати, а саме головне створювати стратегію територіального розвитку і змінювати інфраструктуру, змінювати якість життя простих українців. На сьогоднішній день ми маємо вже 169 територіальних громад, в минулому місяці пройшли вибори в десять об'єднаних територіальних громад, і ми залучили ще нові громади, які також потужно беруться до впровадження нової системи повноважень. В цьому місяці пройде ще троє виборів і я вважаю, що до кінця року ми повинні підготувати практично ту потужну хвилю, яка дозволить об'єднуючим громадам прийти восени на вибори, і з 1 січня 2017 року отримати такі ж повноваження.</p>
<p>У нас на сьогоднішній день крім 169 громад, які вже об'єдналися, крім тих трьох громад, які будуть обрані в цьому місяці, є ще додатково 76 громад, які підготували практично заявки до об'єднання і практично з них 16 вже отримали дозвіл в центральній виборчій комісії на те, щоб бути обраними саме восени.</p>
<p>Шановні народні депутати, я б хотів трохи уваги. Пане Владе, пане Владе, можна, я хотів вас привітати з цієї трибуни з вашим днем народженням, але я хотів би, щоб ви уважно послухали. Дуже важливе питання, кожен народний депутат сьогодні має відповідальність саме за той округ, за ту громаду, в якій він проживає, яка його підтримала і якій він повинен допомогти в цьому процесі.</p>
<p>Я можу сказати про підтримку держави. На сьогоднішній день ви бачите, що є і 3 мільярди у Фонді регіонального розвитку, є 1 мільярд прямої субвенції об'єднаним територіальним громадам, але це ті кошти, які держава спрямовує саме на виконання державної політики в зміні системи управління. Три мільярди&nbsp; гривень, які підуть на інвестиційні проекти саме щоб підтримати стратегію розвитку громад.</p>
<p>Один мільярд гривень, я б тут особисто хотів би, знаєте, так… добитися вашої уваги. Чому? Тому що саме цей 1 мільярд, він підтримує розвиток сільської території. Тут дуже багато депутатів, які сьогодні підтримують наших селян, наших фермерів, і саме розвиток сільської території – це саме та точка зростання України, яку ми очікуємо, бо валютно-платіжний баланс, бо зростання економіки, переробка сільськогосподарської продукції – це саме ті точки, які дозволять Україні підвищити економічне зростання. Один мільярд саме передбачений на те, щоб підтримати, у першу чергу, ті громади, які&nbsp; на сьогоднішній день об'єднали навколо себе більше сільської території, більше сільського населення, і які дадуть можливість розвивати саме сільську інфраструктуру.</p>
<p>Це дуже важливе питання чому? Тому що постійно, коли виникає проблема розвитку українського села, йдуть запитання, а що саме держава зробила, що саме зробила Верховна Рада. І тут я хотів би, щоб ви саме долучилися до цього додаткового інструмента для того, щоб допомогти їм впроваджувати інвестиційні проекти.</p>
<p>Але з іншого боку, я хотів би звернутися сьогодні до народних депутатів і наголосити на дуже простій речі, дайте наступний слайд. На сьогоднішній день визначені пріоритети розвитку місцевого самоврядування, і коли ми розглядаємо питання трьох мільярдів Державного фонду регіонального розвитку або одного мільярда на субвенцію саме підтримку об'єднаних територіальних громад, іноді стає взагалі цікаво, яким чином ефективно використовуються місцеві бюджети. Я&nbsp; хотів&nbsp; би показати тільки одну цифру: за цей рік, за три місяці місцеві бюджети, практично, отримали порівняно з 2015 роком додатково 9,5 мільярдів. І коли ми кажемо про місцеві бюджети, які отримуючи кошти, збільшуючи власні повноваження, ми додатково розглядаємо субвенцію в 3 мільярди, в 1 мільярд, ми потрібні чітко розуміти, що нам потрібно допомогти місцевому самоврядуванню ефективно використати ці кошти.</p>
<p>Не просто покласти їх на депозит, не просто отримати відсотки з цих депозитів, а дійсно впроваджувати їх в економіку України, тому що це дає саме зростання економіки.</p>
<p>Я би хотів би сказати про такі дуже прості речі. Інвестиційні проекти з точки зору інфраструктури, соціальних об'єктів, з точки зору розвитку місцевих доріг, ви знаєте, що на цьому тижні Прем'єр-міністр оголосив про те, що 2016 рік буде роком будівництва доріг, для нас це дуже важливо. Але важливо і те, щоб будувалися не тільки державні магістральні дороги, а й будувалися місцеві дороги. І 35 відсотків державних коштів дійсно буде виділено саме на підтримку і розвиток місцевих доріг. Я би хотів би зазначити, чому я прошу постійно вашої допомоги і роботи в округах. Тому що саме це ті 35 відсотків, які спрямовує держава, нам потрібно, щоб вони&nbsp; ефективно використовувалися не з точки зору ремонту і якості доріг, а з точки зору ефективності будівництва саме тих доріг, які нам&nbsp; допоможуть побудувати місцеву інфраструктуру. Дайте наступний слайд.</p>
<p>Я хочу вам показати приклад двох об'єднаних територіальних громад. Ми зараз ведемо дуже активну співпрацю з усіма міністерствами, з нашими колегами, які&nbsp; присутні тут, це Міністерство освіти, це Міністерство охорони здоров'я, це Міністерство соціальної політики, це Міністерство юстиції. І ми безпосередньо на територіях, які вже об'єдналися, будуємо ту інфраструктуру, яка покаже, яким чином буде надаватися освітня послуг, медична послуга. І тут ми практично в перспективних планах прокладуємо, де будуть базові школи, де будуть початкові школи, яким чином будуть створюватися госпітальні округи. І саме головне, що&nbsp; будівництво доріг нам потрібно, щоб велося навколо цієї інфраструктури.</p>
<p>Тут не дуже чітко видно, але видно, яким чином будується інфраструктура освітньої, освітніх округів. І саме головне, нам потрібно побудувати чітку співпрацю, саме місцеві дороги повинні будуватися навколо тих шкіл, які є базовими. Саме шкільні автобуси повинні закупатися під інфраструктуру, яка будується саме ЦНАПи – центри надання адміністративних послуг, які створюються, повинні будуватися в тих точках зростання тих громад, які на сьогоднішній день об'єдналися. І тому ваша допомога, безпосередньо кожного депутата, я думаю, тут просто необхідна. Чому? Тому що, скажу відверто, у мене іноді таке враження, що деякі народні депутати, коли виступають проти реформи або проти об'єднання, вони залишаються взагалі в минулому.</p>
<p>Я наведу один приклад. Тернопільська область: 26 об'єднаних територіальних громад. 4 громади об'єдналися в межах району. В межах району не об'єдналося тільки одне село, яке не ввійшло в жодну з цих об'єднаних територіальних громад. І це є село, рідне село, одного з народних депутатів Верховної Ради України.</p>
<p>Тому я би хотів в першу чергу звернутися до всіх депутатів. Це наша особиста відповідальність до розвитку територій, до зростання економіки.</p>
<p>Будь ласка, дайте наступний слайд. Сьогодні ми очікуємо підписання з Європейським Союзом, з урядом Німеччини і Польщі спільної угоді ULED, яка вперше надасть масштабну фінансову підтримку Україні, для того щоб підтримати інституціональний розвиток. Це, я вам скажу, не просто кошти –ц це визнання Європейським Союзом успішності реформи децентралізації.</p>
<p>Нам дуже важливо, що не тільки Європейський Союз, а й Німеччина окремо, і Польща окремо долучилися до цього процесу. Коли запитують, а на що саме підуть ці кошти, я завжди відповідаю: нам дуже важливо, щоб ці кошти йшли не на рибу, а на вудочку. Чому, тому що просто будувати дороги або просто відкривати ЦНАПи – це дуже важливо, але нам дуже важливо навчити сьогодні наших активних лідерів, наших активних громадян використовувати кошти, не тільки які йдуть за допомогою Європейського Союзу, які йдуть з державного бюджету, які йдуть збільшення місцевих бюджетів, і саме головне – бути готовими до правової допомоги, до планування бюджету, до планування стратегічного територій, до тих питань, які сьогодні очікують наші громадяни. І я вам скажу відверто, коли ми чуємо скептиків, коли ми чуємо песимістів, які кажуть: "Щось не вдалося, щось не такими темпами відбувається", я пропоную всім просто поїхати в регіони, просто поїхати в об'єднані територіальні громади і подивитися яким чином зараз іде точка зростання позитиву саме там, саме там ми очікуємо зростання економіки України.</p>
<p>Наступний слайд дайте, будь ласка.</p>
<p>Я ще раз наголошую, нам дуже потрібно саме розглядати реформу децентралізації не з точки зору передачі коштів, передачі повноважень, а з точки зору регіонального розвитку, це той розвиток, який буде піднімати практично всю Україну. І нам дуже важливо, і я хочу подякувати кожному депутату, хто підтримав законопроект 4355 по передачі земельних ресурсів саме органам місцевих самоврядування. Це дуже важливе рішення. Чому? Тому що нам, центральній владі, і Верховній Раді, і уряду, і Президенту України дати максимально можливості підвищити спроможність громад. І саме ще один ресурс, який отримають громади, він дасть можливість залучати інвестиції, створювати робочі місця. Але з іншого боку я б хотів би застерегти кожного народного депутата. Нам потрібно дійсно визначити, передаючи в комунальну власність об'єднаним територіальним громадам, які на сьогоднішній день мають виконкоми, мають голову, мають доходи, мають бюджет, прямі бюджетні стосунки, мають можливість регіонального розвитку планування територій, отримуючи такі ресурси дійсно залучення інвестицій.</p>
<p>З іншого боку, коли сільська рада, в якої практично немає, крім зарплатні і виплат на комунальні послуги, ми передаємо ресурс, ми повинні розуміти, що нам потрібно контролювати, що буде з цією землею, тому що ми можемо отримати Коцюбинське в кожній сільській раді, потім кому ми передамо такі повноваження.</p>
<p>Я би хотів би, щоб саме народні депутати допомогли в цьому процесі, тому що ви є практично провідниками ідеї реформ і&nbsp; провідниками новітньої України, яку ми всі сьогодні з українцями очікуємо.</p>
<p>Також я б хотів би, щоб народні депутати підтримали законопроекти, які вже зареєстровані в Верховній Раді народними депутатами, це&nbsp; 3638. 3639 – це до стимулювання додатково об'єднання громад. Тому що на сьогоднішній день у нас є громади, які не приймали участь в об'єднанні територіальних громад, але зараз хочуть долучитися до внов створених об'єднаних територіальних громад, до цього процесу, і бути об'єднаними вже з ефективними громадами.</p>
<p>І наступний законопроект. Ви знаєте, що на сьогодні виникла така правова колізія, коли об'єднаним територіальним громадам Міністерство юстиції, інші центральні органи виконавчої влади передають повноваження по наданню послуг. Але з іншого боку, створивши інфраструктуру, маючи можливість надання таких послуг, об'єднані територіальні громади не мають можливості взяти кошти за ці послуги, і саме головне, утримувати офіси для того, щоб надавати такі послуги. Тому я хотів би, щоб народні депутати підтримали цей законопроект. І хочу наголосити, що Міністерство юстиції буквально на цьому тижні передало ще додатково 391 органу місцевого самоврядування функції по наданню таких послуг. Тому це безпосередньо дуже важливо. І я хотів би, щоби ми швидко приймали цей закон.</p>
<p>Що я б хотів ще додати? В нас на сьогоднішній день прийнято рішення про створення Агенції регіонального розвитку. Це дуже потужний орган, який повинен визначати стратегію, в який можуть долучитися не тільки народні депутати, не тільки бізнес, не тільки депутати місцевих рад, а й практично все громадське суспільство, яке є на сьогоднішній день в громаді. І я думаю, що саме цей орган дасть можливість визначати стратегію регіонального розвитку, важливість ефективного використання коштів і розвитку території.</p>
<p>Ще раз хочу наголосити…</p>
<p>&nbsp;</p>
<p>ГОЛОВУЮЧИЙ. Шановні колеги, просить Геннадій Григорович ще 10 хвилин. Є згода загальна?</p>
<p>&nbsp;</p>
<p>ГОЛОСИ ІЗ ЗАЛУ. Да.</p>
<p>&nbsp;</p>
<p>ГОЛОВУЮЧИЙ. Але треба розуміти, що півгодини для депутатів все одно буде, це трошки затягне нашу роботу. Нічого страшного? Будь ласка, 10 хвилин, пане Геннадій.</p>
<p>&nbsp;</p>
<p>ЗУБКО Г.Г. Я вибачаюся, але дуже важливі напрямки.</p>
<p>&nbsp;</p>
<p>ГОЛОВУЮЧИЙ. Важливо, так.</p>
<p>&nbsp;</p>
<p>ЗУБКО Г.Г. Я хотів би, щоб ми мали спільну позицію. Ще раз хочу наголосити, закінчуючи про реформу децентралізації. Це дуже важлива реформа, яку ми можемо провести тільки разом. І на сьогоднішній день, коли я бачу народних депутатів в Івано-Франківській області, в Сумській області, в Донецькій області, в Луганській області, які долучаються до цього процесу, повірте, ви будуєте нову Україну, яка дійсно дасть можливість зростати.</p>
<p>Друге питання, яке є дуже важливе, це реформа енергоефективності, але я б хотів би почати з іншого. На сьогоднішній день є законопроекти, які з'являються в Раді з метою відтермінувати те чи інше впровадження того чи іншого закону. Я можу сказати, що саме позиція уряду і Прем'єр-міністра, що державна служба, закон, буде вступати в дію з 1 травня. Жодного відтермінування з цього приводу бути не може. Ми повинні рухатися разом і повинні вирішувати проблеми по ходу їх виникнення.</p>
<p>Друге питання – це питання впровадження закону 417. Я розумію, що Верховна Рада дуже прискіпливо розглядає Закону про житлово-комунальні послуги і нам дуже важливо, щоби цей закон був прийнятий. Чому? Тому що саме в цьому законі прописано і питання управителя, і питання типового договору, і питання конкурсу, а також питання комерційного обліку. Я думаю, що Верховна Рада прийме цей закон, і ми разом будемо вирішувати це питання. Але, з іншого боку, хочу наголосити, шановні народні депутати, якщо ми відкладемо ще на рік впровадження 417-го закону, повірте мені, моєму досвіду, через рік ми будемо також саме з цієї трибуни розглядати ті ж самі проблеми, які виникли.</p>
<p>Уряд на сьогоднішній день разом зі спільними… спільно з народними депутатами, разом з експертами відпрацював можливість прийняття постанов, які стосуються і конкурсу, і можливості типового договору управителю поки що без впровадження Закону про житлово-комунальні послуги. Я просто хочу, щоби ви це підтримали, і саме головне – щоб наші громадяни чітко розуміли, якщо реформа почалася, вона повинна бути&nbsp; впроваджена.</p>
<p>І з цього приводу я б хотів би саме ще додаткової підтримки від народних депутатів по наступним законопроектам, тому що і Закон про житлово-комунальні послуги; і комерційний облік, який буде додатково прийнятий спочатку як частина житлово-комунальних послуг, потім – окремий закон; і Закон (дайте наступний слайд, будь ласка)<a name=_GoBack></a>.</p>
<p>І Закон про енергоефективність будівель і створення фонду енергоефективності - це саме ті важливі питання, які будують незалежність України від імпортних енергоносіїв. Нам дуже важливо, щоб чітко всі розуміли, я готовий зустрічатися з кожним комітетом, з кожною фракцією, з приводу того, що Закон про енергоефективність потрібен і його потрібно приймати. Без визначення класу будинку, ми не зможемо проводити енергоефективні заходи і саме головне впроваджувати фонд енергоефективності. Чому? Тому що саме цей закон визначає, що саме було зроблено, як було покращено енергоефективність будівлі і яким чином, взагалі, ми можемо визначити, що саме цей проект, цей захід повинен отримати державну підтримку через компенсацію тіла кредиту, через фонд енергоефективності. Тому нам дуже важливо, щоб ці законопроекти і житлово-комунальні послуги, і енергоефективність будівель, і закон, який ми зараз приступили до його розробки про енергоефективність, був підтриманий в парламенті.</p>
<p>Наступний слайд, будь ласка.</p>
<p>З приводу фонду енергоефективності. Величезний ринок. Коли мені задають питання яким чином ви бачите зростання економіки, я кажу, що саме енергоефективні заходи - це один із тих моментів, які дадуть зростання економіки України. Величезний ринок, 40 мільярдів євро, в якому є технології, в якому є робочі місця, в якому є практично нова Україна, яка менше споживає, менше платить і є незалежною. І тому саме створення фонду енергоефективності, ця модель вже презентована, я думаю, що на наступному тижні ми її ще додатково будемо презентувати. І саме будемо готувати окремий закон по впроваджені цього фонду.</p>
<p>Дайте, будь ласка, наступний слайд.</p>
<p>Що саме дає напрямок реформи енергоефективності. 100 тисяч робочих місць - це висококваліфіковані робочі місця, це люди які, є інженерами, це люди, які є технологами і це виробництво яке на сьогоднішній день може працювати в Україні по лічильникам, по виготовленню ІТП, по утеплюючим матеріалам, по інфраструктурі внутрішньо мережі будівель, по ремодернізації&nbsp; теплокомунальних підприємств. Це практично додатково 2 мільярди зменшення тиску валютно-платіжного балансу. Це практично зменшення витрат на субсидії. Чому? Тому що, ви знаєте, що в минулому році було заплачено 18 мільярдів субсидій, в цьому році заплановано 35. І ця кількість буде зростати, якщо ми не будемо рухатися в цьому напрямку.</p>
<p>Тому, шановні народні депутати, я би хотів би&nbsp; в першу чергу побудувати саме взаємовідносини уряду і Верховної Ради&nbsp; на принципах реформ і впровадження реформ, на підтримці один одного. І тільки завдяки нашим спільним рішення може зростати економіка. Ніхто за нас не прийде і не зробить. І на сьогоднішній день саме зростання економіки і очікує від реформи децентралізації і реформи енергоефективності.</p>
<p>Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Героям слава! Дякую вам. Я думаю, співпраця в нас буде плідна, як ми і домовлялися.</p>
<p>І, шановні колеги, я зараз запрошую до доповіді міністра освіти і науки України Лілію Михайлівну Гриневич.</p>
<p>І прошу народних депутатів з повагою до доповідача. Шановні колеги, якби можна було би, займіть робочі місця і слухайте доповідь, яку для нас підготували міністри.</p>
<p>Будь ласка, Лілія Михайлівна.</p>
<p>&nbsp;</p>
<p>10:29:22</p>
<p>ГРИНЕВИЧ Л.М.</p>
<p>Доброго дня, шановні українці! Доброго дня, шановні народні депутати! Дозвольте доповісти вам сьогодні про першочергові, які необхідно здійснити у сфері освіти в Україні.</p>
<p>У нас є кризові питання, короткотермінові завдання і довготермінові завдання. Я, мабуть, розпочну з кризових і доповім вам, що нам терміново треба зробити.</p>
<p>Перше за все, зараз іде завершення навчального року. І доповідаю, що 327 тисяч випускників завершить 9 клас, а, крім того, 441 тисяча має отримати атестат про загальну середню освіту.</p>
<p>Нами з'ясовано було, що той механізм видачі документів, який був новий запроваджений, на жаль, призвів би до того, що документи про освіту діти&nbsp; отримали&nbsp; б&nbsp; не раніше липня місяця. Тому нам довелося зробити перші антикризові заходи, ми прийняли вже&nbsp; постанову Кабінету Міністрів, яка повертає перевірений механізм і при цьому ми ще економимо&nbsp; бюджетні кошти від тих, які були заплановані раніше. Тому я&nbsp; хочу запевнити, що документи про освіту&nbsp; будуть вчасно.&nbsp;&nbsp;</p>
<p>Наступне питання – це питання шкільних підручників. Як всім відомо, не всі діти мають підручники для&nbsp; 4-7 класу.&nbsp; Кошти на ці підручники у сумі&nbsp; 80 мільйонів&nbsp; гривень, виділені ще попереднім урядом на місця.&nbsp; І місцеві&nbsp; органи, місцеві адміністрації мають додати ще&nbsp; власні кошти і зробити ці закупівлі. Вони не могли, як виявляється, зробити ці закупівлі через перепону, що не було передбачено передоплати 70&nbsp; відсотків&nbsp; видавництвам для закупівлі паперу, щоб не було потреби кредитні кошти і тоді б&nbsp; збільшувалася вартість підручників. Ми подолали зараз цю проблему, прийнята відповідна постанова Кабінету Міністрів&nbsp; на минулому засіданні уряду. Шкільні підручники для&nbsp; 8 класів також зараз просуваються вперед. Завершується конкурс, хоча ми&nbsp; вже трошечки&nbsp; цю логістику… вона сповільнена до&nbsp; нас, але&nbsp; ми повинні зараз зробити все, щоб діти 8 класу отримали&nbsp; підручники вчасно&nbsp; на початку&nbsp; навчального року.</p>
<p>Ще одне дуже важливе завдання – це&nbsp;&nbsp; зовнішнє&nbsp; незалежне&nbsp; оцінювання. Я звертаюся до Верховної Ради, якнайшвидше&nbsp; на наступному пленарні&nbsp; тижні прийняти&nbsp; урядовий&nbsp; проект про дофінансування зовнішнього незалежного оцінювання в сумі&nbsp; 30 мільйонів на оплату праці залучених осіб, тобто тих людей, які супроводжують процедури зовнішнього &nbsp;незалежного оцінювання, щоб воно було об'єктивним і справедливим. На жаль, ці кошти не були вчасно&nbsp; закладені і зараз нам&nbsp; потрібно це зробити, я звертаюся з проханням до Верховної Ради. Нагальне завдання врегулювання проблеми професійно-технічних навчальних закладів. У нас є підхід такий, який ми пропонуємо Міністерству фінансів, і ми вийдемо до Верховної Ради з новим законом на цю тему на наступному пленарному тижні. А саме, зараз там, де є проблеми, їх гасять фактично вручну, а повинен бути системний підхід, особливо з 1 вересня, коли буде новий набір до професійно-технічних навчальних закладів. І тут для нас надзвичайно важливе питання, це питання внесення змін до Бюджетного кодексу. Ідея полягає в чому? Субвенція на здобуття загальної середньої освіти та часткова субвенція на професійну підготовку. Від держави на гостродефіцитні спеціальності і спеціальності національного значення, коли в якомусь училищі готуються фахівці для кількох областей чи всієї країни, а з місцевого бюджету кошти на професійну підготовку тільки на ті професії, які використовуються для комунального господарства, для обслуговування місцевої інфраструктури. Це буде цілком справедливо і посильно для бюджетів міст обласних центрів і бюджетів обласних. Ми не беремо, не розглядаємо можливості міст обласного значення, які є маленькими і не можуть утримувати професійно-технічні навчальні заклади. Для нас, без сумніву, поряд з цими питаннями є дуже важлива взаємодія з місцевими адміністраціями. Децентралізація, про яку вже говорив у своїй доповіді також віце-прем'єр-міністр Зубко, призвела до того, що дуже багато відповідальності є на органах місцевого самоврядування. Така відповідальність зараз є щодо відбору опорних шкіл, обладнання цих опорних шкіл, адже ще попереднім урядом було виділено 200 мільйонів гривень на закупівлю такого обладнання, а також закупівля &nbsp;шкільних автобусів. Є одна бюрократична перепона, яка заважає місцевим адміністраціям здійснити закупівлю шкільних автобусів, ми її знімемо найближчим часом. Тому що зафіксовано, що вони мають дати на ці шкільні автобуси 50 відсотків&nbsp; своїх коштів.</p>
<p>Проте є такі райони, які нездатні додати такі великі кошти, тому ми знімемо цю фіксовану цифру – 50 відсотків. Вони повинні додати, але можуть додати менше для того, щоб розблокувати закупівлю шкільних автобусів.</p>
<p>Поряд з цим у нас є серйозні стратегічні завдання. І я вважаю, що в перші 100 днів ми зобов'язані розробити концепцію нової української школи. І ця концепція повинна бути обговорена до 1 вересня у фахових колах, серед громадськості, і після цього ми зможемо вносити новий Закон "Про загальну середню освіту", В цьому контексті, шановні колеги народні депутати, ми вас дуже просимо до кінця цієї сесії прийняти Закон про освіту, бо без Закону про освіту ми не можемо рухатися вперед. Цей закон сьогодні доопрацьований у Комітеті з питань освіти і&nbsp; науки до повторного першого читання. Він готовий. Ми звертаємося до Верховної Ради&nbsp; поставити його у порядок денний, ухвалити у першому читанні. Ми доопрацюємо спільно з вами його до другого читання, поставимося уважно до всіх поправок народних&nbsp; депутатів, бо коли він буде прийнятий, це нам розблокує далі дуже багато реформаторських ініціатив у сфері дошкільної, професійної, загальної середньої, вищої освіти та освіти дорослих.</p>
<p>Я хотіла б зараз з цієї трибуни заявити одну дуже важливу думку. Коли ми говоримо про нову українську школу, ми перш за все говоримо&nbsp; про новий зміст освіти в цій школі. Тому що дуже багато зараз говорять про 12-й рік навчання, але не це зовсім головне в новій українській школі. Ця тривалість навчання має бути накладена на новий зміст. Не буде нового змісту – не буде ніяких змін в тривалості і ми залишимося в старій пострадянській школі.</p>
<p>Головна ідея – це перегляд змісту навчання і нові цілі української школи. Діти мають здобути уміння і компетентності ХХІ століття, які узгоджені країнами Європейського Союзу і які потрібні сьогодні сучасному українцю. Окрім знання рідної державної і двох іноземних мов, інформаційних технологій, вміння критично мислити, аналізувати, працювати в команді, мати навички фінансової грамотності і підприємництва, нашим дітям потрібна освіта для життя і це головна мета нової української школи.</p>
<p>Далі цей зміст треба покласти на відповідну тривалість навчання. Я хочу сказати, що ніхто не піде на раптове запровадження&nbsp; дванадцятирічного навчання без нового змісту, без зарезервованих бюджетних коштів, без відповідної підготовки вчителів і відповідної мережі закладів. Програма мінімум – ми запроваджуємо дванадцятирічну школу з 1 класу з 2018 року, в цьому випадку ми виходимо на 12-й клас у 2029 році – це орієнтовні терміни вступу України в Європейський Союз, якщо план буде працювати. Можуть бути більш сприятливі обставини, якщо в нас буде фінансування, якщо буде зміст, перепідготовлені вчителі, можна починати з 5 класу чи з 10 класу, але це тільки при сприятливих умовах і такий план буде обговорений на національному&nbsp; рівні і узгоджений з парламентом.</p>
<p>Тому сьогодні на даний час щоб всі українські діти не залишалися поза процесом і доступом до нових цінностей і змісту української оновленої школи, ми запускаємо зараз роботу робочих груп по всіх навчальних програмах на предмет: перше – розвантаження з необґрунтованої інформації; і друге – запровадження компетентнісного підходу, - щоб ці програми почали працювати вже з нового навчального року. Це велика, важлива робота, але я сподіваюся, що всі фахівці, експерти зацікавлені також зробити крок, який необхідно зробити назустріч сьогодні нашим дітям і так само вчительству.</p>
<p>Ми плануємо підписати договір про участь у міжнародному дослідженні PISA 2018 року, щоб нарешті Україна могла побачити свою освітню систему, якою вона є справді, серед всіх інших країн, що входять до Організації економічної співпраці і розвитку.</p>
<p>В галузі вищої освіти ми продовжуємо нашу реформу, яка була імплементована через впровадження Закону "Про вищу освіту". Треба визнати, що впровадження закону оголило дуже багато його проблем. І ми зараз підготуємо системний законопроект від уряду про внесення змін до Закону "Про вищу освіту", щоб врегулювати ті питання, де є проблеми.</p>
<p>Так само нам доведеться провести доповнення до тої нормативно-правової бази, яка вже напрацьована була попереднім складом Кабміну, для того щоб ми могли рухатися і впроваджувати далі в життя цей закон.</p>
<p>Для нас важливим і вразливим питанням є також питання запровадження роботи Національного агентства з забезпечення якості вищої освіти. Мені доводилося неодноразово з цієї трибуни доповідати вам цю проблему, чому не запускалось агентство. Ми, визнаю, не задоволені тим, як пройшли вибори до агентства, і не всі кандидати, які ввійшли до агентства, відповідають тим критеріям, яких би ми прагнули. На жаль, ці критерії не були зафіксовані у чинному Законі "Про вищу освіту". Але не запуск роботи агентства не дозволяє розвивати незалежну систему оцінки якості вищої освіти в країні, і це насправді. Далі Міністерство освіти і науки залишається монополістом з приводу всіх питань регулювання вищої освіти, а ми ж спрямовували Закон "Про вищу освіту" на дерегуляцію у сфері вищої освіти.</p>
<p>Таким чином, наш план полягає в тому, щоб зараз все-таки провести певні заходи для запуску роботи цього агентства, ми не можемо визнати ті вибори, які агентство провело кулуарно, ми проведемо повторно вибори голови агентства і його заступників, і розпочнемо роботу цього агентства.</p>
<p>У дошкільній освіті нам зараз важливо спрацювати з Міністерством охорони здоров'я, щоб затвердити нові санітарні правила і розблокувати створення мережі приватних дошкільних закладів. Тому що, якщо держава…</p>
<p>&nbsp;</p>
<p>ГОЛОВУЮЧИЙ. Скільки? 1 хвилину, будь ласка.</p>
<p>&nbsp;</p>
<p>ГРИНЕВИЧ Л.М. Якщо держава сьогодні через фінансовий економічний стан не може розвивати мережу комунальних дошкільних навчальних закладів для того, щоб наші діти не стояли в черзі, аби отримати дошкільну освіту, нам треба ввести відповідні норми, щоб сприяти відкриттю приватних дошкільних закладів, і цим шляхом ідуть багато країн.</p>
<p>Шановні колеги, я буду готова про все решту відповісти на ваші питання, тому що, наприклад, питання вчительства і оплати праці, і соціального статусу вчителів в Україні критичне. І ми його повинні вирішувати маленькими поступовими кроками, принаймні просування по тарифній сітці, а далі через прийняття Закону "Про освіту" і відповідні бюджетні пропозиції до бюджету 2017 року…</p>
<p>&nbsp;</p>
<p>ГОЛОВУЮЧИЙ. Будь ласка, дайте можливість завершити.</p>
<p>&nbsp;</p>
<p>ГРИНЕВИЧ Л.М. Останнє речення. Колеги, я хочу побудувати роботу міністерства на засадах прозорості і відкритості. Тема освіти стосується величезної кількості людей. І тому ми будемо намагатись, щоб за всіма цими напрямками робота експертних груп висвітлювалася публічно. І кожен міг до цієї роботи долучитися. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам, Лілія Михайлівна. Дякую.</p>
<p>Шановні колеги, зараз у нас, згідно Регламенту запитання народних депутатів до членів Кабінету Міністрів України. На це відводиться 30 хвилин. Хочу нагадати колегам: це не є виступи від фракцій, це від народних депутатів. Тобто, щоб не було вимог, що "наша фракція не має слова". Тому я прошу усіх тих, які хочуть задати запитання, 1 хвилину провести і здійснити запис. Всі на місцях, всі готові? Тоді прошу провести запис на запитання до членів уряду. Будь ласка, проводиться запис.</p>
<p>Олександр Ревега, будь ласка.</p>
<p>&nbsp;</p>
<p>10:47:29</p>
<p>РЕВЕГА О.В.</p>
<p>Прошу передати слово колезі Арешонкову.</p>
<p>&nbsp;</p>
<p>10:47:36</p>
<p>АРЕШОНКОВ В.Ю.</p>
<p>Шановний Володимире Борисовичу! Звертаюсь зараз до вас від імені всіх депутатів, які мають відношення до теми чорнобильської, так званої. Ви знаєте, вчора нам не вдалося, на жаль, прийняти ряд законопроектів, які забезпечують соціальний статус громадян, постраждалих від АЕС. У мене&nbsp; до вас велике прохання: ми готові продовжити роботу, але нам потрібна сьогодні дуже тісна спрівпраця з урядом. Ми просимо визначити на рівні віце-прем'єра відповідального за чорнобильські питання. Ми готові працювати з ним, запропонувати нову концепцію і стратегію вирішення чорнобильських питань.</p>
<p>Ми зараз активізували депутатів, чорнобильців, у нас є напрацьовані пропозиції і ми повністю готові до комплексного вирішення цього питання. Просимо вашої підтримки.</p>
<p>&nbsp;</p>
<p>10:48:41</p>
<p>ГРОЙСМАН В.Б.</p>
<p>Дякую за ваше запитання.</p>
<p>Очевидно, що питання чорнобильців є актуальним. Міністр соціальної політики Андрій Рева, він предметно володіє ситуацією і готовий взаємодіяти як міністр. І ви знаєте, що по розподілу повноважень і компетенції за це питання відповідає віце-прем'єр-міністр Павло Розенко, теж людина фахова і компетентна. Тому, я думаю, що ви зможете знайти порозуміння в цьому питанні. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Юрій Соловей.</p>
<p>&nbsp;</p>
<p>10:49:16</p>
<p>СОЛОВЕЙ Ю.І.</p>
<p>Юрій Соловей, 89-й виборчий округ. Шановний Володимире Борисовичу, знаючи, що ви постійно підтримуєте тему будівництва доріг в Україні, у мене&nbsp; до вас питання. Зараз у нас в результаті реструктуризації єврооблігацій по лінії Укравтодору вивільнилося 5 мільярдів гривень додаткового ресурсу. У мене до вас запитання, коли планується відповідна постанова з переліком доріг, які підлягатимуть ремонту в результаті цих коштів.</p>
<p>І друге запитання. Володимире Борисовичу… Володимире Борисовичу, і друге запитання. Ми домовлялися, ще коли ви працювали на посаді спікера, що ми у першому півріччі розглянемо питання по розщепленню акцизу між органами місцевого самоврядування, районними та обласними радами, оскільки сьогодні є ситуація, що там, де є заправка, той населений пункт працює, там, де її немає, відповідні всі населені пункти не отримують фінансового ресурсу. Як ви це бачите? Коли це питання планується до вирішення? Дякую.</p>
<p>&nbsp;</p>
<p>10:50:27</p>
<p>ГРОЙСМАН В.Б.</p>
<p>Дякую за запитання.</p>
<p>Вельмишановні колеги народні депутати! Хочу сказати, що питання ремонту і будівництва доріг є одним із пріоритетів роботи уряду. На жаль, "Укравтодор" трошки, ну, м'яко кажучи трошки, упустив час для того щоби вчасно підготуватись до ремонтних робіт, і зараз ми будемо наздоганяти час, Ми акумулюємо всі можливі ресурси для того щоби повноцінно і по кожній території розпочати ремонт, поточний ремонт доріг. Тому що для того, щоб вивезти дорожні господарства сьогодні з того стану, де воно знаходиться, потрібен не один рік і потрібна концентрація ресурсу з одного боку, потрібно новий технологічний підхід і контроль за використанням ресурсу, тому що ви ж знаєте, що можливо зробити за одну і ту ж саму ціну різний обсяг. Тому для нас це дуже важливо, і ми розраховуємо тут на в тому числі контроль з боку народних депутатів по своїм округам, територіям. І ми над цим питанням працюємо.</p>
<p>Що стосується акцизу. То зрозуміло, що потрібно запровадити більш справедливу формулу. Я знаю, що є зареєстрований проект закону Анатолія Матвієнка. Але я би хотів щоби ми це зробили спільно з асоціаціями органів місцевого самоврядування, з місцевою владою, щоби ми зробили насправді справедливий розподіл. А не просто у одних забрали громад, а іншим передали. Треба зробити формулу, яка може бути і стимулюючою і ефективною.</p>
<p>Хочу підкреслити, що для уряду сьогодні є одним із пріоритетів це дороги. Ми почали працювати над питанням ліків. Я хочу сказати, що в цій сфері треба наводити серйозно порядок. Але те, що сьогодні вже уряд працює з міжнародними організаціями по закупівлі ліків, забезпечує економію від 10 до 90 - по деяким позиціям, відсотків. Ви уявляєте, які мільярди йшли по кишеням, і це була просто катастрофа. Тому треба продовжувати те, що вже було зроблено, і це була гарна практика. І збільшувати контроль над цим питання. І сьогодні ми вже фактично розблокували постачання ліків. Сьогодні я перевірю&nbsp; в якому стані вже є постачання ліків для онкохворих, в тому числі і дітей. І далі ми будемо вживати заходів для відкритості цього питання.</p>
<p>Ну, і третє питання, яке би я хотів сказати, вибачте, я вже використаю цю можливість, питання митниці. Я вважаю, і це вважає і громадський сектор, що на митниці сьогодні є десятки мільярдів гривень, які задіяні в тіньових оборудках і не потрапляють до українського бюджету.</p>
<p>Буквально щоденно ми працюємо над тим, щоби запровадити нові системи контролю на митниці. Нам потрібно буде на це приблизно біля трьох місяців, але ви розумієте, який буде опір схемщиків на митницях, які там сьогодні працюють. І, відверто кажучи, коли пенсії люди не можуть отримувати на нормальному рівні, і красти мільярди, це не просто злочин, це мародерство, я про це завжди говорю.</p>
<p>Тому теж, шановні народні депутати, буду на вас розраховувати. Буквально по кожному пропускному пункту ми будемо аналізувати надходження, ми будемо поглиблювати роботу з нашими міжнародними партнерами, для того щоб це питання вирішувати.</p>
<p>Питання доріг на контролі. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Купрієнко Олег.</p>
<p>&nbsp;</p>
<p>10:53:52</p>
<p>КУПРІЄНКО О.В.</p>
<p>Олег Купрієнко, Радикальна партія Олега Ляшка. Чиновника найвищого рівня, який перебуває на державній службі, за те, що він має бізнес чи не звільнився з посад у комерційних структурах, він вилітає з посади за три дні, як керосинова пробка, за корупцію. Міністр фінансів тиждень тому в цьому залі сказав: у нього немає офшорів. Збрехав.&nbsp; Радикальна партія Олега Ляшка вимагає негайної відставки міністра фінансів Данилюка.</p>
<p>Запитання перше. Чи міністр піде у відставку самостійно, чи буде чекати, поки його за його офшори, що є корупцією у розумінні закону, виженуть з цієї посади рішенням Верховної Ради?</p>
<p>І друге питання. Де ви взяли в того Сірка, у якого позичили очі, щоб приходити в Верховну Раду і брехати українському народу?</p>
<p>&nbsp;</p>
<p>10:54:58</p>
<p>ГРОЙСМАН В.Б.</p>
<p>Це було питання до міністра? Зрозуміло, дякую.</p>
<p>Шановні колеги, хочу підкреслити, що час перебування на посаді міністра фінансів жодних, я так розумію, підприємств не було зареєстровано. Це перше. По-друге, те&nbsp; що було, те що було&nbsp; за попередній&nbsp; період часу, я вважаю, що міністр&nbsp; має дати вичерпну відповідь. Якщо ця відповідь буде порушувати&nbsp; закон, він має&nbsp; прийняти своє власне рішення. Але я&nbsp; би&nbsp; хотів, щоб НЗК з цим питанням розібралась предметно, тому що ж питання&nbsp; не у відставці, а питання у тому,&nbsp;&nbsp; що якщо були порушення, якщо були&nbsp; зловживання і корупція, то за це потрібно нести відповідальність. Це особиста відповідальність міністра, я думаю,&nbsp; що він це прокоментує. А я чекаю від органів перевірки тих&nbsp; даних, які мають бути занесені або&nbsp; занесені до декларації, і тоді&nbsp; я зможу зробити з цього питання висновок. Дякую за ваше запитання.&nbsp;&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Владислав Голуб… А, міністр, так, будь ласка. Ще міністр. Будь ласка.</p>
<p>&nbsp;</p>
<p>10:55:58</p>
<p>ДАНИЛЮК О.О.</p>
<p>Я вчора дав пояснення. Перше.</p>
<p>Друге.&nbsp; Я залучив юристів, щоб вони розібралися з цією ситуацією, бо у мене&nbsp; зараз на посаді просто немає часу на це. Я сприймаю ваш&nbsp; запит&nbsp; як депутатський запит, я відповім&nbsp; на нього. Зараз у мене&nbsp; є наступні&nbsp; пріоритети.</p>
<p>У мене пріоритет №1 –&nbsp; поновити&nbsp; роботу з&nbsp; Міжнародним фондом. Це вимагає&nbsp; дуже&nbsp; багато зусиль, це вимагає також вашої підтримки. Я вас дуже прошу недооцінюйте&nbsp; це,&nbsp; допоможіть, будь ласка, уряду і всім&nbsp;&nbsp; українцям прийняти закони, які необхідні&nbsp; зараз для&nbsp; співпраці з&nbsp; МВФ. Давайте працювати на конструктив.</p>
<p>Друге – це&nbsp; реформа ДФС.&nbsp;&nbsp; Про митницю тільки що Прем'єр-міністр сказав, це наша спільна позиція, і я буду робити все можливе для того, щоб допомогти реалізувати цю мету, яку зараз озвучив Прем'єр-міністр. Стосовно&nbsp; ДФС я також свої плани озвучив. У мене дуже&nbsp; серйозні підходи. Вчора був на комітеті Южаніної, там&nbsp; була дуже гаряча дискусія, не популістична, а&nbsp;&nbsp; по справі. Популістичну дискусію&nbsp; влаштували, на&nbsp; жаль, деякі депутати. І нам треба зараз не займатися популізмом, а викорінювання корупцію в ДФС, і це також буде&nbsp; зроблено.</p>
<p>І наступний пріоритет – це зміна бюджетного&nbsp; процесу, на якому&nbsp; дуже багато людей годується. І тому я сприймаю цей тиск також, вам&nbsp; це може не подобається, а ми будемо змінювати цей процес. А ще&nbsp; є одна сфера, яка може поповнити бюджет, насправді треба припиняти. Деякі депутати мене звинувачують в цьому, але що мене тішить, що це люди абсолютно не вільні, ними керують гроші, хто ці гроші дає я не знаю. Але треба, може, якось треба вже подумати про цю політичну діяльність.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Наступний надається слово для запитання Голубу Владиславу Володимировичу, будь ласка.</p>
<p>&nbsp;</p>
<p>10:58:16</p>
<p>ГОЛУБ В.В.</p>
<p>Дякую, Андрій Володимирович. Владислав Голуб, фракція "Блок Петра Порошенка", 197 виборчий округ, Черкащина. У мене два запитання, одне запитання до віце-прем'єра Зубка Геннадія Григоровича і одне запитання до міністра палива та енергетики Насалика Ігоря Степановича.</p>
<p>Геннадій Григорович, передусім дякую за привітання, приємно, але от у мене до вас прохання є. На цьому тижні керівником Державною архітектурно-будівельної інспекцією в Черкаській області був призначений некий пан Євмина Борис, це колишній радник губернатора Тулуба, була така одіозно достатня особа, а також директор Управління капітального будівництва при його губернаторстві, і якщо знаєте, в Умані там вже кран впав і, на жаль, загинула людина. Я хотів би, щоб ви взяли це питання під особистий контроль і виправили цю помилку.</p>
<p>А до Ігоря Степановича Насалика в мене питання. Тут деякі засоби масової інформації поширюють інформацію, що ви плануєте взяти собі в заступники некого пана Зюкова, бувшого міністра палива та енергетики чи як воно там називається ЛНР?</p>
<p>&nbsp;</p>
<p>ГОЛОВУЮЧИЙ. Ви ще не закінчили, так? Будь ласка, 30 секунд дайте, 30 секунд.</p>
<p>&nbsp;</p>
<p>10:59:34</p>
<p>ГОЛУБ В.В.</p>
<p>Я хотів би, щоб ви або спростували цю інформацію, або якщо ви підтверджуєте цю інформацію, скажіть, будь ласка, якими ви критеріями керуєтесь, коли берете таких осіб собі в заступники? І чи немає в Україні патріотів, які здатні виконувати функції заступника міністра, а не бути колишніми міністрами,&nbsp; так званими міністрами ЛНР і ДНР, які є терористичними організаціями? Дякую щиро.</p>
<p>&nbsp;</p>
<p>11:00:03</p>
<p>ЗУБКО Г.Г.</p>
<p>Шановний народний депутат, я ще раз вас хочу привітати з днем народження і хочу подякувати за це запитання. І хочу ще раз наголосити: будь-хто на будь-якій посаді у Києві ніхто ніколи не визначить, чи це найкраща кандидатура, яка призначена на ту чи іншу&nbsp; посаду в регіонах чи не найкраща. Я би хотів би, щоб ми вирішували ці питання системно.</p>
<p>Я ще раз закликаю органи місцевого самоврядування до прийняття повноважень по Державно-архітектурно-будівельній інспекції. В цьому місяці ми ще очікуємо, до&nbsp; кінця цього місяця, прийняття таких повноважень містом Києвом. Я знаю, що місто Львів вже готове також приймати такі повноваження. Але це не стосується тільки обласних центрів, це стосується і районних центрів, і об'єднаний територіальних громад, і всіх інших. Тому я ще раз закликаю, з цим конкретним випадком ми розберемося, але жодного Зубка або когось іншого не вистачить призначати в кожному місті або в кожній громаді такого керівника. Тому я ще раз пропоную, будь ласка, приймайте повноваження, беріть на себе відповідальність і призначайте фахових людей, яких, на жаль, на сьогоднішній день так не вистачає в Україні.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Будь ласка… <i>(Шум у залі)</i> Насалик. Будь ласка, Насалик.</p>
<p>&nbsp;</p>
<p>11:01:29</p>
<p>НАСАЛИК І.С.</p>
<p>… подякувати за запитання, яке прозвучало з залу. І хочу сказати по суті.</p>
<p>Напевно, Міністерство палива і енергетики рахується по європейським поглядам найбільш корупційним. Тому перша позиція, яка була виставлена в кадрових позиціях і, напевно, десь попередньо я говорив з Прем'єр-міністром України, що&nbsp; з 1 травня, я надіюсь, що увійде Закон "Про державну службу". І я хочу, щоб два заступника з Міністерства палива і енергетики, які є, пройшли публічний конкурс згідно цієї процедури і були&nbsp; назначені. Напевно, це єдине міністерство, яке зробило такий крок.</p>
<p>Друге, щодо пана Зюкова, якого ви назвали. Якщо ви говорите, він був в ЛНР-ДНР, то він повинен сидіти в тюрмі, це – робота Служби безпеки України. Але оскільки при міністерстві є громадська рада, яка складається з героїв України, це більше 70-и чоловік із всіх галузей – вугілля, енергетики, &nbsp;нафти і газу, якщо ця громадська рада подала свою пропозицію щодо радника, я не можу до неї не прислухатися. Крім того, я повинен... <i>(Шум у залі)</i> Дайте завершу, Вікторія. Крім того, крім того, це звернення і губернаторів тих&nbsp; областей, де виробляється вугілля. <i>(Шум у залі)</i></p>
<p>&nbsp;</p>
<p>11:03:05</p>
<p>ГРОЙСМАН В.Б.&nbsp;</p>
<p>Дякую. Якщо дозволите, 30 секунд. Хочу вас запевнити, що якщо те, що було сказано підтвердиться – ця людина не буде працювати на будь-якій посаді в уряді. Я звертаюсь зараз до Служби безпеки України, перевірити інформацію надану народним депутатом Голубом. У разі її підтвердження, відповідно до закону, вжити заходів до особи, яка щойно прозвучала&nbsp; в запиті народного депутата України.</p>
<p>А що стосується ДАБК, я повністю підтримую те, що треба децентралізувати, забирайте на місця ці повноваження, нема що з Києва когось призначати. Я просив би це взяти в роботу. Я розумію так, що ця кандидатура теж була погоджена з головою обласної державної адміністрації. Але, Геннадій Григорович, доручення: перевірте, якщо ця людина скомпрометована – вона не має працювати у владі і крапка. Звільніть цю посаду, з 1 травня у нас буде конкурс публічний і, будь ласка, хай люди по конкурсу заходять на ці посади і нема чого призначати тих, хто може бути скомпрометований. Дякую.</p>
<p>Я прошу поінформувати депутата і по першому питанню, і по другому. А мої доручення прошу зафіксувати Кабінет Міністрів. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шурма Ігор Михайлович.</p>
<p>&nbsp;</p>
<p>11:04:22</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>В мене запитання до віце-прем'єр-міністра Павла Розенка і міністра соціальної політики Реви.</p>
<p>Тридцять першого березня Комітет охорони здоров'я звернувся до пана Розенка з проханням не приймати антиконституційний, антисоціальний проект Постанови&nbsp; про затвердження списків виробництва, робіт, професій та посад, заняття яких дає право на пенсію за віком на пільгових умовах, з якого без належного обґрунтування виключено, наголошую, весь перелік посад охорони здоров'я – працівників. Цинічна відповідь: "З огляду на виражену специфіку умов праці працівників закладів охорони здоров'я, підтвердити право відповідних працівників на пенсію на пільгових умовах за результатами атестації робочих місць неможливо. А інфекціоністи, а радіологи, а рентгенологи, а психіатри? У мене запитання до новопризначеного міністра соціальної політики, який претендував на пост міністра охорони здоров'я: а ви взагалі збираєтесь відстоювати законні права своїх колег-медиків і лікарів? Зокрема…</p>
<p>&nbsp;</p>
<p>11:05:35</p>
<p>РОЗЕНКО П.В.</p>
<p>Шановний пане Ігорю, я хочу сказати вам, що на сьогоднішній день жодних постанов уряду, що стосуються списків 1, 2, на сьогоднішній день не приймалося. Це перше питання.</p>
<p>Друге. Будь-які рішення щодо змін цих списків у нас сьогодні проходять через громадське і експертне обговорення. Ніхто тут шашками махати не буде і не збирається. Ми аналізуємо кожну професію, кожну спеціальність на доцільність - недоцільність, можливість - неможливість залишатися у цих двох списках. Але також ви маєте погоджуватись, що в цих списках мають залишитися виключно ті спеціальності і люди, які справді ризикують своїм здоров'ям і життям і, таким чином, мають право на пільгові пенсії.</p>
<p>Відразу хочу сказати, що такого, щоб сидіти десь спокійно в кабінеті – і потім виходити на пенсію в 45 років, такого уже не буде. Тому ми гарантуємо чітку експертизу, ми готові залучити до цієї експертизи громадськість, науковців і експертів. І лише на підставі проведення цих експертиз уряд буде приймати відповідні рішення.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Андрій Кіт передає слово Матвієнку для запитання. А, ще відповідь йде, так? Будь ласка, дайте відповідь.</p>
<p>&nbsp;</p>
<p>11:07:21</p>
<p>РЕВА А.О.</p>
<p>Шановний Ігор Михайлович, я єдине, що хочу додати до того, що сказав віце-прем'єр: я буду захищати тих людей, які мають право на пенсійне забезпечення відповідно до чинного законодавства. І вам, я думаю, це відомо як нікому іншому, оскільки ми з вами достатньо добре знайомі.</p>
<p>Єдине, що хотів би вас попросити. Зараз Верховна Рада буде розглядати законопроект 4456, в тому числі і за вашим авторством. Подивіться уважно на норми статті 3 і 4, які там прописані, які в разі прийняття будуть мати вкрай негативне відношення до наших з вами колег.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, Матвієнко, будь ласка, Анатолій.</p>
<p>&nbsp;</p>
<p>11:08:05</p>
<p>МАТВІЄНКО А.С.</p>
<p>Володимир Борисович, я хотів би звернутися до вас. Сьогодні ми слухали доповідь про суттєві зміни в децентралізації і результатах об'єднаних громад. І дякуючи в тому числі вашій ініціативі, цей поїзд рушив. Але, як на мене, є дуже багато проблем, за які сьогодні Геннадій Григорович не говорив. Більше того, є об'єднані громади, які не мають перспективи, своєю ємкістю вони не мають завтрашнього дня.</p>
<p>Я хотів би вас просити, щоб ви дали доручення Геннадію Григоровичу, я не знаю ще кому, очевидно, нам потрібно зібрати нараду і на цій нараді детально проаналізувати весь моніторинг ситуації децентралізації, оскільки в жодній країні Європи добровільне об'єднання громад не завершились успіхом, нам потрібно планувати наступні кроки: добровільно-примусові і примусові об'єднання, і переходьте, як на мене, на дворівневу систему місцевого…</p>
<p>&nbsp;</p>
<p>11:09:17</p>
<p>ГРОЙСМАН В.Б.</p>
<p>Дякую, шановний Анатолій Сергійович.</p>
<p>Хочу підкреслити, що один із пріоритетів роботи уряду залишається децентралізація влади, передача повноважень максимальна на місця і навіть на цьому засіданні уряду першому черговому ми теж приймали рішення щодо передачі певних повноважень через Мін'юст і ми будемо це робити далі. Фінансова децентралізація дала свій позитивний результат, справді нам треба далі формувати спроможні громади, громади, які дадуть можливість на власному рівні давати нормальні послуги освіти, охорони здоров'я, економічного, локально-економічного розвитку, це все завдання. Будь-яка реформа не іде легко, але те, що ця реформа є тою, яка почала&nbsp;реалізовуватись, це є очевидним. Труднощі завжди є і будуть. Хочу підкреслити, що і уряд, і парламент в постійному діалозі із новоутвореними громадами, це правда, і з органами місцевого самоврядування. Очевидно, що це треба переводити на більш системну роботу. Тому немає жодних заперечень, щоб вчергове запросити представників місцевого самоврядування, обговорити всі нагальні проблеми.</p>
<p>Будь ласка, Геннадій Григорович. Геннадій Григорович, доручення профільному віце-прем'єру. Геннадій Григорович, зберіть депутатів, зберіть представників профільного комітету, зберіть асоціацію органів місцевого самоврядування, проговоріть ті питання, які потребують вирішення, і сформуйте завдання, які потрібно виконати всім органам влади. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Дмитро Сторожук, будь ласка.</p>
<p>&nbsp;</p>
<p>11:10:55</p>
<p>СТОРОЖУК Д.А.</p>
<p>Прошу передати слово Кодолі.</p>
<p>&nbsp;</p>
<p>11:11:00</p>
<p>КОДОЛА О.М.</p>
<p>Олександр Кодола, 209 виборчий округ, Чернігівщина. У мене питання до Прем’єр-міністра Володимира Гройсмана, до віце-прем'єра Геннадія Зубка. В Чернігові, в Ніжині, як і в багатьох містах нашої країни, вже другий-третій тиждень немає гарячої води. Причиною є заборгованість за оплату газу теплогенеруючими підприємствами цих міст, хоча населення в переважній більшості вчасно сплачує свої рахунки. І згідно діючого законодавства, ті підприємства, які мають заборгованість, не можуть отримати ліміт газу до розрахунку за попередні борги, окрім опалювального сезону. Для того, щоб НАК "Нафтогаз" фактично включив воду, тобто гарячу воду, тобто надав ліміт газу на потреби саме нагріву гарячої води, необхідно постанова Кабінет Міністрів, яка дозволить йому це зробити. Тому прохання врахувати це в своїй роботі і запустити гарячу воду в міста нашої країни. Дякую.</p>
<p>&nbsp;</p>
<p>11:11:59</p>
<p>ГРОЙСМАН В.Б.</p>
<p>Дякую, дякую за ваше запитання. Сьогодні в другій половині дня у мене буде нарада з "Нафтогазом". І ми це питання, будемо шукати шляхи вирішення. Я прихильник є&nbsp; того, щоб в містах країни була гаряча вода. Це відповідь, те, про що я думаю. І я сьогодні думаю, що ми знайдемо спільну мову з "Нафтогазом" для того, щоби люди отримали гарячу воду. Дякую.</p>
<p>&nbsp;</p>
<p>ГОЛОВУЮЧИЙ. Дякую. Олександр Нечаєв передає слово Скорику. Включіть мікрофон, будь ласка.</p>
<p>&nbsp;</p>
<p>11:12:31</p>
<p>СКОРИК М.Л.</p>
<p>Шановний пане Прем'єр-міністре, у мене запитання до міністра освіти України. Шановна Лілія Михайлівно, дуже приємно було від час чути, що наступного пленарного тижня в сесійну залу буде внесено законопроект стосовно врегулювання ситуації в галузі професіонально-технічної освіти. Але чи будуть в цьому законі врегульовані наступні питання.</p>
<p>Перше питання. Регіони не фінансують професіонально-технічну освіту не тому, що не хочуть більшість з них, а тому що не мають фінансового ресурсу. Чи буде врегульовано це питання?</p>
<p>Друге питання. Чи буде мораторій для тих регіонів, які можуть, але не фінансують професіонально-технічну освіту, мораторій на закриття цих закладів.</p>
<p>Третє питання. Хто буде визначати перелік цих спеціальностей, які ви визначили стратегічними. Скажімо, спеціальності, які стосуються сільського господарства, я особисто вважаю стратегічними для нашої держави.</p>
<p>І останнє питання. Дана галузь має не тільки освітній характер, а і соціальний характер, тому що в професіонально-технічних закладах навча…</p>
<p>&nbsp;</p>
<p>ГОЛОВУЮЧИЙ. Будь ласка, 10 секунд завершити.</p>
<p>&nbsp;</p>
<p>11:13:44</p>
<p>СКОРИК М.Л. ... навчаються діти з сімей, позбавлених батьківського піклування, з малозабезпечених сімей і діти-сироти.</p>
<p>Дякую за відповідь на запитання.</p>
<p>&nbsp;</p>
<p>11:13:59</p>
<p>ГРИНЕВИЧ Л.М.</p>
<p>Дякую за запитання. Ви цілком правильно назвали всі ці проблеми, які є зараз з професійно-технічною освітою в містах обласного значення. І наша ідея полягає в тому, що&nbsp; ми маємо внести зміни до Бюджетного кодексу, щоб чітко визначити той ресурс, який вони будуть отримувати на професійно-технічну освіту з центру. Окрім того, важливо повернути управління професійно-технічною освітою на обласний рівень через те, що неможливо планувати регіональну реформу професійної освіти, якщо вона пошматована і розосереджена між маленькими містами обласного значення. Тому нам теж важливо буде правильно визначити рівень управління: область і обласний центр, місто – обласний центр.</p>
<p>І щодо переліку спеціальностей. Я цілком погоджуюся з вами, що аграрні спеціальності – це стратегічні спеціальності. Ми будемо цей перелік &nbsp;визначати спільно з Міністерством економіки, також з залученням органів місцевого самоврядування, тому що там буде іти дискусія про те, які спеціальності є для обслуговування комунального господарства і які вони в сфері обслуговування в цілому. І перед ухваленням таких спеціальностей цього розподілу звичайно ми їх оприлюднимо для громадського експертного обговорення.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, щоб не було образи наперед повідомлю, що ми встигаємо дати питання ще тільки двоє людей, це Мусій і Бойко. Наша година запитань до уряду відтягнулася від того, що доповідачі за загальною згодою мали довші доповіді. Отже тільки два запитання залишилось до завершення годину уряду.</p>
<p>Перше, Мусій Олег. Будь ласка, включіть мікрофон.</p>
<p>&nbsp;</p>
<p>11:15:53</p>
<p>МУСІЙ О.С.</p>
<p>Шановні члени уряду в мене запитання до Прем'єр-міністра України.</p>
<p>Пане Прем'єр-міністр і депутати, я прощу не відволікати, у нас година запитань до уряду все-таки.</p>
<p>Я всіляко вітаю вашу ініціативу, дуже швидко внести законопроект по цінах на ліки. Але, на превеликий жаль, я думаю, що ви не встигли розібратися, хто вам підсунув такий законопроект, який не тільки погіршує ситуацію з ліками в України, а зможе призвести до того, що український ринок і пацієнти будуть споживати все сміття, яке не застосовується ніде. Натомість чомусь в уряді не відомо про те, що існує узгоджений з народними депутатами законопроект 2162д, який підтриманий усіма фракціями парламенту, в якому врегульовується якраз, в інтересах пацієнтів, ціни на ліки. Тому, будь ласка, зробіть висновки і не будьте як ваші попередники, які вносили неякісні законопроекти, за які потім було соромно нам голосувати у Верховній Раді. Я думаю, що ви мали б, напевно, взяти інший модус і спілкуватися з депутатами і якісний законопроект…</p>
<p>&nbsp;</p>
<p>11:17:05</p>
<p>ГРОЙСМАН В.Б.</p>
<p>Дякую, Олег Степанович за ваше запитання. Хочу вас запевнити, що я володію ….. предметом. Я би сказав про те, що цей законопроект, який внесений урядом він є якісним, але правда полягає в тому, що депутати насправді внесли дуже важливу корективу в цей закон, можуть внести або ….. прийняття свого закону, а саме, що ліки, які зареєстровані в країнах і використовуються на ринку&nbsp; цих країн. Тобто мова йде про те, що не тільки зареєстровані в США, Канаді, Японії, Австралії, Європейському Союзі і Швейцарії, а і ті, які використовуються в цих країнах. Оці дві речі, наскільки я розумію, і будуть об'єднувати якість споживання тих чи інших ліків. Але хай це буде депутатський законопроект. І ми це всіляко підтримуємо.</p>
<p>Я прошу тільки єдине, на наступному пленарному тижні одним із перших ухваліть цей закон. Демонополізуємо ринок, дамо можливість, щоб ці препарати з'явилися на полицях українських аптек, і люди могли придбати якість, широкий спектр ліків, і саме головне, що конкуренція призведе до пониження цін на ліки в Україні. Тому що, вибачте, п'ять чи шість компаній, які стоять на смерть і не допускають на український ринок жодного препарату нормального якісного, це має відійти в минули.</p>
<p>Ми, Олег Степанович, з вами тут однодумці. І я не змагаюся за лідерство. Я би хотів би, щоб ця проблема була вирішена. І з допомогою в тому числі профільного комітету. Дякую вам за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І останнє запитання, Олега Бойко. Будь ласка.</p>
<p>&nbsp;</p>
<p>11:18:39</p>
<p>БОЙКО О.П.</p>
<p>Олена Бойко, "Народний фронт". Прошу передати слово Сюмар Вікторії.</p>
<p>&nbsp;</p>
<p>11:18:48</p>
<p>СЮМАР В.П.</p>
<p>Добрий день, шановний пане Прем'єр-міністр і шановні міністри! Дякую знову за вашу присутність тут.</p>
<p>Володимире Борисовичу, Комітет з питань свободи слова та інформаційної політики на своєму засіданні розглядав питання за зверненням "Савік Шустер студія" щодо переслідування їх Державною&nbsp; фіскальною службою. В них є там ціла низка претензій. В мене немає питань по суті цього спору. Є вимога журналістів, Володимире Борисовичу, до вас питання. Є питання щодо публічності розгляду цих питань.</p>
<p>Але голова Державної фіскальної служби Роман Насіров зігнорував як засідання комітету, так і будь-які звернення щодо публічності розгляду цього питання. Взагалі комітет мав першу таку ситуацію, коли посадовець такого рівня зігнорував абсолютно звернення депутатів…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>11:19:52</p>
<p>СЮМАР В.П.</p>
<p>…і не прислав жодного представника, ні заступника, ні керівника&nbsp;якогось департаменту, який би&nbsp; міг&nbsp; прозвітувати перед депутатами. Тому&nbsp; комітет одноголосно&nbsp; ухвалив рішення&nbsp;&nbsp; щодо необхідності його звіту&nbsp; у Верховній&nbsp; Раді. Дуже просимо вас забезпечити присутність пана Насірова або на наступному засіданні уряду, або якоюсь&nbsp; окремою процедурою. До нього дуже багато питань з боку різних наших колег.</p>
<p>І питання свободи слова. Мені здається, бути публічним&nbsp; і відкритим у цих питаннях&nbsp; сьогодні&nbsp; надзвичайно важливо. Дякую.</p>
<p>&nbsp;</p>
<p>11:20:28</p>
<p>ГРОЙСМАН В.Б.</p>
<p>Вікторія Петрівна, дякую. Я повністю з вами згоден у тому, що все має&nbsp;&nbsp; бути абсолютно прозоро і публічно. Призначте&nbsp; час зібрання комітету, оскільки декілька тижнів не буде&nbsp; пленарного засідання, і Насіров&nbsp; особисто прибуде туди, куди ви скажете. Домовились? Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Такою і має&nbsp; бути співпраця парламенту і уряду.</p>
<p>Час, відведений для "години&nbsp; запитань до Уряду", завершений.&nbsp; І давайте подякуємо уряду за участь в роботі Верховної Ради України. Побажаємо&nbsp; їм успіху, побажаємо їм плідної роботи.&nbsp; <i>&nbsp;</i>Дякуємо вам.</p>
<p>Шановні колеги,&nbsp; у нас згідно Регламенту, згідно статті 25&nbsp; у п'ятницю маємо&nbsp; 30 хвилин для оголошення&nbsp; запитів. Ви пригадуєте, я неодноразово говорив, що ця традиція і така&nbsp; побудова регламенту&nbsp; є важкою&nbsp; для побудови конструктивної роботи в п'ятницю.</p>
<p>І тому я хочу вам зробити важливе повідомлення. Однією з важливих пропозицій від Місії Кокса, які спільні були&nbsp; напрацьовані, полягають у зміні&nbsp; роботи Регламенту. Була проведена дуже важка робота і Апарату, і за участю&nbsp; Оксани Сироїд, і вже підготовлений законопроект, який&nbsp; змінює, фундаментально&nbsp; змінює&nbsp; регламент роботи Верховної Ради України.&nbsp; Вже є законопроект. У&nbsp; середу, коли&nbsp; ми зустрічалися з головами груп і фракцій, ми, власне, домовились, що керівники груп і фракцій протягом&nbsp; тижня&nbsp; цей законопроект&nbsp; проговорять на фракціях з депутатами. І якщо всі групи і фракції, або більшість дадуть позитив на&nbsp; ньому,&nbsp; я буду пропонувати, щоб&nbsp; ми невідкладно наступного пленарного тижня, а у нас&nbsp; буде два&nbsp; пленарних&nbsp; тижня, ми зможемо&nbsp; і за&nbsp; основу, і в цілому за скороченою процедурою прийняти, щоб ми невідкладно змогли поміняти&nbsp;&nbsp;&nbsp; роботу парламенту, в тому числі там передбачається набагато більш щільна дискусія з урядом по питаннях, які нас хвилюють. Кожного, кого буде цікавити, я надам цей законопроект, ми його ще не реєструємо, тому що хотіли б, щоб його підписали всі голови фракцій і голова регламентного комітету, щоб це була спільна позиція. За цей період, коли не буде пленарних засідань, дуже прошу колег прочитати, подивитися, можливо, будуть якісь правки, ми їх внесемо. І хочу наголосити, що Володимир Борисович Гройсман цю роботу, власне, проводив по реформах регламенту і ми маємо змогу тепер виходити на рішення, і ми наступного пленарного тижня будемо виходити на рішення.</p>
<p>І я прошу депутатів час великодніх днів використати для того, щоб максимально з ним познайомитися в питанні реформи парламенту і місії Кокса ми повинні бути швидкими, ефективними і дієвими. Дякую.</p>
<p>І я запрошую для оголошення депутатських запитів заступника Голови Верховної Ради України Оксану Сироїд, будь ласка.</p>
<p>&nbsp;</p>
<p align=center>Веде засідання Заступник Голови Верховної Ради України СИРОЇД О.І.</p>
<p>&nbsp;</p>
<p>11:23:38</p>
<p>ГОЛОВУЮЧИЙ.</p>
<p>Дякую. Шановні народні депутати, до парламенту надійшли такі запити.</p>
<p>Віктора Развадовського до Міністерства охорони здоров'я України щодо безкоштовного забезпечення інвалідним візком Дем'янчука Кирила Петровича, мешканця селища міського типу Новогуйвинська Житомирської області.</p>
<p>Віктора Развадовського до голови Житомирської обласної державної адміністрації щодо виділення коштів для проведення водогінної мережі по вулицях… Я перепрошую.</p>
<p>Відповідно до пропозицій народних депутатів, я озвучу, що ми маємо два запити народних депутатів Юрія-Богдана Шухевича та Володимира Парасюка до Президента України. Але включення і підтримання цих депутатських запитів до Президента потребує, відповідно, 150 та 226 голосів у залі, яких, на жаль, у залі в п'ятницю, ми не маємо. Тому аби такі запити ми не втратили, я пропоную розглядати тільки ті запити, які не потребують голосування.</p>
<p>Таким чином, Віктора Развадовського до голови Житомирської обласної державної адміністрації щодо виділення коштів для проведення водогінної мережі по вулицях Макаренка, Котляревського та Заводській в селищі міського типу Романові Житомирської області.</p>
<p>Василя Яніцького до Прем'єр-міністра України, Міністерства охорони здоров'я України, голови Рівненської обласної державної адміністрації щодо збереження лікувального закладу в місті Кузнецовськ Рівненської області.</p>
<p>Артура Мартовицького до Прем'єр-міністра України щодо скасування адміністративного збору.</p>
<p>Артура Мартовицького&nbsp; до Прем'єр-міністра України щодо проведення круглого столу по реформуванню Фонду соціального страхування від нещасних випадків на виробництві та професійних захворювань України.</p>
<p>Юрія Мірошниченка до Кабінету Міністрів України щодо спеціалізованих туберкульозних лікарень Державної пенітенціарної служби.</p>
<p>Сергія Лабазюка до Міністерства молоді та спорту України, Державної служби зайнятості, Міністерства освіти і науки України щодо сучасного стану працевлаштування молоді в Україні.</p>
<p>Андрія Деркача до Прем'єр-міністра України щодо недопущення зловживання монопольним становищем НАК "Нафтогаз України" та притягнення її керівництва до відповідальності за штучне створення боргів суб'єктів газового ринку.</p>
<p>Владислава Бухарєва до Прем'єр-міністра України про внесення змін до нормативно-правових актів щодо включення до доходів обласного бюджету Сумської області та обласних бюджетів інших регіонів держави 25% рентної плати за користування надрами для видобування нафти, природного газу та газового конденсату.</p>
<p>Владислава Бухарєва до Прем'єр-міністра України щодо звернення депутатів Сумської обласної ради щодо недопущення звуження повноважень органів місцевого самоврядування у сфері надрокористування.</p>
<p>Сергія Сажка до Прем'єр-міністра України про необхідність терміново включити до Списку №1 проекту постанови КМУ "Про затвердження списків виробництв, робіт, професій, посад і показників, зайнятість в яких дає право на пенсію за віком на пільгових умовах" перелік посад і професій Державної воєнізованої гірничорятувальної служби у вугільній промисловості.</p>
<p>Сергія Сажка до Прем'єр-міністра України про необхідність терміново вжити заходи для недопущення скорочення працівників та перепрофілювання Публічного акціонерного товариства "Центральна&nbsp;збагачувальна фабрика "Україна".</p>
<p>Михайла Бондаря до Голови Верховної Ради України щодо внесення змін до статті 51 Регламенту Верховної Ради України "дотримання дисципліни та норм етики народними депутатами на пленарному засіданні" та передбачення дисциплінарної відповідальності за відсутність без поважних причин на пленарному засіданні та неучасть у голосуванні.</p>
<p>Ігоря Шурми до Прем'єр-міністра України щодо притягнення до відповідальності посадових осіб Міністерства охорони здоров'я України, винних у зриві поставок ліків для онкохворих дітей.</p>
<p>Ігоря Шурми до Прем'єр-міністра України щодо притягнення до відповідальності осіб, винних у фінансових порушеннях в Національному медичному університеті імені О.О.Богомольця, що призвели до завдання збитків Державному бюджету України.</p>
<p>Наталії Кацер-Бучковської до Першого віце-прем'єр-міністра України - міністра економічного розвитку і торгівлі України, міністра енергетики та вугільної промисловості України, голови правління Національної акціонерної компанії "Нафтогаз України" щодо надання інформації про діяльність компанії НАК "Нафтогаз України".</p>
<p>Сергія Ларіна до Прем'єр-міністра України про забезпечення соціального захисту ветеранів та інвалідів Великої Вітчизняної війни.</p>
<p>Андрія Лопушанського до голови Національної комісії, що здійснює державне регулювання у сферах енергетики та комунальних послуг щодо визначення потужності у фізичних точках виходу з газотранспортної системи до прямого споживача.</p>
<p>Андрія Лопушанського до голови Державного агентства автомобільних доріг України, голови Львівської обласної державної адміністрації щодо вирішення питання виділення коштів на проведення капітального ремонту обласної автомобільної дороги місцевого значення Східниця - Верхнє Синьовидне у Львівській області.</p>
<p>Групи народних депутатів (Іонової, Луценко, Червакової) до міністра оборони України, начальника Генерального штабу - Головнокомандувача Збройних Сил України, заступника Генерального прокурора України - головного військового прокурора щодо розслідування зловживань та протиправних дій, скоєних посадовими особами військової частини В0095.</p>
<p>Сергія Лещенка до Голови Національного банку України щодо надання інформації про реструктуризацію Національним банком України заборгованості публічного акціонерного товариства "Приватбанк" з погашення стабілізаційних кредитів.</p>
<p>Олександра Долженкова до Фонду соціального страхування з тимчасової втрати працездатності щодо надання матеріального забезпечення застрахованим особам, що працюють на підприємствах, які зареєстровані на неконтрольованій органами державної влади території Донецької та Луганської областей.</p>
<p>Дмитра Колєснікова до Прем'єр-міністра України щодо екологічної катастрофи техногенного характеру в Житомирській області у зв'язку із забрудненням річок Случ та Хомора.</p>
<p>Петра Ваната до міністра інфраструктури України щодо мостового переходу через річку Дніпро в місті Запоріжжя.</p>
<p>Івана Балоги до Голови Верховної Ради України, Прем'єр-міністра України щодо будівництва об'їзної дороги навколо міста Берегове та села Астей до міжнародного пункту пропуску "Лужанка-Берегшурань".</p>
<p>Василя Петьовки до директора Національного антикорупційного бюро України стосовно розкрадання бюджетних коштів посадовими особами Міністерства молоді та спорту України.</p>
<p>Володимира Гусака до міністра інфраструктури України стосовно надання інформації щодо підстав встановлення пільгових тарифів транзитним вантажовідправникам залізорудної сировини.</p>
<p>Альони Кошелєвої до голови Національної поліції України, виконуючого обов'язки Генерального прокурора України стосовно необхідності вжиття невідкладних заходів, направлених на розслідування фактів щодо безпідставного списання обладнання та відчуження земельної ділянки Державного підприємства "Радіопередавальний центр".</p>
<p>Івана Балоги до Прем'єр-міністра України щодо фінансування ремонту автомобільних доріг Виноградівського та Іршавського районів Закарпатської області.</p>
<p>Артема Ільюка до голови Комітету Верховної Ради України з питань охорони здоров'я, Прем'єр-міністра України, заступника Генерального прокурора України - керівника Спеціалізованої антикорупційної прокуратури щодо катастрофічної ситуації у сфері гемодіалізу та ненадання життєво необхідної допомоги хворим нефрологічного профілю в Миколаївській області.</p>
<p>Андрія Шипка до Прем'єр-міністра України стосовно виконання доручення Прем'єр-міністра України, наданого Віце-прем'єр міністру України та керівництву Міністерства охорони здоров'я на пленарному засіданні 15 квітня 2016 року щодо забезпечення онкохворих дітей ліками.</p>
<p>Андрія Шипка до Міністерства охорони здоров'я України, міністра екології та природних ресурсів України стосовно проведення спеціального медичного спостереження щодо впливу АЕС на здоров'я населення, яке проживає поряд.</p>
<p>Вадима Кривохатька до Прем'єр-міністра України щодо необхідності термінового вирішення питання забезпечення дитячих лікувальних закладів полісегментарними конструкціями за державний кошт.</p>
<p>Михайла Бондаря до Прем'єр-міністра України, міністра внутрішніх справ України щодо розслідування фактів розкрадання майна розформованої військової частини А1642 у місті Радехові Львівської області та передачі майна у власність територіальних громад Радехівського району Львівської області.</p>
<p>Олександра Супруненка до київського міського голови щодо забезпечення підтримки благодійної організації "Фонд "Асперн", яка реалізує соціальні проекти в столиці.</p>
<p>Олександра Супруненка до голови Антимонопольного комітету України щодо захисту інтересів споживачів житлово-комунальних послуг у місті Києві.</p>
<p>Юрія Павленка до Прем'єр-міністра України щодо прозорості формування комунальних тарифів.</p>
<p>Юрія Павленка до міністра внутрішніх справ України, виконуючого обов'язки Генерального прокурора України щодо нападу на громадську організацію "Житомирська обласна організація ветеранів".</p>
<p>Романа Мацоли до голови Хмельницької обласної ради щодо сприяння у вирішенні питання фінансування будівництва загальноосвітньої школи І-ІІІ ступенів у селі Корчик Шепетівського району Хмельницької області.</p>
<p>Романа Мацоли до Прем'єр-міністра України щодо реалізації інфраструктурних проектів по водопостачанню та водовідведенню за рахунок державної субвенції а саме: "Будівництво водогону та реконструкція водопровідних мереж в місті Полонне Хмельницької області".</p>
<p>Ярослава Маркевича до Голови Державної фіскальної служби України щодо реалізації права мешканців будинку номер 27 по проспекту Трубників в місті Нікополь Дніпропетровської області на створення ОСББ.</p>
<p>Олександра Кодоли до Прем'єр-міністра України щодо відновлення водопостачання в місті Ніжин Чернігівської області.</p>
<p>Олександра Кодоли до голови Центральної виборчої комісії щодо звернення голови Дергачівської міської ради Харківської області про порушення Дергачівською міською виборчою комісією Харківської області Закону України "Про місцеві вибори".</p>
<p>Сергія Капліна до виконуючого обов'язки Генерального прокурора України щодо наявності в діях посадових осіб Міністерства юстиції ознак кримінальних правопорушень, передбачених частиною 5 статті 191, частиною 2 статті 210, частиною 2 статті 367 Кримінального кодексу України.</p>
<p>Сергія Капліна до виконуючого обов'язки Генерального прокурора України щодо передачі кримінального провадження номер 42015000000001310 від 1 липня 2015 року за підслідністю.</p>
<p>Валентина Дідича до голови Державного комітету телебачення і радіомовлення України, міністра інформаційної політики України щодо необхідності збереження&nbsp; редакції Дніпродзержинського радіо у складі філії Національної телекомпанії України "Дніпропетровська регіональна дирекція".</p>
<p>Андрія Іллєнка до першого заступника міністра охорони здоров'я України, голови Київської міської державної адміністрації, голови Дніпровської районної в місті Києві державної адміністрації, заступника голови Національної поліції України - начальника Головного управління Національної поліції у місті Києві щодо вжиття заходів реагування стосовно захисту мешканців житлового комплексу "Райдужний" у зв'язку із розташуванням ТОВ "Центр адиктологічної медицини" у житловому кварталі.</p>
<p>Андрія Іллєнка до тимчасово виконуючого обов'язки голови Деснянської районної в місті Києві державної адміністрації, голови Київської міської державної адміністрації щодо розгляду звернення громадян та вжиття заходів реагування стосовно захисту мешканців Деснянського району у зв'язку із розташуванням станцій зв'язку мобільних операторів у житловому кварталі.</p>
<p>Миколи Скорика до Прем'єр-міністра України, голови Фонду державного майна України, Уповноваженого Президента України з прав дитини щодо недопущення закритого дитячого садка номер 41, що знаходиться у місті Одесі по вулиці Картамишевській, 10, та недопущення відчуження&nbsp; публічних торгів його приміщення Приватним акціонерним товариством "Машинобудівне виробниче об'єднання "Оріон".</p>
<p>Миколи Скорика до Прем'єр-міністра України про можливі негативні наслідки реорганізації шляхом злиття 43 державних підприємств та установ в окрему юридичну особу публічного права – державну установу "Центр громадського здоров'я МОЗ України".</p>
<p>Якова Безбаха до Уповноваженого Верховної Ради України з прав людини, Міністерства юстиції України, Уповноваженого Президента України з прав дитини, Генеральної прокуратури України стосовно необхідності проведення всебічної перевірки щодо довготривалого невиконання судового рішення про стягнення аліментів на утримання малолітньої дитини, що істотно впливає на забезпечення її потреб.</p>
<p>Володимира Арешонкова до голови Державного агентства автомобільних доріг України щодо відновлення фінансування поточного ремонту та профілювання автодоріг загального користування в Коростенському районі Житомирської області.</p>
<p>Володимира Арешонкова до Прем'єр-міністра України щодо оплати праці освітян Житомирщини.</p>
<p>Олександра Марченка до Прем'єр-міністра України, директора Національного антикорупційного бюро України, голови Державної служби України з питань геодезії, картографії та кадастру щодо порушення вимог Повітряного та Земельного Кодексів України Білоцерківською районною державною адміністрацією.</p>
<p>Сергія Матвієнкова до Прем'єр-міністра України щодо негайного відновлення фінансування професійно-технічних закладів України.</p>
<p>групи народних депутатів (Яценка, Барвіненка та інших. Всього 13 депутатів) до Прем'єр-міністра України щодо забезпечення повного, об'єктивного та всебічного розслідування факту жорстокого поводження з твариною та розповсюдження матеріалів, що пропагують культ насильства і жорстокості.</p>
<p>Дмитра Лінька до Прем'єр-міністра України щодо надання стабілізаційних дотацій місцевим бюджетам для спрямування на професійно-технічну освіту.</p>
<p>Анатолія Денисенка до Прем'єр-міністра України щодо врегулювання соціальних виплат постраждалим внаслідок Чорнобильської катастрофи.</p>
<p>Анатолія Денисенка до міністра фінансів України, міністра соціальної політики України щодо створення досконалої системи соціального захисту ветеранів війни.</p>
<p>Олексія Ленського до Прем'єр-міністра України щодо вжиття невідкладних заходів, спрямованих на припинення порушення охоронюваних Конституцією прав громадян Білгород-Дністровського району Одеської області на безпечне для життя і здоров'я довкілля, ліквідацію екологічної небезпеки від несанкціоновано розташованих сміттєзвалищ, що відіграють негативний вплив на навколишнє природне середовище, що має місце при забрудненні родючих земельних угідь району, проведення перевірки щодо бездіяльності контролюючих і наглядових органів та органів місцевої влади, а також виділення коштів на будівництво сміттєпереробного заводу.</p>
<p>Олексія Ленського до Прем'єр-міністра України, голови Одеської обласної державної адміністрації щодо вжиття невідкладних заходів, спрямованих на проведення перевірки на відповідність займаній посаді та нормам люстраційного законодавства начальника управління соціального захисту населення Білгород-Дністровського району Одеської області Діни Базиленко та проведення перевірки щодо джерел збагачення під час перебування на державній службі.</p>
<p>Михайла Довбенка до Прем'єр-міністра України щодо перегляду розміру граничної норми витрат на проживання в готелях державних службовців і працівників підприємств, установ, організацій, що повністю або частково утримуються за рахунок бюджетних коштів.</p>
<p>Леоніда Ємця та Марії Іонової до голови Державної архітектурно-будівельної інспекції України, голови Київської міської державної адміністрації щодо грубого порушення власниками нежитлового приміщення - закладу громадського харчування за адресою: місто Київ, Бессарабська площа, 5 норм чинного законодавства України та бездіяльності посадових осіб органів місцевого самоврядування та Державної архітектурної будівельної інспекції у захисті житлових прав мешканців будинку.</p>
<p>Віталія Гудзенка до міністра екології та природних ресурсів України, директора Національного антикорупційного бюро України, виконуючого обов'язки Генерального прокурора України щодо екологічної та санітарно-епідеміологічної безпеки населення міста Узин Білоцерківського району Київської області.</p>
<p>Віталія Гудзенка до президента Національної академії аграрних наук України щодо розпаювання земель Дослідного господарства "імені 9 січня Інституту біоенергетичних культур і цукрових буряків Національної Академії аграрних наук України" в селі Озерна Білоцерківського району Київської області.</p>
<p>Групи народних депутатів (Добродомова, Парасюка та інших, всього 5 депутатів) до Голови Верховної Ради України щодо проведення незалежного та прозорого конкурсу на посаду Керівника Апарату Верховної Ради України.</p>
<p>Дмитра Добродомова до міністра екології та природних ресурсів України, голови Державної екологічної інспекції України, прокурора Хмельницької області, тимчасово виконуючого обов’язки начальника Головного управління Національної поліції в Хмельницькій області щодо запобігання забруднення річки Хомора та навколишнього середовища у селищі Понінка (Хмельницька область), що спричинено роботою ТОВ "Понінківська картонно-паперова фабрика".</p>
<p>Олексія Савченка до Прем'єр-міністра України щодо використання бюджетних коштів, передбачених у Державному бюджеті України на 2015 рік для забезпечення виконання боргових зобов'язань.</p>
<p>Наталії Кацер-Бучковської до президента державного підприємства "Національна атомна енергогенеруюча компанія "Енергоатом", міністра енергетики та вугільної промисловості України щодо поточного стану ядерно-енергетичного та атомно-промислового комплексів України.</p>
<p>Богдана Дубневича до міністра освіти і науки України щодо розвитку медичних лікарських реабілітаційних спеціальностей в Україні у відповідності до вимог ЄС.</p>
<p>Василя Яніцького до голови Рівненської обласної державної адміністрації, голови Рокитнівської районної державної адміністрації Рівненської області, Голови правління Публічного акціонерного товариства "Рівнеобленерго" про вжиття заходів щодо реконструкції лінії електромережі в селі Вежиця Рокитнівського району Рівненської області.</p>
<p>Ірини Сисоєнко до Прем'єр-міністра України щодо матеріальної допомоги на оздоровлення молодшим медичним сестрам та господарсько-обслуговуючому персоналу закладів охорони здоров'я державної та комунальної форми власності.</p>
<p>Ірини Сисоєнко до Прем'єр-міністра України щодо забезпечення прав громадян, які постраждали внаслідок Чорнобильської катастрофи.</p>
<p>Валерія Дубіля до Керівника Товариства з обмеженою відповідальністю «Гранат» щодо надання документальних матеріалів, які підтверджують фінансову діяльність ТОВ "Гранат".</p>
<p>Михайла Головка до виконуючого обов'язки Генерального прокурора України щодо ухилення від сплати податків та розкрадання державних коштів низкою підприємств.</p>
<p>Михайла Головка до Прем'єр-міністра України, Міністра освіти і науки України, голови Тернопільської обласної державної адміністрації щодо фінансування державного навчального закладу "Тернопільський центр професійно-технічної освіти".</p>
<p>Сергія Дунаєва до Прем'єр-міністра України щодо критичної ситуації з енергопостачанням в Луганській області.</p>
<p>Руслана Демчака до Міністра освіти і науки України щодо виділення фінансування Іллінецькому державному аграрному коледжу.</p>
<p>Руслана Демчака до заступника Міністра охорони здоров'я України щодо загострення проблеми населення по забезпеченню вакцинами проти сказу та правцю.</p>
<p>Павла Різаненка до Прем'єр-міністра України про вжиття невідкладних заходів щодо вирішення питання безплатного проїзду автомобільним транспортом загального користування в сільській місцевості, а також приміського сполучення та приміських і міжміських маршрутів особами, які брали участь в Антитерористичній операції та отримали статус учасника бойових дій.</p>
<p>Павла Різаненка до Голови Державної архітектурно-будівельної інспекції України про проведення перевірки дотримання вимог чинного законодавства, будівельних норм, державних стандартів і правил під час будівництва Товариством з обмеженою відповідальністю "СЕЛЕНА-ПЛЮС" виробничо-складського комплексу з лабораторними приміщеннями та котельною на території Калинівської селищної ради Броварського району Київської області.</p>
<p>Ярослава Дубневича до Глави Адміністрації Президента України щодо присвоєння почесного звання "Заслужений працівник культури" Теодору Кураню.</p>
<p>Ярослава Дубневича до начальника Військово-лікарської комісії Західного регіону щодо встановлення причинного зв'язку інвалідності військовослужбовця.</p>
<p>Ольги Богомолець до Голови Національної поліції України щодо недопущення добору до лав патрульної служби Національної поліції осіб, що ухилилися від мобілізації за результатами попередніх черг часткової мобілізації.</p>
<p>Ольги Богомолець до Міністра оборони України щодо необхідності запровадження обов'язкового (терміном не менше аніж три тижні) періоду адаптації до мирного життя перед демобілізацією військовослужбовців, які брали безпосередню участь в АТО.</p>
<p>Групи народних депутатів (Вознюка, Сторожука та інших. Всього 4 депутатів) до голови Вищої кваліфікаційної комісії суддів України щодо протиправних дій судді Рівненського окружного адміністративного суду Сала.</p>
<p>Миколи Величковича до міністра внутрішніх справ України, тимчасово виконуючого обов’язки начальника Головного управління Національної поліції в Черкаській області про вчинення кримінального правопорушення посадовими особами ТОВ "Компанія ТЕКС" та зловживання ТОВ "Компанія "ТЕКС" своїми правами та припинення юридичної особи, яка має зобов'язання перед виконавчими органами Черкаської міської ради.</p>
<p>Групи народних депутатів (Спориша, Домбровського та інших. Всього 6 депутатів) до міністра екології та природних ресурсів України, голови Вінницької обласної державної адміністрації стосовно подальшої діяльності підприємства "Юхимівське" Шаргородського району Вінницької області.</p>
<p>Ігоря Гузя до міністра оборони України щодо необхідності добудови 44-квартирного житлового будинку для військових у місті Володимирі-Волинському (Волинська область).</p>
<p>Максима Бурбака до міністра внутрішніх справ України щодо розслідування порушень виборчого законодавства під час проведення виборів старости Великокучурівської сільської об'єднаної громади Сторожинецького району Чернівецької області 10 квітня 2016 року.</p>
<p>Максима Бурбака до Прем'єр-міністра України щодо незаконного перешкоджання об'єднанню територіальних громад керівництвом Сокирянського району Чернівецької області.</p>
<p>Едуарда Матвійчука та Руслана Сольвара до Кабінету Міністрів України, Вищої ради юстиції, Вищої кваліфікаційної комісії суддів України, Генеральної прокуратури України, Одеської міської ради стосовно необхідності об'єктивного розгляду у зв'язку з новими обставинами повторного колективного звернення мешканців Київського району міста Одеси, які проживають у будинках 50-58 по вулиці Корольова та прилеглих з ними будинках щодо перевірки дотримання законності при здійсненні забудови за адресою: місто Одеса, вулиця Корольова, 56-А та недопущення знищення зеленої зони.</p>
<p>Василя Гуляєва&nbsp; до Прем'єр-міністра України щодо збільшення обсягів субвенції на надання пільг та субсидій на оплату електроенергії, тепло- водопостачання та водовідведення, природного&nbsp; газу, квартплати на 2016 рік в Одеській області.</p>
<p>Андрія Шиньковича до першого заступника Голови Комітету Верховної Ради України з питань науки і освіти, міністра освіти і науки України щодо встановлення мінімальної стипендії студентам в розмірі мінімального прожиткового мінімуму.</p>
<p>Андрія Шиньковича&nbsp; до першого заступника міністра охорони здоров'я України, міністра оборони України, міністра оборони України, міністра закордонних справ України про необхідність лікування майора, Героя України, почесного громадянина міста Хмельницького Петраківського Олександра Петровича в Сполучених Штатах Америки.</p>
<p>Мустафи-Масі Найєма до голови Державної фіскальної служби України щодо можливих неправомірних дій співробітниками Головного управління ДФС України в Запорізькій області.</p>
<p>Івана Мельничука до міністра освіти і науки України щодо перешкоджання діяльності народного депутата України представниками Міністерства освіти і науки України шляхом покривання незаконного використання земель державної власності керівництвом Вінницького національного аграрного університету.</p>
<p>Івана Мельничука до Прем'єр-міністра України, Першого віце-прем'єр-міністра України - міністра економічного розвитку і торгівлі України, міністра інфраструктури України щодо якнайшвидшого виконання вимог Постанови Кабінету Міністрів України №777 від 3 вересня 2008 року та призначення на посаду генерального директора Державного міжнародного аеропорту "Бориспіль" переможця конкурсу.</p>
<p>Групи народних депутатів (Батенка, Юрика та інших. Всього 13 депутатів) до Прем'єр-міністра України щодо виділення коштів з Державного бюджету України,&nbsp; в рамках урядової програми з розвитку доріг Карпатського регіону, на ремонт дороги Н-02 Львів-Тернопіль, яка знаходиться в критично-аварійному стані.</p>
<p>Тараса Батенка до голови Національної поліції України щодо негайного реагування на незаконне захоплення та самочинну забудову прибережної захисної смуги водного об'єкта "Задорожнє" (озеро "Байкал") Миколаївського району Львівської області.</p>
<p>Юрія Берези до голови Дніпропетровської обласної державної адміністрації щодо створення робочої групи із залученням спеціалістів органів Державної служби надзвичайних ситуацій, Держводагентства, Держекоінспекції, Укравтодору, Апостолівської і Нікополівської районних державних адміністрацій та Дніпропетровської обласної ради з метою проведення ремонту аварійної ділянки дороги Н-23, що проходить через водообмежувальну дамбу №8 Каховського водосховища.</p>
<p>Юрія Берези до голови Державної міграційної служби України щодо вжиття заходів реагування з метою вирішення питання про набуття громадянства України Юлією Толопою.</p>
<p>Сергія Ківалова до Прем'єр-міністра України щодо вжиття невідкладних заходів відносно підвищення розміру прожиткового мінімуму у 2016 році.</p>
<p>Володимира Парасюка до міністра інформаційної політики України, голови Державного комітету телебачення і радіомовлення України, голови Національної ради України з питань телебачення і радіомовлення щодо проведення перевірки ТРК "Україна" на факт пропаганди антиукраїнських телесеріалів.</p>
<p>Сергія Рудика до голови Кам'янської районної ради Черкаської області, голови Смілянської районної ради Черкаської області, виконуючого обов'язки Смілівського міського голови Черкаської області, Кам'янського &nbsp;міського голови Черкаської області, голови Черкаської районної ради Черкаської області щодо надання інформації про стан виконання районних (міських) цільових програм допомоги найбільш соціально незахищеним верствам населення "Турбота" у Кам'янському, Смілянському, Черкаському районах, місті Кам'янка і місті Сміла Черкаської області.</p>
<p>Сергія Рудика до виконуючого обов'язки Смілівського міського голови Черкаської області щодо надання дозвільно-розпорядчих документів на кронування та зрізання дерев у місті Сміла.</p>
<p>Володимира Литвина до Прем'єр-міністра України, голови Житомирської обласної державної адміністрації щодо проведення робіт з облаштування автодорожнього насипу.</p>
<p>Сергія Кудлаєнка до Міністра оборони України щодо сприяння в наданні Фрику Михайлу Петровичу відповідних документів про звільнення з військової служби.</p>
<p>Юрія Бублика до виконуючого обов'язки Генерального прокурора України щодо постачання до дошкільних навчальних закладів молочної продукції, що містить заборонені для дитячого харчування рослинні жири.</p>
<p>Юрія Бублика до виконуючого обов'язки Генерального прокурора України про протиправні дії керівників загальноосвітніх закладів Полтавської області, які намагалися здійснити сплату нарахованих їм за допущені порушення вимог Положення про преміювання штрафних санкцій за рахунок коштів, виплачених підлеглим педагогічним працівникам.</p>
<p>Олега Осуховського до Генерального директора Державного авіаційного підприємства "Україна" щодо своєчасного і якісного розгляду депутатських звернень.</p>
<p>Олександра Гереги до Першого віце-прем'єр-міністра України - Міністра економічного розвитку і торгівлі України щодо формування замовлення на підготовку виробничих кадрів у професійно-технічних навчальних закладах.</p>
<p>Олександра Гереги до Міністра екології та природних ресурсів України щодо збереження громадської організації Українського товариства мисливців та рибалок (УТМР) та можливості вести мисливське господарство на територіях господарських зон національних парків України.</p>
<p>Олександра Жолобецького до генерального директора Державного концерну «Укроборонпром» щодо прозорості та законності проведення конкурсу про призначення Федора Петрова на посаду генерального директора ДП "Суднобудівний завод імені 61 комунара" та наслідки його діяльності на посаді керівника підприємства.</p>
<p>Групи народних депутатів (Жолобецького, Хланя та інших, всього 8 депутатів) до прокурора Миколаївської області щодо надання інформації про відкриття кримінального провадження за фактом створення фіктивної кредиторської заборгованості керівництвом ПАТ "Миколаївський суднобудівний завод "ОКЕАН".</p>
<p>Групи народних депутатів (Хланя, Жолобецького та інших. Всього 8 депутатів) до прокурора Миколаївської області щодо перевірки законності здійснення процедури приватизації ПАТ "Миколаївський суднобудівний завод "Океан".</p>
<p>Олега Кулініча до Кабінету Міністрів України щодо виділення коштів для будівництва мосту через річку Сула у селі Млини Лохвицького району Полтавської області.</p>
<p>Олега Кулініча до Міністерства охорони здоров'я України щодо необхідності внесення змін до наказу Міністерства соціальної політики України від 19 березня 2013 року №129.</p>
<p>Григорія Тіміша до Прем'єр-міністра України&nbsp; щодо сприяння у наданні Глибоцькому районному Центру первинної медико-санітарної допомоги спеціалізованих транспортних засобів.</p>
<p>Григорія Тіміша до міністра екології та природних ресурсів України&nbsp; щодо вжиття термінових заходів для усунення негативних наслідків роботи КП "Чернівціводоканал" в селі Магала Новоселицького району Чернівецької області, які спричиняють забруднення ґрунту та ґрунтових вод.</p>
<p>Вікторії Войціцької до голови правління Національної акціонерної компанії "Нафтогаз України" щодо вирішення питання податкової заборгованості ПАТ "Укрнафта".</p>
<p>Івана Рибака до Прем'єр-міністра України, міністра екології та природних ресурсів України про негайне припинення зволікань із реалізацією цільових (зелених) інвестицій, пов'язаних з реалізацією зобов'язань сторін Кіотського протоколу до Рамкової конвенції ООН про зміну клімату.</p>
<p>Івана Рибака до Прем'єр-міністра України, міністра енергетики та вугільної промисловості України, голови Чернівецької обласної державної адміністрації щодо вжиття комплексу заходів з приведення систем енергопостачання Сторожинецького району Чернівецької області до належного технічного стану.</p>
<p>Сергія Ларіна до Прем'єр-міністра України про термінове вирішення питання щодо забезпечення прав внутрішньо переміщених осіб.</p>
<p>Групи народних депутатів (Вінника, Ткачука та інших, всього 5 депутатів) до гГолови Київської обласної ради щодо оприлюднення стенограми та протоколу пленарного засідання позачергової третьої сесії Київської обласної ради від 20 квітня 2016 року.</p>
<p>Віктора Романюка до виконуючого обов'язки Генерального прокурора України щодо звільнення Лукашевича з посади прокурора відділу нагляду за додержанням законів органами внутрішніх справ при розслідуванні злочинів проти життя управління нагляду у кримінальному провадженні прокуратури Київської області.</p>
<p>Віктора Романюка до Прем'єр-міністра України щодо звільнення з посади заступника міністра охорони здоров'я України Павленко О.С.</p>
<p>Олександра Вілкула до Прем'єр-міністра України щодо неотримання відповіді від Кабінету Міністрів України на запит №11/10-549 від 18 березня 2016 року стосовно недопущення руйнування ракетно-космічної галузі України та врегулювання ситуації, яка склалася навколо ДП КБ "Південне" імені М.К. Янгеля: змін до Статуту цього державного підприємства та примусового та безпідставного звільнення Дегтярьова з посади генерального конструктора - генерального директора.</p>
<p>Олександра Вілкула до Прем'єр-міністра України, голови Державної міграційної служби України, міністра соціальної політики України щодо забезпечення прав вимушених переселенців стосовно необхідності термінового приведення у відповідність до законодавства України низки нормативно-правових актів Кабінету Міністрів України, що стосуються прав переселенців та осіб, які проживають на тимчасово окупованій території.</p>
<p>Романа Семенухи до Прем'єр-міністра України щодо внесення пропозицій Президенту України про скасування рішень голів Харківської районної державної адміністрації Харківської області, Харківської обласної державної адміністрації... районної державної адміністрації Харківської області, Харківської обласної державної адміністрації про затвердження детального плану території комплексу по управлінню комунальними відходами міста Люботин Харківської області, надання в постійне користування земельної ділянки, затвердження робочого проекту будівництва.</p>
<p>Романа Семенухи до голови Харківської обласної державної адміністрації щодо скасування розпорядження голови Харківської районної державної адміністрації Харківської області про затвердження детального плану території комплексу по управлінню комунальними відходами міста Люботин Харківської області, перегляду розпоряджень голови Харківської обласної державної адміністрації про надання в постійне користування земельної ділянки, затвердження робочого проекту будівництва.</p>
<p>Групи народних депутатів (Королевської, Павленка, Солода) до Голови Верховної Ради України, Прем'єр-міністра України щодо рішення п'ятої сесії VII скликання Коростенської міської ради з нагоди 30-х роковин Чорнобильської катастрофи.</p>
<p>Групи народних депутатів (Макар'яна, Лівіка та інших. Всього 6 депутатів) до виконуючого обов'язки Генерального прокурора України про розслідування фактів створення та діяльності на території Запорізької області організованого злочинного угрупування.</p>
<p>Антона Геращенка до товариства з обмеженою відповідальністю «Ісо» щодо надання інформації та документації.</p>
<p>Антона Геращенка до публічного акціонерного товариства "Укрзалізниця", товариства з обмеженою відповідальністю "Лайфселл", товариства з обмеженою відповідальністю "Компания Атраком", товариства з обмеженою відповідальністю "Атраком", приватного акціонерного товариства "Телесистеми України" щодо надання інформації стосовно волоконно-оптичних ліній електрозв'язку на території Автономної Республіки Крим.</p>
<p>Юрія Македона до міністра внутрішніх справ України стосовно неналежного розслідування кримінальних проваджень.</p>
<p>Групи народних депутатів (Брензовича, Спориша та інших. Всього 5 депутатів) до виконуючого обов'язки Генерального прокурора України стосовно зволікання розслідування кримінального провадження про вчинення шахрайства Никифором Карповим.</p>
<p>Тетяни Донець до міністра фінансів України щодо державного боргу.</p>
<p>Юрія Левченка до Міністерства освіти і науки України, Кіровоградської обласної ради, Голованівської районної державної адміністрації, Кіровоградської обласної державної адміністрації, Ємилівської сільської ради, Голованівської районної ради щодо закриття школи в селі Ємилівка Голованівського району Кіровоградської області.</p>
<p>Юрія Левченка до міністра екології та природних ресурсів України, голови Київської міської державної адміністрації, директора Департаменту державної архітектурно-будівельної інспекції у місті Києві щодо порушення норм містобудування та благоустрою населених пунктів Товариством з обмеженою відповідальністю "Євробудівництво" по вулиці Багговутівській, 1-а, що призведуть до створення загрози життю мешканців прилеглих житлових багатоквартирних будинків та завдання суттєвої шкоди навколишньому середовищу у Шевченківському районі міста Києва.</p>
<p>Любомира Зубача до голови Служби безпеки України щодо перевірки фактів створення псевдо територіальних громад.</p>
<p>Миколи Кучера до Національної поліції України, Генеральної прокуратури України щодо порушень, допущених слідчими при проведенні обшуку нежитлового приміщення СТОВ "Урожай".</p>
<p>Павла Дзюблика до міністра інфраструктури України щодо виділення додаткового фінансування на ремонтно-експлуатаційне утримання автомобільних доріг Житомирської області.</p>
<p>Юрія Дерев'янка до директора Національного антикорупційного бюро України щодо забезпечення всебічного та об'єктивного розслідування кримінального провадження №420161100000000209 та необхідності розслідування фактів можливого вчинення кримінальних правопорушень працівниками правоохоронних органів та іншими особами, які можуть бути причетні до фабрикування кримінального провадження проти Вишгородського міського голови Момота.</p>
<p>Ігоря Гузя до віце-прем'єр-міністра України Павла Розенка, міністра соціальної політики України щодо необхідності відновлення перерахунку регресних виплат шахтарям-інвалідам 1 березня кожного року.</p>
<p>На цьому ми завершили оголошення запитів. І відповідно до Регламенту я оголошую перерву у ранковому засіданні до 12 години 30 хвилин.</p>
<p><b>&nbsp;</b></p>
<p align=center>(Після перерви)</p>
<p><b>&nbsp;</b></p>
<p align=center>Веде засідання Перший заступник Голови Верховної Ради України <b>&nbsp;</b>ГЕРАЩЕНКО І.В.</p>
<p><b>&nbsp;</b></p>
<p>12:31:58</p>
<p>ГОЛОВУЮЧИЙ. Шановні колеги, ми запрошуємо всіх народних депутатів до сесійної зали, будь ласка.</p>
<p>Шановні колеги, на жаль, ми змушені констатувати, що зараз ми маємо провести засідання Верховної Ради. І я запрошую народних депутатів України записатися на виступи з різних питань.</p>
<p>І поки відбуваються виступи, я хочу від імені Верховної Ради України подякувати нашій делегації в Парламентській асамблеї Ради Європи, яка дуже плідно попрацювала цей сесійний тиждень і у четвер 21 квітня Парламентська асамблея ради Європи прийняла надзвичайно важливу резолюцію із закликом звільнити українців, що незаконно утримуються в тюрмах Російської Федерації і мова іде і про нашу колежанку Надію Савченко, і також, що утримуються в тюрмах на окупованих територіях, мова іде про 115 на сьогодні ув'язнених в тюрмах на окупованих територіях і щонайменше 12 наших колег, які насправді утримуються в тюрмах Російської Федерації.</p>
<p>Ми дякуємо нашій делегації українській, яка попрацювала в Парламентській асамблеї Ради Європи задля того, щоб була прийнята ця резолюція.</p>
<p>І прошу вивести зараз на екран депутатів, які записалися…</p>
<p><i>(Шум у залі)</i></p>
<p>Шановні колеги, я перепрошую. <i>(Шум у залі)</i></p>
<p>Дякуємо.</p>
<p>Розпочинаємо обговорення, будь ласка.</p>
<p>Отже…</p>
<p><i>(Шум у залі)</i></p>
<p>Я перепрошую. На прохання народних депутатів України ми зараз проводимо ще раз запис на виступ з трибуни у рубриці "Різне". Прошу, будь ласка, записатися. Записуємося, шановні колеги. Всі виступлять, всі бажаючі виступлять.</p>
<p>Шановні колеги, я дуже прошу, щоби ми демонстрували європейськість в нашій роботі. Добре? Будемо завжди знаходити компроміс, порозуміння. Пане Андрію, у вас буде можливість виступити. Дуже дякуємо. Пане Андрію, у вас буде можливість виступити. Дякую, виведіть, будь ласка, на табло тих, хто записався. Я запрошую до слова пана Мусія. Пане Мусій, будь ласка. Будь ласка.</p>
<p>&nbsp;</p>
<p>12:34:44</p>
<p>МУСІЙ О.С.</p>
<p>Доброго дня, шановні народні депутати, доброго дня, український народе. Олег Мусій, Сокальщина, Червоноград, 124 виборчий округ. Я хочу привернути увагу українців до непослідовних заяв, які лунають протягом останнього тижня щодо можливого підвищення так званого тарифів. Ви знаєте, що усі ми усім парламентом і вся демократична опозиція виступає однозначно категорично проти до ґрунтовного аналізу обґрунтованості, який не надали до сьогодні народним депутатам. Питання про підвищення будь-яке будь-яких тарифів. Натомість ми чуємо заяви спочатку Прем’єр-міністра про те, що тарифи будуть підвищуватися, потім інших міністрів про те, що тарифи не будуть підвищуватися. Потім спростування самим Прем’єр-міністром, що ціни, здається, вони хочуть підвищити, а для населення це стосуватися не буде.</p>
<p>Тому хочеться якоїсь визначеності. Тому я попрошу мій виступ, керівництву Верховної Ради, оформити як депутатський запит до Прем’єр-міністра України, щоб він надав абсолютно чітку відповідь, що буде з тарифами на електроенергію на найближчий час, які плани уряду, що буде з тарифами на газ і що буде взагалі з зубожінням населення, і як цей уряд збирається долати це зубожіння населення.</p>
<p>Ми бачимо, що подібна ситуація, яка не виправляється, на превеликий жаль, відбувається і з питанням профтехосвіти. Я прошу і вимагаю від керівництва Верховної Ради на наступному засіданні обов'язково поставити одним із перших питання про подолання вето Президента, якому підсунули насправді, колишній міністр фінансів Яресько, оцей папірець-висновок про те, що це не відповідає вимогам МВФ, про те, що не відповідає вимогам чи бюджету, який розглядав тоді Прем'єр-міністр Яценюк і Яресько. І натомість ми бачимо заяви тепер нового прем'єра, що у нас виявляється профіцит державного бюджету чуть не 15 мільярдів гривень. А ціна питання, щоби врятувати профтехосвіту,&nbsp; ціна питання, щоби врятувати науку, ціна питання, щоби врятувати від зубожіння медицину, щоб сільське господарство, складає всього-на-всього 10 мільярдів гривень разом в сукупності. Ціна питання, щоб врятувати вугільну промисловість і вугільну галузь від знищення, на… яке зараз закладено в державному бюджеті, складає всього-на-всього 4 мільярда гривень&nbsp; на 5 років наперед.</p>
<p>То може все-таки ми після цього провального керівництва минулого уряду повернемося обличчям до українського народу і зробимо нарешті полегшення життя хоча би елементарне новою політикою уряду. Щиро на це надіюсь. Слава Україні! І всіх вітаю з…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>До слова запрошується пан Домбровський, "Блок Петра Порошенка".</p>
<p>&nbsp;</p>
<p>12:38:03</p>
<p>ДОМБРОВСЬКИЙ О.Г.</p>
<p>Шановні громадяни України, шановні колеги народні депутати, сьогодні унікальний день, тому що сьогодні День землі. Це день, коли все людство розуміє, що ми живемо в глобальному світі, і для того, щоби зробити майбутні покоління щасливими, які б жили в екологічно чистому і в правильному середовищі, є велика-велика кількість проблем, які нам потрібн<a name=Temp></a>о вирішити на нашій планеті.</p>
<p>Сьогодні в Нью-Йорку в штаб квартирі ООН буде підписана Паризька угода, яка дає можливість дуже серйозно звернути увагу для того, щоб клімат, на землі з точки зору потепління, був в контрольованому процесі, тому що це потрібно нам, нашим майбутнім поколінням.</p>
<p>Через декілька днів ми будемо, в трагічному сенсі, відзначати 30 річну Чорнобильської трагедії, наслідки якої дуже важко оцінити ще до сьогоднішнього дня. Скільки людей загинуло, скільки захворіло, як Чорнобильська трагедія вплинула і впливає на прийдешні покоління України і тих країн, які є нашими сусідами.</p>
<p>Але, Україна є потужною атомною державою. Ми достатньо ефективно багато десятків років використовуємо мирний атом. І, на жаль, сьогодні я змушений констатувати, що "Енергоатом" як головна генеруюча, енергогенеруюча компанія країни сьогодні в ці дні знаходиться в надзвичайно складному стані. Всі рахунки на ЕК "Енергоатом" заблоковані, тому що є сумнівні компанії, які пробують просто зірвати куш або вкрасти, забрати у "Енергоатома" більше 140 мільйонів гривень по абсолютно сумнівним боргам, які мають історичне коріння початку 90-х років. Мене дуже дивує ситуація, яка склалася навколо цієї оборутки, тому що такого цинічного відношення до атомної енергетики України, на мій погляд, не було майже за всі 25 років незалежності України. Україна входить в десятку атомних країн світу і "Енергоатом" для нас є базова генеруюча компанія.</p>
<p>І я прошу мій виступ вважати як депутатським запитом до Генеральної прокуратури, Національного антикорупційного бюро, до Міністерства юстиції, з точки зору захисту інтересів держави і "Енергоатома", а не для того, щоб захищати ті структури, які сьогодні пробують вкрасти нагло, цинічно гроші як з державного бюджету, так і з…</p>
<p>&nbsp;</p>
<p>ГОЛОВУЮЧИЙ. Дякую, шановний колего.</p>
<p>До слова запрошується представник "Народного фронту" депутат Кірш.</p>
<p>&nbsp;</p>
<p>12:41:23</p>
<p>КІРШ О.В.</p>
<p>Уважаемые господа, я вынужден сегодня говорить о бедственном положении харьковской консерватории Института искусств. Этот вуз сегодня составляет славу не только Харькова, но всей Украины. Редкий вуз в нашей стране может похвастаться таким количеством дипломов, которые имеют на международном уровне студенты и выпускники этого вуза. Дипломы уже в прямом смысле слова некуда складывать. А некуда их складывать потому, что просто банально не хватает помещений для учебы.</p>
<p>Зайдите в этот вуз в любое время дня и ночи, вечером в субботу, ночью между субботой и воскресеньем. Там все время заняты все аудитории, студенты все время занимаются, все время репетируют. Там круглосуточно нет свободного места. Почему это происходит? Это происходит потому, что еще прошлое руководство вуза умудрилось сдать в аренду половину пригодных для обучения помещений Союзу композиторов. Помещения эти постоянно пустуют. Союз композиторов собирается раз в полгода на свои симпозиумы, но и студенты туда проникнуть не могут. Договор аренды там левый, липовый, он не прошел даже через БТИ. Тем не менее выгнать композиторов, которые мешают нашей молодежи учиться, из вуза практически невозможно. Он влачит жалкое существование. Студентам негде собираться, негде учиться, условия крайне антисанитарные. А великолепные аудитории, составляющие примерно половину учебной зоны вуза, находятся в пользовании Союза композиторов, которому они объективно даже не нужны.</p>
<p>Я прошу засчитать это выступление в качестве официального запроса и в Министерство культуры, и в Министерство образования и науки, и вице-премьеру по гуманитарным вопросам.</p>
<p>Спасите харьковскую консерваторию, она того стоит. Там лучшие кадры, будущее Украины. Спасибо.</p>
<p>&nbsp;</p>
<p>ГОЛОВУЮЧИЙ.&nbsp;Дякую, шановний колего.</p>
<p>Прошу під стенограму тоді підготувати відповідне звернення від Верховної Ради&nbsp; України. І зараз до слова запрошується представник групи "Відродження" пан Остапчук.</p>
<p>&nbsp;</p>
<p>12:43:30</p>
<p>ОСТАПЧУК В.М.</p>
<p>Шановні колеги, працюючи&nbsp; 12 років начальником Південної залізниці, потім –&nbsp; народним депутатом, мені довелось&nbsp; чимало зробити для розвитку вітчизняного спорту, професійного і аматорського. Я член Олімпійського комітету&nbsp;&nbsp; України,&nbsp; президент Федерації&nbsp; синхронного плавання&nbsp; України, почесний Президент флагмана українського волейболу клубу "Локомотив" міста Харків.&nbsp; У важкі 90-і разом зі своїми колегами створював практично з нуля&nbsp; міні-футбольну команду "Локомотив", яка зараз&nbsp;&nbsp;&nbsp; є основою національної&nbsp; збірної.&nbsp;</p>
<p>І мені боляче дивитись, яке усе, що створювалося не тільки&nbsp; моєю працею, а величезними&nbsp; зусиллями&nbsp; багатьох поколінь&nbsp; залізничників,&nbsp; керівників&nbsp; залізниці&nbsp; та галузей, зараз просто знищується. Так звані реформатори назвали процес&nbsp; знищення соціальної сфери залізниці&nbsp; позбавленням від непрофільних активів.&nbsp; Але суть це не змінює.</p>
<p>Першим кроком розвалу соціальної структури, яка вибудовувалась&nbsp;&nbsp; понад 100 років,&nbsp; стало знищення залізничної медицини.&nbsp; 75 залізничних лікарень, сотні медиків і тисячі&nbsp; їх пацієнтів стали жертвами цих недореформ.&nbsp; Тепер настала&nbsp; черга&nbsp; галузевого спорту. У березні була&nbsp; ліквідована аматорська футбольна команда "Локомотив" (Куп'янськ), історія якої налічує майже 90 років, а тепер добралися до команд і спортсменів, які є&nbsp; гордістю України. Зокрема волейбольна команда "Локомотив", базова команда національної та молодіжної збірної України, багаторічний лідер&nbsp; вітчизняного волейболу, п'ятиразовий чемпіон&nbsp; України, перша з&nbsp; українських команд,&nbsp;&nbsp; яка стала володарем&nbsp; кубку&nbsp; Європи&nbsp; у&nbsp; 2004 році. У цьому році ми вперше повинні були брати участь&nbsp; у&nbsp; Лізі&nbsp; Чемпіонів. Але, мабуть, це&nbsp; нікому не потрібно. Клуб уже отримав повідомлення, що фінансова допомога&nbsp; від&nbsp; залізниці команді надаватися&nbsp; не буде. Таку чорну мітку отримали і наші майстри синхронного плавання, які входять до еліти світового спорту.&nbsp; В цьому році&nbsp; вперше&nbsp;&nbsp; за історію незалежної України&nbsp; наші дівчата отримали&nbsp; дві олімпійські&nbsp; ліцензії. І у нашої команди є реальний шанс привезти до&nbsp; дому олімпійську медаль і навіть не одну. В цей успіх, до якого ми йшли останні 20&nbsp; років, вкладено стільки праці, поту&nbsp; і крові спортсменів, а так же&nbsp; тренерського штабу. І&nbsp;&nbsp; що вони мають отримати взамен. З яким настроєм…</p>
<p>&nbsp;</p>
<p>ГОЛОВУЮЧИЙ.&nbsp; Ще 30 секунд у вас є, давайте, 30 секунд у вас є.</p>
<p>&nbsp;</p>
<p>ОСТАПЧУК В.М.&nbsp; З яким настроєм вони поїдуть до Ріо, знаючи, що в рідній країні у них немає майбутнього. І куди їм подітися після Олімпіади, куди подітися волейболістам "Локомотива", їхати до східного сусіда і йому завойовувати звання і медалі? А на що можуть розраховувати тисячі хлопчиків і дівчаток вихованців наших дитячих спортивних шкіл? Так, вони б хотіли будувати спортивну кар'єру в Україні, захищаючи честь батьківщини на світових чемпіонатах.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо, шановний колега.</p>
<p>Наступний виступаючий пані Пташник передає слово народному депутату представнику "Блоку Петра Порошенка" Барні, запрошуємо до слова. Підготуватися пану Шухевичу.</p>
<p>&nbsp;</p>
<p>12:47:04</p>
<p>БАРНА О.С.</p>
<p>Доброго дня, український народе! Слава Україні! Мене, як виборця Тернопільщини, сільськогосподарського району, турбує стан сільського господарства. І я сподіваюся, що чинний уряд повернеться обличчям до дрібного фермерства, розвитку сімейних ферм дає можливість дрібним сільгоспвиробникам створювати умови щодо вирощування великої рогатої худоби і здачі молока, а для цього потрібна тотальна державна програма, лобіювання інтересів саме малого бізнесу на селі, а не агрохолдингів.</p>
<p>Окрім того, повинна бути розроблена державна програма глибокої переробки сільськогосподарської продукції, щоб Україна була не просто сировинним придатком для Європи, а ми повинні бути Україною, яка виробляє і експортує готову продукцію, ми повинні залишатися далі високотехнологічною державою. Окрім того, слід звернути увагу на те, що сільгосппродукцію повинні продавати на експорт її виробники, а не посередники, які нічого не тямлять в землі, але набивають на цьому найбільші гроші. І сподіваюся, що нарешті Міністерство сільського господарства налагодить порядок із півторарічною цинічною лукавою і корупційною епопеєю з проведенням конкурсу на посаду директора "Укрспирту", тому що галузь, яка постійно була прибутковою, не може бути у контексті збитковою, коли вона становить монополію держави. І питання стоїть скоріше всього не в збитковості "Укрспирту", а питання стоїть у некомпетентності чи злодійкуватості попереднього керівництва даної галузі.</p>
<p>Окрім того, я хочу звернутися до Міністерства фінансів з тим, щоби вони виправили помилку, непомірковану помилку або умисну помилку, якою попереднє керівництво Міністерства фінансів ввело&nbsp; акциз на тютюн-сирець, тим самим "забило цвях" у розвиток і існування тютюнового&nbsp; виробництва, в роботу тютюново-ферментаційних заводів, бо поставивши на них акциз,&nbsp; зрівняли таким самим до виготовлення готової тютюнової продукції – сигарет, які зараз контролюють західні ринки. В цьому контексті нам і потрібно з-за своєї попередньої&nbsp; непоміркованості влади Міністерству фінансів виправляти цю помилку.</p>
<p>Тому я звертаюся ще до Міністерства інфраструктури ввести програму перенесення високотоннажних вантажів на залізницю, щоб врятувати дороги.</p>
<p>І вітаю весь український народ з наступними Великодніми Святами, бажаю всім щастя, здоров'я.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякую вам, пане Олеже.</p>
<p>До слова запрошується пан Шухевич та Радикальна партія Ляшка. І йому передає слово народний депутат Кириченко.</p>
<p>&nbsp;</p>
<p>12:50:23</p>
<p>ШУХЕВИЧ Ю.Р.</p>
<p>Український народе! Вже більше, як рік тому назад був зареєстрований і прийнятий Закон про надання права жінкам у 55 років виходити на пенсію при наявності 30-річного&nbsp; стажу і ті, які втратили роботу.</p>
<p>Було накладено вето президентське на цей закон. Ще досі, понад рік цей закон для подолання вето не вноситься в зал.</p>
<p>Тому недавно, коли піднімали, було підняття прожиткового мінімуму ті жінки були упосліджені, їм не підняли того мінімуму і вони сьогодні отримують 950. Скоро знову будуть піднімати прожитковий мінімум і знову ці жінки будуть упосліджені.</p>
<p>Тому ми зареєстрували, я зареєстрував закон про це, що мають бути пенсії не нижче прожиткового мінімуму. Уявіть собі, яка дискримінація цих людей, які працювали ціле життя, маючи 30 і більше років стажу, хоч вони&nbsp; втратять на пенсії, бо як виходять в 55 років.</p>
<p>Ще одне, в той же ж самий час, тепер є намагання суддям, держслужбовцям вернути привілеї. Судді подали законопроект, який є вже у Верховній Раді про це, що вони повинні отримувати при виході на пенсію 90 процентів свого останнього окладу. Уявляєте? Мають деякі суддів 80-100 тисяч і останній оклад, 90 процентів з нього, вони отримують як пенсію, виплачуючи внески – єдиний соціальний внесок всього з 35 тисяч – яка дискримінація для простих людей.</p>
<p>Ця... український народ повинен зрозуміти, що інакше, як знову боротьбою за свої права ми нічого не доб'ємося, тому що хіба для цього стояв Майдан, щоби ці привілейовані відновлювали знову собі пенсії, а категорія тих, які ціле життя тяжко працювали оставалися упослідженими? Ні, не для того стояв Майдан і треба відновлювати справедливість. А для того, щоб відновити, треба за неї боротися. І я закликаю депутатів проголосувати за той законопроект, коли він буде в залі, щоби дати пенсіонерам пенсію не нижчу прожиткового мінімуму. Слава Україні!&nbsp;</p>
<p>&nbsp;</p>
<p>ГОЛОВУЮЧИЙ. Героям Слава! Дякуємо вам, шановний пане Шухевичу.</p>
<p>До слова запрошується пан Мосійчук, Радикальна партія Ляшка, а приготуватися народному депутату Гузю, якому передає слово народний депутат Гаврилюк.</p>
<p>&nbsp;</p>
<p>12:53:35</p>
<p>МОСІЙЧУК І.В.</p>
<p>Шановний український народе! 26 квітня вся українська нація буде вшановувати героїв і вшановувати 30-у річницю з дня подвигу українців по подоланню найбільшої техногенної катастрофи людства на Чорнобильській АЕС.</p>
<p>Минулого тижня, спілкуючись з виборцями в рідних Лубнах, Пирятині, Гадячі, Миргороді, Гребінках, я чув сотні питань від чорнобильців: чому, коли, коли нарешті їм буде повернуто статус та соціальні пільги, відібрані попередніми урядами країни. Тому вони вимагали, і вимагають, і готові прийти під стіни парламенту вимагати, щоб на голосування було в парламентський зал винесено проект Закону про повернення пільг чорнобильцям за авторством радикальної… депутатів від Радикальної партії Олега Ляшка, 4442.</p>
<p>Але, в той же час, вчора отримав масу дзвінків від чорнобильців. Адже силами коаліції цинічних бариг, олігархів та відвертих агентів Кремля вчора було підтримано вето Президента на соціальний закон, який мав покращити стан тих же чорнобильців. Але про що говорити, якщо в уряді сидять такі міністри, як Олександр Данилюк, який під тиском лідера Радикальної партії Олега Ляшка зізнався в тому, що керує трьома офшорними компаніями: двома - на Кіпрі, і одною – на Вірджинських островах? Зізнався, що брехав в стінах українського парламенту. Жодної реакції сьогодні ми від нього не почули на це, лише він попросив не заважати йому вести перемовини з МВФ. Питання: куди підуть кошти, які надійдуть від МВФ, - риторичне. Адже, мабуть, в офшорні фірми Данилюка.</p>
<p>Що ще очікувати від уряду, який не виконує рішення Вищого адміністративного суду про поновлення на посаді керівника пенітенціарної служби Сергія Старенького. Що очікувати від уряду Порошенка-Гройсмана, який абсолютно є антисоціальним.</p>
<p>Прошу вважати мій виступ депутатськими запитами до НАБУ та Прем'єр-міністра України.</p>
<p>&nbsp;</p>
<p>ГОЛОВУЮЧИЙ. Дякую, шановний колего.</p>
<p>Я хочу наголосити, що згідно Регламенту Верховної Ради депутатські запити потрібно відповідним чином реєструвати, але я прошу це підготувати під стенограму як депутатське звернення, а запит все-таки ви, будь ласка, зареєструйте.</p>
<p>До слова запрошується народний депутат Гузь, якому передає слово народний депутат Гаврилюк. А підготуватися народному депутату Сидоровичу від "Самопомочі".</p>
<p>&nbsp;</p>
<p>12:57:11</p>
<p>ГУЗЬ І.В.</p>
<p>Слава Україні.</p>
<p>Ігор Гузь, Волинь, 19-й виборчий округ.</p>
<p>Я вже звертався з цього приводу з цієї трибуни. На жаль, за рік часу українська держава не змогла зрушити це питання. Суть його наступна.</p>
<p>У моєму виборчому окрузі знаходиться героїчна 51-а, сьогодні вона називається 14-а бригада. А в 2008 році на території міста Володимир-Волинського розпочалося будівництво 44-квартирного будинку. До 2013 року цей будинок будувався і фактично в 2013 році стан, готовність будівництва 80 відсотків. На жаль, за ці 3 роки і міська рада, і обласна влада, і я в тому числі, добиваються в Міністерство оборони, а зараз я також звертаюся не тільки до пана Полторака міністра, але і до Прем'єр-міністра України Володимира Гройсмана. Фактично влада не змогла знайти оці 20 відсотків коштів для того, щоб цей будинок добудувати. За ці 3 роки фактично вже згнив дах, на 5 поверсі там йдуть проблеми з стінами. Тобто, на жаль, ми можемо отримати ситуацію, що фактично готовий будинок для сімей військових, в тому числі сімей загиблих бійців бригади нашої 51-ої, може бути, ну, не зруйнований, але далі треба буде ще більше і більше вкладати коштів. Тому я настійливо прошу все-таки віднайти кошти для добудови цього будинку. Я запрошую Володимира Гройсмана, коли цей будинок буде добудований. Тому що сьогодні ходить якась там інформація: добудують, не добудують. Я хочу, аби наша бригада і ті бійці, які отримають, і їхні сім'ї отримують житло, отримали чітке і чітку інформацію. Скажімо, там 1 вересня чи 1 липня, чи 1 жовтня будинок буде зданий. І буде відповідно делегація Міністерства оборони, можливо, на чолі з міністром чи Прем’єр-міністром, цей будинок відкриють.</p>
<p>Тому я дуже прошу зважати на цю ситуацію. Якби це будівництво було з нуля, я зрозумів би. 80-відсоткова готовність до завершення цього будівництва. Тому ще раз, пане Полторак, пане Гройсман, зверніть увагу, проведіть відповідно аналіз ситуації, і зробіть усе можливе, аби його добудувати, цей будинок. Я переконаний, що жителі Володимир-Волинського, Волині і бійці бригади, ті, які служили, які зараз служать, будуть вам безмежно вдячні. Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановний колего.</p>
<p>Запрошуємо до слова нашого колегу від "Самопомочі" народного депутата Сидоровича, якому передає слово депутат Опанасенко. Sorry, приготуватися, будь ласка, депутату Ревезі. Дякую.</p>
<p>&nbsp;</p>
<p>13:00:21</p>
<p>СИДОРОВИЧ Р.М.</p>
<p>Доброго дня. Хочу звернутися як до українського парламенту, так і до наших громадян. Вчора в першій половині дня в українському парламенті, на превеликий жаль, переміг безвідповідальний популізм. Про що я говорю? Вчора розглядалась одна з дуже важливих і дуже назрілих, наболілих проблем, реформ – реформа в галузі виконання судових рішень. Шановні українські громадяни, знаєте,&nbsp;чому це питання було вчора парламентом провалено? Тому що український олігархат в цьому не зацікавлений. Чи є проблема для українського олігарха добитися виконання судового рішення? Немає ніяких проблем. Чи є проблема для українського олігарха заблокувати виконання судового рішення? Ні, взагалі проблем ніяких немає.</p>
<p>Дев'ять з 13 тисяч звернень українських громадян до Європейського суду з прав людини стосуються&nbsp; невиконання судових рішень. Я вже вчора з парламентської трибуни говорив, що та проблема, яка є в Україні на сьогоднішній день, не є унікальною. Та сама проблема існувала в країнах Прибалтики: Естонія, Латвія, Литва, – Польща, Болгарія, Грузія. Ці країни пішли по шляху тої реформи, яка пропонується станом на сьогоднішній день. І, приймаючи рішення підтримувати чи не підтримувати дану реформу, ми повинні зрозуміти, в якій спосіб ми можемо забезпечити одне з фундаментальних прав українського громадянина, звичайно, пересічного, – це одержати можливість виконання судового рішення. Тому що станом на сьогоднішній день сім кіл пекла людина проходить добитися судового рішення, це наші лікарі, це наші пенсіонери, а потім вона проходить 27 кіл пекла для того, щоби добитися виконання цього судового рішення. Якщо ми цю ситуацію в корінь не поміняємо, то далі наші скарги будуть від наших громадян поступати до Європейського суду з прав людини, а ми будемо займати останнє місце в Європі по забезпеченню виконання судових рішень.</p>
<p>Тому я все ж таки хочу надіятися, що українські парламентарі займуть дійсно продержавницьку позицію в інтересах громадянина, пересічного громадянина, а не олігарха і на наступному пленарному тижні приймуть ту реформу, яка настільки необхідна і запізнилася, відверто кажучи, вже років на 20-25.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам, шановний колего.</p>
<p>До слова запрошується народний депутат від "Блоку Петра Порошенка" Ревега, якому передає слово депутат Барна. А підготуватися – пані Богомолець. Дякую.</p>
<p>&nbsp;</p>
<p>13:03:10</p>
<p>РЕВЕГА О.В.</p>
<p>Доброго дня, шановні колеги-депутати, доброго дня головуюча. Сьогодні гостро стоїть проблема фінансування професійно-технічної освіти. Ви знаєте, я хочу навести коротенький приклад зі свого рідного міста Бердичіва, де сьогодні знаходиться три профтехучилища, навчається біля 900 учнів, біля 100 сиріт, 236 співробітників. Ви знаєте їх всього на всього там навчається 20 відсотків бердичівлян, а 80 відсотків там навчаються діти з села із малозабезпечених родин. Ви знаєте, розуміючи проблему сьогоднішнього дня депутати міської ради виділили на перший квартал 5 мільйонів коштів, але з міського бюджету також утримуються 13 дошкільних навчальних закладів 40 мільйонів гривень, також позашкільний навчальний заклад 4 мільйона, також 20 мільйонів виділяється з міського бюджета на заробітну плату медиків і освітян. Тому сьогодні міський бюджет не може витримати такого навантаження. Ви знаєте, на мою думку, напевно, спеціалісти Міністерства фінансів дали недостовірну інформацію Президенту України щодо джерел надходження фінансування профтехосвіти.</p>
<p>Тому я звертаюся, направити законопроекти в комітет на доопрацювання і повернутися до старої системи фінансування з державного бюджету.</p>
<p>Дякую вам.&nbsp;</p>
<p>&nbsp;</p>
<p>ГОЛОВУЮЧИЙ. Дякуємо вам, шановний колега.</p>
<p>До слова запрошується пані Богомолець якій передає слово депутат Кудлаєнко. А підготуватися депутату Парасюку. Дякую.</p>
<p>&nbsp;</p>
<p>13:05:08</p>
<p>БОГОМОЛЕЦЬ О.В.</p>
<p>Вельмишановні колеги! Сьогодні в Україні проводиться день меланоми. Меланома це одна з найбільш злоякісних пухлин від якої смертність в Україні є дуже високою. В 2009 році перший волонтерський рух лікарів розпочав проведення днів меланоми з тим щоби навчити людей як розпізнавати ту родимку, яка є небезпечною. І хочу вам показати реальні цифри. Нам вдалось на цьому графіку досягнути зменшення смертності в Україні на 10 відсотків за 7 років. Це реальний, дуже класний показник як працює громадські здоров'я і що це таке. Моя мета протягом наступних 10 років довести цей показник до європейський цифри, де 26 відсотків – смертність. А в Сполучених Штатах Америки смертність –&nbsp; лише 12 відсотків.</p>
<p>І, власне, в даний момент, на сьогоднішній день, в минулому році в день меланоми було оглянуто безкоштовно в приватних закладах і державних закладах 120 тисяч людей. Виявлено 208 смертельних хвороб. Якщо вона, меланома, діагностується своєчасно, немає ризику для життя. І громадськістю, цим громадським рухом "За раннє виявлення" на сьогоднішній день діагностовано понад 2 тисячі таких захворювань.</p>
<p>Це свідчить, власне, про готовність українського суспільства до змін. І, здається, що цифра 10 відсотків за 7 років&nbsp; це не так багато,&nbsp; але насправді це сотні і тисячі родин, які не втратили своїх близьких людей. Тому що начебто захворюваність збільшилася, але смертність зменшилася.</p>
<p>І наприкінці свого виступу хочу сказати, що Комітетом охорони здоров'я підготовлено 20 законів, які лежать на сьогоднішній день в стоку і не виносяться на засідання Верховної Ради.</p>
<p>Я звертаюся зараз&nbsp; до Голови Верховної Ради&nbsp; до пана Парубія не тримати ці закони, а винести їх на голосування в парламент Закон про лікарські засоби, над яким комітет працював цілий рік і який дозволяє відкрити український ринок виключно для якісних препаратів, знищити фармацевтичну мафію і збільшити конкуренцію, що призведе зменшення вартості ліків на аптечних поличках.</p>
<p>Тому я дуже прошу всі закони, їх 20, обов'язково винести на наступний сесійний тиждень на голосування в Верховну Раду. Дякую за вашу увагу.</p>
<p>&nbsp;</p>
<p>ГОЛОВУЮЧИЙ. Дякуємо вам, пані Ольго.</p>
<p>До слова запрошується народний депутат Парасюк. А підготуватися депутатові Ліньку.</p>
<p>&nbsp;</p>
<p>13:07:49</p>
<p>ПАРАСЮК В.З.</p>
<p>Я хочу відразу оголосити, що вважайте, що це мій спільний виступ з депутатом Сергієм Євтушком. Ми хочемо в першу чергу подякувати всім тим жертвам, людям, які ліквідовували катастрофу на Чорнобилі. І хочемо сказати, що якщо би не ваш героїчний вчинок, то я не знаю, як би зараз розвивалися події взагалі в цілій Європі.</p>
<p>Але мені дуже прикро, що ми вчора голосували за подолання вето&nbsp; Президента про те, щоб&nbsp; знову ж&nbsp; відновити&nbsp;&nbsp; пільги&nbsp; ліквідаторам Чорнобильської катастрофи. І дуже багато депутатів&nbsp; мажоритарників проголосувало&nbsp; про те, щоб не долати це вето. Тому, шановні чорнобильці, якщо до вас&nbsp; прийде якийсь депутат і буде&nbsp; вам розказувати про світле майбутнє, ви його у першу чергу запитайте, чому він забрав у вас пільги, запитайте у Президента, чому він це зробив. Це перша частина мого виступу.</p>
<p>Друга частина мого виступу, я хочу&nbsp; її присвятити своєму&nbsp; округу, це Яворівщина&nbsp; і Жовківщина, а саме, питанню доріг. На моєму окрузі знаходиться&nbsp; найбільший в&nbsp; Європі полігон – Яворівський. Кожен день десятки одиниць техніки пересуваються&nbsp; по внутрішніх районних дорогах. І, на жаль, ніякого фінансування взагалі немає, при тому&nbsp; всьому, що&nbsp; Яворівський і Жовківський район&nbsp; має три контрольно-пропускних пункти, через які проходять сотні вантажів, які потім роз'їжджаються по всій Україні. А доріг, на&nbsp;&nbsp; жаль, у нас немає знову ж. Не знаю, чи це все пов'язано в політиці, чи небажанням місцевих чиновників щось робити, але&nbsp; я би хотів&nbsp; звернутися до вищих чинів нашої держави, міністрів, щоб вони звернули обов'язково на це увагу, тому що люди&nbsp; вже&nbsp; хочуть перекривати дорогу. Тому що коли до нас приїжджають наші&nbsp; колеги з&nbsp; Республіки Польщі чи з інших країн Євросоюзу, вони дивляться на нашу&nbsp; дорогу, і вони кажуть:&nbsp; як добре, що ви&nbsp; залишили ці дороги&nbsp; в такому стані, ми можемо&nbsp; подивитися, як після Другої світової війни розвивались події. Так як сказав мій друг, який приїжджав, до речі, до&nbsp; мене в гості,&nbsp; і я&nbsp;&nbsp; його&nbsp; запросив у&nbsp; Крехівський монастир, до речі, одна з найвідвідуваніших пам'яток архітектури в&nbsp; Західній Україні,&nbsp; і проїхавшись по тій дорозі,&nbsp; він&nbsp; сказав, що це не дорога, а окопи&nbsp; для стрільби з&nbsp; коня стоячи.</p>
<p>Тому я дуже прошу, щоб&nbsp; ми не позорились перед&nbsp;&nbsp; нашими&nbsp; західними&nbsp; партнерами, щоб ми не розказували їм на різних конференціях,&nbsp; що ми реформуємо дорогу, а насправді зовсім… реформуємо&nbsp; країну, а насправді зовсім все не є так, як воно відбувається.</p>
<p>Прошу мій виступ стосовно доріг вважати моїм депутатським зверненням до&nbsp; міністра&nbsp; інфраструктури і до Прем'єр-міністра Бориса Гройсмана. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Володимира Гройсмана. Але я прошу під стенограму оформити виступ пана Парасюка, як депутатське звернення. І до слова запрошується представник фракції Радикальної партії Ляшка депутат Лінько. Підготуватися Андрію Іллєнку.</p>
<p>&nbsp;</p>
<p>13:11:07</p>
<p>ЛІНЬКО Д.В.</p>
<p>Дмитро Лінько, Радикальна партія.</p>
<p>Вітаю всіх слухачів, всіх українців, шановні колеги, хочу повідомити, що в Україні майже півмільйона українців проживає в гуртожитках. На цьому тижні Верховна Рада прийняла в другому читанні і в цілому дуже важливий законопроект 1076, який дозволяє мешканцям цих гуртожитків, які проживають більше 5 років, приватизувати це єдине для них житло. Я знаю цю проблему, тому що сам колись жив і в студентські часи в гуртожитку, і в не в студентські. І для багатьох українців сьогодні це єдине житло, де вони можуть проживати. На жаль, після розвалу Радянського союзу, через незрозумілий статус цих гуртожитків, дуже багато гуртожитків приватизували крадії як не житлове приміщення. Вже майже три місяці в Кіровограді, в моєму рідному місті, на центральній площі міста живуть мешканці двох гуртожитків, які фактично не мають ніякого права на це житло, хоча прожили там більше 30 років. Тому що місцеві крадії, місцеві злочинці приватизували і знущаються над цими мешканцями цих гуртожитків, не даючи їм права ні прописати дитину, ні отримати право на це житло, ні здати її в оренду і таким чином люди не можуть досі скористатися правом на приватизацію.</p>
<p>Дуже добре, що ми прийняли цей законопроект. Але, на жаль, для того, щоб люди могли і дуже багато таких питань не тільки в моєму рідному Кіровограді, а й у Вишневому, я там зустрічався з людьми, по всій Україні близько сотні, а може й більше гуртожитків, які сьогодні фактично знаходяться в руках бандитів, а люди не можуть скористатися, тому що Фонд державного майна не може надати статус, довідку про статус цих гуртожитків, що вони спочатку були гуртожитки. І така є юридична колізія, що фактично приватизовані гуртожитки вважаються нібито гаражами, а там по факту живе тисячу людей. Тому ми неодноразово зверталися до Фонду державного майна, щоб надали все ж таки роз'яснення і статус всіх цих гуртожитків для того, щоб люди, врешті-решт, стали б законними власниками своїх помешкань. Зараз на площі центрального міста Кіровограда знаходиться близько&nbsp; сотні людей, вони перекрили&nbsp; трасу Київ-Кіровоград-Миколаїв для того, щоби там залишатися, бо їх постійно поліція, МНС намагається вигнати&nbsp; під приводом отруєння ртуттю.</p>
<p>Особисто я не зміг проголосувати за цей закон, тому що саме в цей час захищав жителів Позняків від забудовників, які намагалися знищити озеро в місті Києві, але я написав заяву для того, щоб мій голос був зарахований, тому що ця проблема мені відома, і вся Радикальна партія завжди підтримувала, і наша позиція, що мешканці гуртожитків мають право на свій … на своє власне житло, і ми маємо забезпечити це право, щоб вони могли приватизувати і скористатися цим своїм житлом.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Андрій Іллєнко запрошується до слова.&nbsp; А&nbsp; Олексій Рябчин потім передає слово народному депутату від "Батьківщини" пану Луценку.</p>
<p>&nbsp;</p>
<p>13:14:25</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода", місто Київ.</p>
<p>Шановні колеги, шановні українці, які нас чують! Я хотів би присвятити цей виступ ситуації, яка склалася в місті Києві. Буквально за останні дні відбувся цілий ряд подій, які нагадують найтемніші часи "пізнього Януковича" – це неодноразове побиття організованими приватними арміями "тітушок" людей біля Качиного озера у Дарницькому району, які протестують проти варварської абсолютно забудови, яка знищує озеро і знищує екосистему.</p>
<p>Вчора відбулася ситуація в Київській міській раді, коли знову ж таки, приватна армія "тітушок", незрозумілих людей, невстановлених, без жодних документів, без жодних опізнавальних знаків, у військові, ну, псевдовійськовій формі, у бронежилетах, із спецзасобами, із холодною зброє,… Спочатку їх організовано на автобусах "Київпастрансу" підвозять на&nbsp; охоронювану контрольовану стоянку біля Київради, потім вони заходять на територію Київради і починають чомусь контролювати допуск-випуск людей з приміщення.</p>
<p>На просте запитання депутатів Київради від "Свободи": "Хто ви такі? Що ви тут робите?" Відповідь – матюки, відповідь – бійка, акцентовані&nbsp; удари, власне, намагання взагалі скрутити руки, затягти в якісь автобуси депутатів. Вчора був госпіталізований депутат Київради від "Свободи", голова комісії Київради з питань охорони здоров'я, депутат Верховної Ради сьомого скликання Олег Гелевей, який вже є немолодою людиною, інші наші депутати отримали тілесні ушкодження. Правоохоронні органи бездіяли, ніяк на це не реагували. Потім в результаті головних організаторів, які, до речі, чи не єдині, які не приховували обличчя серед цієї тітушні, їх не затримали. В результаті провели якісь формальні дії в райвідділку. Всіх цих беспредельщиків, погромщиків відпустили. Ну, ситуація, звичайно, є кричущою, критичною. Ми будемо добиватися реального розслідування.</p>
<p>Я переконаний, що Київська міська рада не зможе нормально працювати поки не будуть покарані винні в цій ситуації, нарешті це має припинитися. Тому що, ви знаєте, колись, в часи Януковича цим беспределом займалися хлопці в спортивних штанях з трьома полосками, зараз це вже якась організована приватна армія, але методи, стиль і цинізм, який вони здійснюють, вони абсолютно ідентичні.</p>
<p>Я закликаю керівництво правоохоронних органів серйозно присвятити цьому увагу, розібратися і припинити існування подібних ганебних ситуацій в нашій столиці. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо вам.</p>
<p>До слова запрошується представник "Батьківщини" Ігор Луценко, якому передає слово пан Рябчин.</p>
<p>І приготуватися панові народному депутатові Кривошеї.</p>
<p>&nbsp;</p>
<p>13:17:38</p>
<p>ЛУЦЕНКО І.В.</p>
<p>Шановні друзі, як київський депутат не можу не змовчати з приводу того, що відбувалося в столиці України цього тижня. В столиці України цього тижня був просто дебош тітушок, організованих банд в камуфляжі і без, в супроводі Національної поліції і самостійно. Звісно, я не хочу згадувати київську влада, яка також долучилася до організації цього ганебного фестивалю, але хотів би загострити увагу на тому, що все це відбувалося за повної відсутності правоохоронних органів в місті. Ми зараз уважно стежимо за реформою, котра відбувається в поліції. Ми бачимо цих нових молодих хлопців, котрі пішли в патрульну поліцію. Я впевнений, більшість з них прийшли з тим, щоб реально боротися зі злочинністю, щоб служити своїй країні. Що зараз відбувається з ними? Їх реально використовують як ширму, щоб приховувати відсутність справжніх реформ у правоохоронних органах. Зараз нові поліцейські, патрульні поліцейські їздять по Києву, і ми бачимо, як просто на очах тане їхня матеріальна база. Ламаються машини – їх ніхто не ремонтує, зникає форма, їх не навчають так, це треба, тому що нашвидкуруч зліпили нову патрульну поліцію – і давайте на фронт, як при Сталіні, зразу вперед, на вулиці, не давши достатньо тренінгу юридичного, технічного, вогневого, тактичного. І зараз це призводить до печальних наслідків. Але навіть не в цьому проблема. Проблема в тому, що реально, крім вітрини Національної патрульної поліції, Національна поліція нічого не має до сих пір, попри атестацію, попри всі інші речі. Продовжується корупція, продовжується "кришування" нелегальних бізнесів, продовжуються спільні рейди з "тітушками" проти активістів на забудовах і тому подібне, продовжується всліпу призначення сепаратистів.</p>
<p>Тому я закликаю перестати використовувати Національну поліцію для піару, патрульних – для селфі, а врешті-решт зайнятися міністру, начальниці поліції, пані Згуладзе врешті-решт організувати реальну поліцейську реформу, щоб те, що зараз твориться в Києві, перестало творитися і не повторювалося.</p>
<p>Я закликаю залучити парламентарів, які готові працювати над реальною поліцейською реформою. Я впевнений, що громадянське суспільство, є, що сказати йому з приводу поліцейської реформи. Є експертне співтовариство, яке теж, на жаль, зараз не чують. Давайте перезавантажимо поліцейську реформу, давайте всі зберемося в одне-єдине ціле – і врешті-решт здійснимо наш обов'язок: змінимо оцю "ментовську" систему на справжніх правоохоронців. Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам.</p>
<p>До слова запрошується представник "Народного фронту" депутат Кривошея, якому передав&nbsp; слово депутат Єдаков. І підготуватися депутатові Шурмі.</p>
<p>&nbsp;</p>
<p>13:20:54</p>
<p>КРИВОШЕЯ Г.Г.</p>
<p>Доброго дня. Дякую, пані ведуча. Доброго дня, шановні колеги, доброго дня, Україна.</p>
<p>Сьогодні хотів би підняти досить актуальне питання, мабуть, актуальне воно для невеликої кількості громадян України, але, мабуть, в моєму виступі побачать проблему всі мешканці звичайних районних центрів, тому що з таким зіткнувся я особисто і цілий ряд жителів Богуславського району Київської області за останніх пару місяців.</p>
<p>В чому полягає суть мого виступу?</p>
<p>Перше. Всі ми знаємо, що в так званому Міністерстві охорони здоров'я за часів міністра Квіташвілі, який не міг піти у відставку 9 місяців, було прийнято рішення про те, що потрібно скорочувати ліжко-місця в районних центрах і в звичайних районних лікарнях. Таким чином, в Богуславському районі чиновники на свою думку, голова адміністрації, начальник управління охорони здоров'я і цілий ряд депутатів районної ради вирішили скоротити певну кількість ліжко-місць, але не задумалися над тим, де вони будуть їх скорочувати. І таким чином вони вирішили повністю фактично таким чином ліквідувати лікарню в селі Медвин, яка в перспективі має стати територіальною громадою.</p>
<p>Тому я сьогодні хотів би закцентувати увагу на керівництво району, саме Богуславського району, головного лікаря району, голову адміністрації, голову районної ради, що, шановні друзі, не робіть ганебних рішень і не скорочуйте нещасних 10 ліжок в селі, яке обслуговує майже 10 тисяч селян навколо цього села і полегшує їм можливість доступу до надання необхідних медичних послуг. Це перше.</p>
<p>Друге. Разом з тим керівництво в районі, пан Хоменко та голова районної ради пан Замирайло, не дивлячись на те, що вони представляють серйозні політичні сили, які представляють і в області керівництво, і в обласній раді, і в районній раді, вирішили далі продовжити дерибан і далі продовжувати беспредельне призначення керівників на відповідні призначення в сфері медицини. Таким чином, на головного лікаря центру первинної медичної санітарної допомоги вони вирішили призначити зубного техніка чи ще якогось іншого. При цьому люди, які мають безпосередній досвід роботи, які розуміють, що таке первинна медицина і знають як працювати, навіть не допускаються до участі у конкурсі. Це ганебні рішення.</p>
<p>І тому якщо сьогодні керівництво саме в моєму Богуславському районі, звідки я родом, чи в інших районах, які таке роблять. Не будуть хаменитися і не зупиняться, то повірте мені, прийдуть до вас люди і приймуть відповідне рішення замість вас. А вас як районних депутатів, районних голів адміністрацій в дійсності повиносять з цих адміністрацій.</p>
<p>Тепер я хотів би звернутися по факту даного всього рішення, хотів би звернутися до голови, нового голови обласної адміністрації. Я хотів би закцентувати увагу на тих керівниках голів адміністрацій, в першу чергу в Богуславському районі та районних,… керівника обласної районної ради, тому що його представник є керівником саме в районному, Богуславському районі. Прийняти відповідні рішення і повпливати на своїх безпосередніх підлеглих, тому що не можна приймати рішення, які порушують інтерес…</p>
<p>&nbsp;</p>
<p>ГОЛОВУЮЧИЙ. Дуже дякуємо вам, шановний колего. Я хочу, щоб у нас всі виступили. До слова запрошується Ігор Шурма, "Опозиційний блок", а підготуватися пану Березі.</p>
<p>&nbsp;</p>
<p>13:24:14</p>
<p>ШУРМА І.М.</p>
<p>Ігор Шурма, "Опозиційний блок". Я знов повернуся до теми охорони здоров'я, оскільки за півтора року обіцяних реформ хороших, лекційних матеріалів з боку міністра-історика, який очолював це відомство, ми не просунулись на жоден крок. Більше того, сьогодні коли говорять, що такі міністерства треба було гнати в шию, я категорично проти. Їх не треба гнати в шию, їх треба притягувати до кримінальної відповідальності, і є, за що.</p>
<p>Чому у нас зміни і реформи в системі охорони здоров'я буксують? Вся справа в тому, ми маємо таку медицину, якою вона є. Але вона такою є ще й по тій причині, що сьогодні абсолютно не виконується діюче законодавство, яке би мало бути в тій системі охорони здоров'я. Якщо би ми знали, що всі законодавчі акти, що всі постанови і накази міністерства виконуються, ми би мали якусь площадку, від якої можна відштовхнутися і говорити, де потрібно щось доопрацьовувати.</p>
<p>На превеликий жаль, на руїнах невиконання діючої нормативно-правової бази ми намагаємося щось зробити. Мене, відверто кажучи, з одного боку дуже тішило, що вчора вперше за фактично півтора року ми розглядали проблеми, які стосуються охорони здоров'я. Було проголосовано 2 закони, постанову парламентських слухань, яка пролежала 4 місяці, незрозуміло чому, де робота міністерства визнана незадовільною, під сукном. Але мене, з другого боку, це стурбувало. У нас в комітеті, враховуючи абсолютний параліч роботи в Міністерстві охорони здоров'я, напрацьовано понад 20 законопроектів. Але вони є не системні, вони є хороші, але вони є не системні. І те, що ми проголосували Закон про трансплантацію, ми вирішили якийсь маленький сегментик проблем, які є сьогодні в охороні здоров'я. Чому така ситуація є? Я наголошую, що до тих пір, поки не буде розроблена і затверджена програма розвитку реформування національної системи охорони здоров'я, ми будемо спорадично приймати ті чи інші законопроекти і дуже важливо, аби вони до кінця не розбалансували діючу систему, аби вони допомогли змінюватися. Такої системи&nbsp; немає, тому що всі прекрасно розуміють, якщо буде йти реформа, буде скорочення. Якщо буде іти скорочення, повинні зрозуміти, щось потрібно зробити з медичною освітою. Сьогодні є дуже багато медичних&nbsp; вузів, люди навчаються за державні кошти, а дальше вони повинні відпрацювати державі те, що держава в них вклала. Потрібно скорочувати об'єм набору на навчання, потрібно напрацьовувати систему кредитів на навчання, тоді кожен випускник буде мати право вибору. Це буде потребувати відповідно і коригування штатного розпису самих медичних вузів. Робота вся попереду. І я вважаю, що до тих пір, поки ми тут не затвердимо таку концепцію, очікувати змін не доводиться.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам.</p>
<p>Шановні колеги, ми матимемо додатковий час, тому всі ті, хто записався на виступ і присутній в залі, зможуть виступити сьогодні.</p>
<p>Я запрошую до слова позафракційного Борислава Березу, а підготуватися представнику "Блоку Петра Порошенка" панові Рибаку.</p>
<p>&nbsp;</p>
<p>13:27:39</p>
<p>БЕРЕЗА Б.Ю.</p>
<p>Борислав Береза, Партія рішучих громадян. Шановні колеги, шановні українці і&nbsp; ті, хто не прийшов сьогодні до сесійної зали. Я звертаюсь до всіх вас. Вчора&nbsp; в Києві сталася дуже ганебна ситуація. коли "тітушки" разом з правоохоронцями, які називають себе "поліція", але по суті були міліціянтами чи ментами, яка їх називає народ, захищали дійсно тих, хто платить, а не закон. Вчора ми бачили, як "тітушня", яка була озброєна, ізбивала людей, яка наносила увіччя, яка робила все, що завгодно, а поліція, нова створена поліція з переатестованих ментів, взагалі, нічого не робила. Ні, одну річ вона робила. Вона била активістів, затримували їх і везла до буцегарні. Я не розумію цього і прошу щоби пані Деканоідзе, це можна рахувати, що це моє депутатське звернення, з'ясувала як таке може бути. Чому міліція і… Я ще раз кажу, це міліція, це не поліція. І тітушки співпрацювали разом як це було на майдані, коли "тітушня" з міліцією повбивала людей. Чому ми разом, знову бачимо, як разом співпрацюють правоохоронні органи і люди озброєні будь чим, але не маркірованим, взагалі нічим, кроме уніформи. Я не розумію як таке може бути в Україні, якщо ми кажемо, що Україна правова держава. Я не розумію як може бути, що новостворена поліція, взагалі, ігнорує суспільне бачення, що поліція стає завжди на стороні закону, на боці закону</p>
<p>Ще одне запитання у мене до пані Деканоідзе. Чому кожного разу цих тітушок підвозять правоохоронці на автобусах Київпастрансу? Чому кожного разу їх охороняють від суспільства? Чому кожного разу поліція потім розповідає, що вона отримала такий наказ? Від кого це отриманий наказ? І, будь ласка, до чого ми йдемо? Можу сказати, що така ситуація сталася тому, що після революції гідності жодна тітушка, жодний замовник тітушок не був покараний. Якщо ми і далі будемо це терпіти то жодного… Ну, жодного разу ми не побачимо, що щось змінилося. Більше того, одного разу хтось вирішить против сили яку оказують тітушки використати зброю і тоді ніхто не знає до чого це призведе.</p>
<p>Ще раз прошу пані Деканоідзе та пана міністра зберегти новостворену поліцію і не дати їй перетворитися в ментів.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо вам.</p>
<p>Запрошуємо до слова представника "Блоку Петра Порошенка" Івана Рибака і підготуватися Єгору Соболєву від "Самопомочі".</p>
<p>&nbsp;</p>
<p>13:30:45</p>
<p>РИБАК І.П.</p>
<p>Іван Рибак, 202 виборчий округ, Чернівецька область. Шановні колеги, хочу привітати вас всіх з Днем землі. Адже сьогодні в Нью-Йорку, в штаб-квартирі Організації Об'єднаних Націй відбувається дуже серйозна подія, яка буде мати наслідки для всього людства в найближчі роки. Це підписання Паризької угоди, яка передбачає відмову всіх держав-підписантів в перспективі від використання викопного палива і повний перехід всіх економік світу, прогресивних економік світу на альтернативні джерела енергії.</p>
<p>Також приємно, що сьогодні, саме в День землі, розпочав свою роботу форум, який присвячений 30-літнім подіям в Чорнобилі. Ця трагедія охлинула не тільки Україну, ця трагедія накрила своїм негативом і всю Європу.</p>
<p>Також хотів би повернути ще питання принагідно перед Пасхальними святами привітати всіх і запросити всіх на Буковину. Запросити всіх в край, де народилися наші українські митці: Іван Миколайчук, Назарій Яремчук та багато-багато інших. Але, на жаль, щоб доїхати до Буковини, треба збудувати дороги.</p>
<p>Тому, шановні колеги, давайте працювати над тим, щоб розвивати наш туристичний потенціал, щоб розвивати наш Карпатський регіон, який може в перспективі дати в економіку України шалені гроші.</p>
<p>Запрошую всіх до Вижниччини, до Путильщини, Сторожинеччини, Кіцманщини. Там живуть привітні люди, які завжди будуть вас раді зустрічати і вітати.</p>
<p>Ще раз вітаю всіх з наступаючими Великодніми святами. Хай Бог дає всім здоров'я, терпіння, наснагу і добробуту. Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам, шановній колего. І особливо за те, що ви, дійсно, звернули нашу увагу на те, що сьогодні День довкілля, і дійсно звернути увагу всіх українців, наскільки важливо нам жити в гармонії з природою.</p>
<p>Я запрошую до слова представника "Самопомочі" Єгора Соболєва, якому передала слово його колежанка пані Романова.</p>
<p>І підготуватися, будь ласка,&nbsp; Ігорю Дерев'янку.</p>
<p>&nbsp;</p>
<p>13:33:19</p>
<p>СОБОЛЄВ Є.В.</p>
<p>Я думаю,&nbsp; цього тижня одна з найважливіших подій, яка сталася, це&nbsp; громадський арешт нового управління Генпрокуратури, яке було&nbsp; створене спеціально для репресій, людьми. Люди&nbsp; у вівторок прийшли під парламент підтримати Закон про обрання незалежного Генерального прокурора. Вони&nbsp; не побачили, що&nbsp; їх чують,&nbsp; вони не побачили в парламенті волі для обрання цього&nbsp; Генпрокурора, вони спокійно перейшли в красиво збудований у центрі Києва будинок, де створене нове управління Генеральної прокуратури, яке одразу зайнялося справами&nbsp; проти&nbsp; Давида&nbsp; Сакварелідзе, проти Віталія Каська, проти тих людей, які арештовували "діамантових прокурорів",&nbsp; і Центру протидії корупції, однієї&nbsp; з найкращих громадських організацій, що справді протидіє корупції.</p>
<p>Дуже швидко, по-військовому, серед людей було&nbsp; багато добровольців, усі входи, виходи три поверхи&nbsp; цього будинку&nbsp; були взяті&nbsp; під контроль. Ніхто з охорони не постраждав і не чинив супротиву. З прокурорами,&nbsp; які були&nbsp; в середині, була проведена ввічлива профілактична бесіда про те, що суспільство не потерпить репресій проти людей, які відстоюють його цінності, його свободи,&nbsp; його ідеали. Прокурорам було виділено час для того, щоб вони показали, що вони зрозуміли&nbsp; результати цієї співбесіди. Після чого люди так само&nbsp; спокійно пішли.</p>
<p>Я думаю, що це вихід, який показує всім, як можна розв'язати ті проблеми, що ніяк не розв'язуються&nbsp; в нашій країні. Я думаю, що це вихід&nbsp; для Президента&nbsp; України&nbsp; і&nbsp; для всіх високопосадовців. Я думаю, це&nbsp; чудове важливе попередження для всіх прокурорів, для&nbsp; всіх&nbsp; суддів. Важливе, чудове, мирне, але, мабуть,&nbsp; одне з останніх попереджень, яке вони отримали. Я думаю, що це вихід&nbsp; для нас як для парламенту, маючи таку підтримку, маючи таких громадян, маючі такі&nbsp; сили в державі.</p>
<p>Ми точно маємо можливість провести всі потрібні рішення і утворити цю Україну, заради якої триває війна за незалежність, заради якої був Євромайдан. Одним з таких законів, на якому ми наполягаємо, який, власне кажучи, ці люди і прийшли спочатку підтримувати під Верховну Раду, є Закон про обрання нового Генпрокурора через конкурс незалежною комісією. В нинішніх умовах це прекрасний шанс і для парламенту, і для Президента, і для всіх керівників держави дослухатися до людей і поставити Генерального прокурора, який почне творити правосуддя і почне повертати віру в державу, і почне утверджувати право і закон.</p>
<p>&nbsp;</p>
<p>ГОЛОВУЮЧИЙ. Дякуємо, пане Єгоре. До слова запрошується Юрій Дерев'янко, якому передає слово депутат Юрик. Дякую.</p>
<p>&nbsp;</p>
<p>13:36:40</p>
<p>ДЕРЕВ’ЯНКО Ю.Б.</p>
<p>Юрій Дерев'янко, політична партія "Воля".</p>
<p>Шановні депутати, шановні українці, сьогодні у всіх на слуху продовжується справа мера Вишгорода Олексія Момота, якого безпідставно звинуватили в отриманні величезного хабара. Я заявляю зараз, що це є справа сфабрикована, сфальшована, замовна тими деребанщиками землі, а також корумпованими працівниками прокуратури і правоохоронних органів, які разом з ними це здійснюють.</p>
<p>Партія "Воля" вимагає вже більше тижня, щоб ця справа була передана в НАБУ за підслідністю, відповідно до Кримінально-процесуального кодексу, також це вимагають депутати міської Вишгородської ради, районної Вишгородської ради, які на своїх позачергових сесіях ухвалили відповідні рішення і спрямували до Генеральної прокуратури. Натомість пройшов тиждень і вчора Генеральна прокуратура устами Куценка почала залякувати усіх депутатів, активістів, депутатів обласної ради, представників громад, які мають намір заслухати, зокрема, прокурора Київської області на сесії обласної ради, почала залякувати ув'язненням 4 років в'язниці, якщо вони будуть начебто чинити перешкоди для розслідування такої кримінальної справи.</p>
<p>Я наведу ті факти, які зараз стали достеменно вже відомі, це факти про відсутність передачі хабара міському голові, це факти, що в робочому кабінеті під час затримання не виявлено предмету злочину, будь-яких коштів та будь-яких документів.</p>
<p>Це відсутність у міського голови взагалі службових повноважень будь-яких для вирішення питання, за яке він нібито міг отримати такий хабар.</p>
<p>Днями Служба безпеки визнала, що на фото- і на відеоматеріалах, які вони передали в засоби масової інформації, не був ні мер міста&nbsp; і ці гроші там також не були, і вилучили всі такі матеріали із свого офіційного сайту Служби безпеки.</p>
<p>Чому Момота намагалися викинути з посади? Дуже просто: в результаті десяти відсотків інвентаризації, проведеної у місті Вишгород, повернуто шість гектарів землі. Чи це могло сподобатися тим, хто їх контролює? Звичайно, не могло. Ми підозрюємо, що до справи Момота можуть бути причетні фірми, землі яких міська влада повернула у власність громади.</p>
<p>Що це за фірми? Деякі з фірм мають відношення через дружину, через дядька до директора Департаменту земельних ресурсів КМДА&nbsp; Олексія Поліщука.</p>
<p>Ще одна фірма ТОВ "Собі", і де є такий собі Анатолій Шалопут, який є одним із співзасновників ТОВ "Інвест", і ця компанія відома для зведення багатоповерхового будинку у Маріїнському парку, тут, недалеко від нас, біля Верховної Ради.</p>
<p>Шановні депутати, шановні керівники фракцій! Ми звернулися до всіх з тим, щоби дати кандидатури для створення Тимчасової слідчої комісії, щоби ми могли контролювати, як правоохоронці розслідують цю кримінальну справу. І ми вважаємо, що на місці мера Вишгорода міг бути будь-який інший мер, будь-яка людина, яка почала здійснювати реформи і почала повертати у власність землю.</p>
<p>Ми вимагаємо від Генеральної прокуратури&nbsp; не лякати громадськість, активістів, депутатів, а передати справу до Національного антикорупційного…</p>
<p>&nbsp;</p>
<p>ГОЛОВУЮЧИЙ.&nbsp; Дякуємо, шановний колеги.</p>
<p>Я нагадую колегам, що наше ранкове засідання триває до 14-ї години, і народний депутат Єднак передає слово депутатові Марченку. Я прошу до слова вас.</p>
<p>&nbsp;</p>
<p>13:40:05</p>
<p>МАРЧЕНКО О.О.</p>
<p>Доброго дня, шановні колеги, доброго дня, шановні українські, доброго дня, чорнобильці, ліквідатори, інваліди! Олександр Марченко, Всеукраїнське об'єднання "Свобода", 90-й виборчий округ міста Біла Церква.</p>
<p>Я не буду звертати увагу на цю робочу неділю, що відбувалося, які дії уряду. Але я хочу висловити свою точку зору, що,.. в чому є послідовний&nbsp;діючий уряд.</p>
<p>Двадцять восьмого грудня 2014 року уряд Яценюка, Яресько ліквідував будь-які гарантії, які надавала українська держава, платники податків чорнобильцям-ліквідаторам. Я спільно з білоцерківцями підготували законопроект (номер 2093), в якому ми вчора повинні були подолати вето Президента і відновити невеличкі крихти тих соціальних гарантій, які повинні були отримувати. Чому місто біла Церква брало активну участь? Чому чорнобильські організації співпрацювали? Чому відгукнувся комітет? По Білій Церкві скажу, сьогодні проживає в місті Біла Церква, яке є обласним, більше 4 тисяч ліквідаторів. Ми втратили уже більше тисячі. Сьогодні маємо 1,5 тисячі інвалідів чорнобиля. Крім того,&nbsp; Біла Церква, як не сумно констатувати, але є і має перше місце по онкозахорюванням. І коли була проявлена ініціатива, і головні законодавчі новели були, щоб чорнобильці отримали назад такі соціальні гарантії як медичне обслуговування і лікування, щоб діти померлих, діти-інваліди мали державну допомогу, щоб діти, які навчаються в навчальних закладах мали невеличку підтримку – харчування в навчальних закладах і саме важливе було, щоб пенсії чорнобильців були звільнені від податків. Багато це? Ні, навіть міністр соціальної політики попередній погодився. Була опрацьована сума, що для цієї програми треба всього-на-всього&nbsp; 500 мільйонів гривень.</p>
<p>Але я звертаюся сьогодні до Володимира Борисовича Прем'єр-міністра, звертаюсь, шановні колеги, до вас всіх, чорнобильські організації згуртовуються і я нагадаю, що наступ на соціальні права українців почався урядом Азарова в 2011 року, так що ми будемо дальше з вами, хто бажаючі відстоювати права і треба покласти край антисоціальній, антиукраїнській політиці…</p>
<p>&nbsp;</p>
<p>ГОЛОВУЮЧИЙ. Дякуємо, шановний колего.</p>
<p>Народний депутат Курячий від "Блоку Петра Порошенка" передає слово Ігорю Солов'ю. Будь ласка. І підготуватися… Юрію. Вибачте, будь ласка, пане Юрій. І потім підготуватися колезі Споришу.</p>
<p>&nbsp;</p>
<p>13:43:30</p>
<p>СОЛОВЕЙ Ю.І.</p>
<p>Юрій Соловей, 89 виборчий округ, Гуцульщина та Покуття. Шановні колеги, я би хотів привернути увагу на необхідності якнайшвидшого прийняття в стінах парламенту законопроекту 3251, який знизує суттєво вартість розмитнення бувших у вжитку авто з-за кордону та який суттєво знижує вартість акцизу при імпорті автомобілів з-за кордону.</p>
<p>Хочу сказати, що цей законопроект хвилює мільйони українців. Цей законопроект відкриває рівні можливості для громадян України в придбанні як нового, так і бувшого у вжитку авта. Бо сьогодні ми маємо ситуацію, коли акциз і мито на нові авто, які імпортуються в Україну, в 10 разів нижчий, ніж акциз і мито на авто, які імпортуються і бувші у вжитку з країн Європейського Союзу.</p>
<p>І я хочу зауважити, що дуже непросто в першому читанні йшов цей законопроект в стінах парламенту. Дуже хиткою була та кількість голосів, яка дозволила його прийняти в першому читанні: 226. І, на жаль, я сьогодні починаю чути в стінах парламенту різні речі, спрямовані на те, щоб затягнути розгляд цього законопроекту, різні речі, пов'язані з поправками щодо того, що нібито зниження цього мита і акцизу – воно дуже суттєво вдарить по економіці чи по бюджету України. Шановні колеги, це не витримує жодної критики, оскільки цей ринок, який сьогодні протягом багатьох останніх десятиліть був монополізованим, потрібно відкривати. Кількість коштів, які надійдуть від першої реєстрації автомобілів до бюджетів всіх рівнів, в рази перевищує ту кількість коштів, яку ми сьогодні отримуємо при імпорті нових авто, які імпортуються в нашу державу.</p>
<p>І тому я хочу звернутися до керівництва українського парламенту, до профільного комітету: в як найкоротші терміни розглянути даний законопроект на комітеті і винести одним з пріоритетних в залу українського парламенту під час наступного пленарного тижня. Переконаний, що цей закон, який відкриває можливість мільйонам українців купити автомобілі по зваженій ціні, не платити те мито і акциз, він серйозно посприяє багатьом українцям в тому, щоб вони оновили свій автопарк.</p>
<p>І зважаючи на те, що наше пленарне засідання сьогодні відбувається в переддень Великодніх свят, я хочу звернутися до кожного українця з привітанням, побажати кожному мира, радості, добра і хай Господь Бог благословить нашу державу.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановний колега.</p>
<p>Народний депутат Мушак передає слово колезі Споришу з "Блоку Петра Порошенка".</p>
<p>І підготуватися народному депутатові Безбаху.</p>
<p>&nbsp;</p>
<p>13:46:40</p>
<p>СПОРИШ І.Д.</p>
<p>Іван Спориш, "Блок Петра Порошенка", 15 виборчий округ, Вінниччина.</p>
<p>Я також хочу приєднатися до попереднього виступаючого і привітати всіх своїх виборців з Великодніми святами. Я думаю, що Бог буде з нами, я думаю, що Верховна Рада зробить все можливе, щоб вам, мої виборці, виборці всієї України, вам було краще жити. І я хотів би також привітати вас з цим святом.</p>
<p>Але сьогодні ми чули на початку нашої сесії звіт уряду і дуже хотілося багато запитань дати, але, на жаль, було досить мало часу. Мені не вдалося дати запитання і одне із запитань, що я хотів би сьогодні знову ж таки з цієї трибуни сказати, це про дороги. Це дороги, які сьогодні дійсно, як вже було багато виступаючих за них говорили. А я хочу сказати за одну із моїх доріг, це смт Вапнярка, де знаходиться близько 10 тисяч моїх виборців, працівників залізної дороги.</p>
<p>Тому, знаєте, ще в свій час, якщо, може, старіші народні депутати помнять, були такі Штепсель і Тарапунька, ці коміки Радянського Союзу, і вони ще критикували ту дорогу тоді в той час, де коли не можна було критикувати. І цю саму дорогу сьогодні ми знаємо прекрасно хорошого письменника Олега Чорногуза, який, якому пора вже бути Героєм України, який написав досить таку популярну книжку "Аристократ із Вапнярки", де він також критикував ці дороги по Вапнярці. І сьогодні знову одне і те ж, біля кілометра доріг, де не те, щоб проїхати, неможливо даже пройти.</p>
<p>Я думаю, що, сьогодні хотілося б задати мій запит ще "Укравтодору", облавтодору Вінниччини. Я думаю, Міністерство інфраструктури щоб все-таки звернули увагу. Тому що прийшла весна, і ми всі прекрасно розуміємо, що без доріг сьогодні людям не те що, а й жити не хочеться. Тому що, в першу чергу, якщо не буде доріг, не буде нормальної інфраструктури, то відповідно і немає настрою в усьому. А також хотілося ще було б задати запитання до Міністерства регіонального розвитку. Мені здається, не слід починати нове будівництво, не завершивши старе.</p>
<p>Я розумію, що, якщо ми розпочинаємо якесь нове будівництво, можна було б відмити якісь відповідно кошти. Але ж на моєму округу Сапіжанка село, Шаровський район, газ, лишилося 10 відсотків. Хоменки, школа – 5 відсотків до завершення будівництва. Мазурівка, Чернівецький район – 10 відсотків, щоб завершити будівництво газопроводу. Томашівський район, Яланець, Нетребівка – 5-10 відсотків потрібно коштів, щоб завершити будівництво. То я б дуже хотів би, щоб спочатку ми позавершували (старі,) ті будівництва, яких залишилося 5-10 хвилин, 5-10…</p>
<p>&nbsp;</p>
<p>ГОЛОВУЮЧИЙ. (10 секунд, будь ласка.</p>
<p>&nbsp;</p>
<p>СПОРИШ І.Д. …5-10 відсотків, аж тоді щось розпочинати нове. Я думаю, що це повинні ми так і робити. Дякую.</p>
<p>&nbsp;</p>
<p>ГОЛОВУЮЧИЙ. Дякую вам, шановний колего. І як поінформував мене наш шановний колега пан Безбах, проблематика, яку хотів він висвітити в своєму виступі, вже була піднята іншими колегами під час виступів. І наскільки я розумію, вичерпано вже весь список виступаючих на сьогодні колег, які записалися в рубриці "Різне" для виступів. Я хочу щиро подякувати усім народним депутатам, які сумлінно відпрацювали сьогоднішнє засідання Верховної Ради. І дозвольте вам нагадати, шановні колеги, що наступного тижня народні депутати працюють з виборцями. Прошу вас відвідати ваші округи, інформувати про це і засоби масової інформації, і, в першу чергу, наших виборців. І також нагадати, що тиждень з 4-го по 6-е травня народні депутати працюють у комітетах, фракціях та групах. Так само просимо сумлінно поставитися до цих наших обов'язків.</p>
<p>Наступне засідання Погоджувальної ради Верховної Ради України відбудеться у вівторок 10 травня о 10-й годині, а чергове пленарне засідання Верховної Ради України відбудеться у вівторок 10 травня о 16-й годині. І я хочу наголосити, що ми матимемо у травні два сесійних тижні, починаючи з 10 травня. І сподіваюся, що Верховна Рада в ці два тижні продемонструє більшу продуктивність, відповідальність і результативність.</p>
<p>Багато колег, які сьогодні виступали з цієї високої трибуни, згадували, що це наше останнє засідання перед великодніми святами. Дозвольте приєднатися до всіх тих&nbsp; слів, які зауважили наші колеги, і побажати всім українцям дійсно щасливих великодніх світ і всім нам більше мудрості в ім'я служіння Україні.</p>
<p>Ранкове засідання Верховної Ради України я оголошую закритим. Дякую, колеги.</p>
<p>&nbsp;</p>
