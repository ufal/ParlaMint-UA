Стенограма пленарного засідання
17 січня 2018
&nbsp;<div>
<p align=center>ЗАСІДАННЯ СОРОК ВОСЬМЕ</p>
<p align=center>Сесійний зал Верховної Ради України</p>
<p align=center>17 січня 2018 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:01:33</p>
<p>ГОЛОВУЮЧИЙ. Доброго ранку, пані і панове. Прошу заходити у зал і приготуватись до реєстрації.</p>
<p>Отже, готові до реєстрації? Будь ласка, займіть робочі місця. Прошу народних депутатів України провести реєстрацію. Прошу зареєструватись.</p>
<p>&nbsp;</p>
<p>10:03:39</p>
<p>Зареєстровано 347 народних депутатів. Ранкове пленарне засідання Верховної Ради України оголошую відкритим.<b></b></p>
<p>Хочу нагадати, що сьогодні ми продовжуємо працювати над законопроектом номер 7163 про особливості державної політики і забезпечення державного суверенітету України над тимчасово окупованими територіями. Вчора ми розглянули 481 правку з 673. Нам залишилось пройти ще майже 200 правок, 192 правки. І я сподіваюсь, що ми сьогодні зможемо плідно попрацювати, щоб завтра ми змогли вийти вже з самого ранку на прийняття рішення. І я впевнений, що вся Україна слідкує і за нашою дискусією, і буде слідкувати за тим, хто як буде голосувати під час прийняття рішення. І тому я розраховую на плідну і ефективну роботу парламенту сьогодні.</p>
<p>Але згідно Регламенту в середу зранку ми маємо 30 хвилин для виступів народних депутатів з внесенням пропозицій, заяв і повідомлень. Наголошую вам, не фракції, а народних депутатів. І тому хто з народних депутатів має бажання взяти участь в обговоренні, зараз я проведу запис. І тому прошу приготуватись до запису для участі в обговоренні і у виступах.</p>
<p>Готові, так? Прошу провести запис. Бриченко Ігор Віталійович. Передає слово для виступу Бурбаку Максиму Юрійовичу.</p>
<p>Будь ласка, пане Максим.</p>
<p>&nbsp;</p>
<p>10:05:57</p>
<p>БУРБАК М.Ю.</p>
<p>Шановні колеги, доброго дня! Вчора ми розпочали новий рік у Верховній Раді з розгляду дуже важливого законопроекту номер 7163, яким вперше закріплюється в українському законодавстві поняття Росії як держави-агресора. І ми побачили, яка почалася істерія в засобах масової інформації країни-агресора, адже тепер Росія буде відповідати в міжнародних судах матеріально, кримінально, політично, за всі ті злочини, які вона робить на тимчасово окупованих територіях України, які ми повернемо, я в цьому впевнений. Але ми бачимо, як і на прокремлівських рупорах, в засобах масової інформації, по&nbsp; яких прикро, правоохоронні органи&nbsp; не приймають деяких мір для того, щоб вони перестали агітацію на користь країни-агресора, почалися відверті маніпуляції.</p>
<p>Одна з них,&nbsp; це те, що вчора нібито не проголосували за поправку, якою визнається "ЛНР", "ДНР" терористичними організаціями. Хочу трохи освіжити пам'ять цих політиканів. 27 січня2015 року ми вже проголосували постанову Верховної Ради,&nbsp; якою визнається "ЛНР", "ДНР" терористичними організаціями. І саме найважливіше. Я хочу їм просто порадити почитати даний законопроект, в якому передбачається, що "ЛНР", "ДНР" визнається структурними підрозділами окупаційного режиму, які працюють в інтересах держави-агресора.</p>
<p>Шановні колеги, годі маніпулювати і годувати нашу країну різними сміттєвими фейками. Фракція "Народного фронту" прийняла рішення голосувати за даний законопроект в другому читанні в редакції комітету, де були враховані всі поправки від всіх фракції, де відбувалася професійна дискусія стосовно дуже важливого питання для нашої країни.</p>
<p>Головне завдання цього документу – це врешті-решт, визнати Росію державою-агресором і притягнути її до відповідальності в міжнародних судах за те, що вона витворяє на тимчасово окупованих територіях.</p>
<p>Ми бачимо, що деякі політичні сили свідомо затягують процес прийняття, приймаючи і голосуючи одні і ті ж самі поправки. По-перше, заради дешевого популізму і здобуття дешевого політичного рейтингу. А, по-друге, діють на замовлення Росії як держави-агресора. Тому що під час&nbsp; новорічних свят і дзвонів на кремлівських курантах, під час "олів'є" і "шуб" вони отримали завдання провалити даний законопроект, тому що ми розуміємо, це остаточно відірве Україну від імперії зла.</p>
<p>Тому ще раз звертаюся до всіх політично свідомих і відповідальних депутатів. Незважаючи на політичні інтереси політичних партій і фракцій, проголосуємо завтра цей законопроект в цілому для того, щоб захистити і почати реально процес деокупації нашої країни.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Героям слава!</p>
<p>До слова запрошується Мельничук Сергій Петрович. Пане Сергій, будь ласка.</p>
<p>&nbsp;</p>
<p>10:09:09</p>
<p>МЕЛЬНИЧУК С.П.</p>
<p>Доброго дня, головуючий, доброго дня, український народе, доброго дня, шановні колеги! Почну із свого твору, який вчора, послухавши нашого Президента, написав: "Петро балдіє на Мальдівах, а Ківа обжирається в Балі. В країні кір гуляє і голодують діти бідняків малі. Народ рве від зубожіння, а він палаци відкриває дорогі. Це не банкети міжнародні, це просто танці на людській крові".</p>
<p>Шановні громадяни України, шановні колеги, те, що відбувається в країні, ми фактично скотилися до самого дна, і узурпація влади Президентом призведе, не дай бог, до кровопролиття. Я закликаю Президента іти у відставку з цієї високої трибуни, тому що те, що він робить в країні, та узурпація влади, те, що твориться в країні, воно реально вибухне, вибухне дуже скоро. І хтось буде відповідати за знищення української нації в гаазькому трибуналі.</p>
<p>Коротенько, наприклад, те, що відбувається з епідемією кору. А я хочу сказати, що це вже епідемія, тому що вчора нам доповідає замміністра охорони здоров'я, що сім випадків на 100 тисяч чоловік. А я запитую, а скільки ви рахуєте у нас людей знаходиться в країні. Так от, вона рахувала 52 мільйони. Якщо перерахувати на ту кількість населення, то ми вже біля порогу, який вже скоро перескочимо. Шість смертей в Одеській області, це де очільник області, якого поставив Президент,&nbsp; медична освіта є, і він рахує, що там краща медицина. Ні, ми фактично з тою реформою, псевдореформою, яку ви запропонували, ми народ оставили без охорони здоров'я, без первинної медичної допомоги. У людей відбирають їхнє надбання, це їхнє майно, їхні паї. І це просто із попустительства всіх правоохоронних органів, вони не те, що попускають, вони це кришують.</p>
<p>Наприклад, ринок "Колос" у Миколаєві, Служба безпеки України, відділ "К", пан Пісний, ви кришуєте, ви покриваєте це все. Пане Грицак,&nbsp; розберіться, будь ласка.</p>
<p>Урочище Бабка. У людей забрали майно і построїли там собі нове Межигір'я. Поверніть людям їхнє майно. Приїдуть, як до Януковича, і заберуть…</p>
<p align=center>&nbsp;</p>
<p align=center>Веде засідання заступник Голови Верховної Ради України</p>
<p align=center>СИРОЇД О.І.</p>
<p>&nbsp;</p>
<p>10:12:25</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного депутата Вілкула.</p>
<p>&nbsp;</p>
<p>10:12:32</p>
<p>ВІЛКУЛ О.Ю.</p>
<p>Шановний народе України! В черговий раз ми стаємо свідками того, як уряд проводить експеримент над людьми. Так звана пенсійна реформа позбавила пенсій мільйонів українців і принизила ще десятки мільйонів людей мізерним збільшенням виплат, яке з'їдається інфляцією, падінням гривні, зростанням цін і тарифів.</p>
<p>Кабінет Міністрів Володимира Гройсмана підніс новорічний подарунок сотням тисяч наших громадян: 27 грудня Кабмін прийняв рішення про перенесення підвищення пенсій військовослужбовцям на рік, з 1 січня 2018 на 1 січня 2019 року. Людей, які служили Україні, а це понад півмільйона військових і близько 200 тисяч ветеранів правоохоронних органів, вони залишаються з копійчаною пенсією.</p>
<p>Коаліція зайнята прийняттям незрозумілих законів про реінтеграцію Донбасу, перебуває в паралельній реальності. А на закони, необхідні мільйонам українців, найбільш незахищеним верствам, не вистачає часу. Влада з екранів телевізорів красиво розповідає про те, як вона піклується про військовослужбовців, працівників правоохоронних органів та ветеранів АТО і одночасно з цим&nbsp; прирікають їх та&nbsp; їхні родини на злиденне існування.</p>
<p>У мене, як і у мільйонів українців, питання до уряду. Чому свої прорахунки в економічній і соціальній політиці ви перекладаєте на плечі найменш незахищених громадян –&nbsp; пенсіонерів та дітей?</p>
<p>При цьому в грудні коаліція прийняла&nbsp; бюджет на 2018 рік, збільшивши витрати на мільярди гривень чиновникам. Кабміну збільшено фінансування у півтора рази – на один мільярд, Адміністрації Президента –&nbsp; на 700 мільйонів гривень. Верховній Раді – на 600 мільйонів. З одного боку, влада заробляє на війні, з іншого боку, влада забирає у військовослужбовців пенсії, прирікаючи їх сім'ї на злиденне існування. Про який престиж військової служби може йти мова, якщо сьогодні військові знають, що вийдуть на пенсію жебраками?</p>
<p>Зневірені люди пішли на крайні заходи, почали перекривати дороги. Таке вже відбувалось в Одесі, Миколаєві, Львові та Рівному. На цьому&nbsp; тижні будуть чергові дуже серйозні акції протесту по всій Україні. Сьогодні буде подано до суду. На розгляд&nbsp; Верховної Ради нами внесено проект Постанови про підвищення&nbsp; пенсії для&nbsp; військовослужбовців та&nbsp; правоохоронців. Ми вимагаємо негайно прийняти необхідні рішення для&nbsp; збільшення&nbsp; пенсій військовим пенсіонерам і пенсіонерам МВС. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного&nbsp; депутата Тараса Батенка.</p>
<p>&nbsp;</p>
<p>10:15:35</p>
<p>БАТЕНКО Т.І.</p>
<p>Шановні народні депутати, шановне українське суспільство! Дозвольте озвучити&nbsp; позицію "Українського об'єднання&nbsp; патріотів – УКРОП", нашої депутатської групи стосовно законопроекту про деокупацію і реінтеграцію.</p>
<p>Шановні колеги, на&nbsp; четвертому році агресії Російської Федерації проти&nbsp; України наша влада фактично продовжує вперто ігнорувати свої конституційні обов'язки і захисту територіальної цілісності та суверенітету України, пропонуючи суспільству замість конкретних рішень напів<a name=Temp></a>кроки і піар-ходи. Одним із цілком… них міг би бути законопроект, позитивний, на перший погляд, законопроект про особливості державної політики, який визнає Російську Федерацію агресором.</p>
<p>З одного боку, до розгляду цього законопроекту у другому читанні внесено низку позитивних змін: скасовано дію Закону України "Про створення вільної економічної зони Крим" та "Про особливості здійснення&nbsp; економічної діяльності на тимчасово окупованих територіях" – це пропозиція УКРОПу; включено положення про кримінальну відповідальність учасників збройної агресії проти України, що відповідає смислу пропозицій УКРОП про&nbsp; прийнятність… неприйнятність прописаних у Мінських домовленостях амністій для російських найманців; повно, детально, всесторонньо виписано статтю 1, в якій міститься політико-правова оцінка збройної агресії Російської Федерації та участі в окупаційній&nbsp; адміністрації; і більш детально та повно виписано зобов'язання держави-окупанта та частина щодо прав громадян України.</p>
<p>Водночас законопроект, фактично, є ударом по парламентаризму, він звужує права Верховної Ради&nbsp; України, суттєво невиправдано і небезпечно розширює права та можливості Президента та частково виконавчої гілки влади. Надані в обхід Конституції широкі права та можливості для Президента можуть бути використані ним не лише в цілях організації оборони та відсічі збройної агресії, але й для втручання в політичні процеси України, не лише не усуває прогалини&nbsp; між вимогами законодавства і діями Президента про організацію відсічі збройної агресії, але остаточно виводить дії влади за межі правового поля, створює умови для безконтрольності для таких дій, що найбільш вірогідно призведе до масового порушення прав людини, не забороняє торгівлю з окупованими територіями.</p>
<p>У законі наявність різних підходів у державі до окупованих територій з одного боку та Автономної Республіки Крим та Севастополя з іншого боку. І тому УКРОП наполягає насамперед на своїх поправках, які в цілому багато вже провалені: це насамперед розірвання дипломатичних відносин з Російською Федерацією, поправка 615, заборона торгівлі з окупованими територіями та амністію бойовиків і інші.</p>
<p>Якщо депутати готові підтримати ці поправки, ми готові голосувати "за", але якщо вони будуть відхилені остаточно, особливо поправка про розірвання дипстосунків з Росією, ми не маємо наміру голосувати за ці безпринципні законодавчі ініціативи влади, які не здані змінити ситуацію ні на фронті, ні в державі...</p>
<p>&nbsp;</p>
<p>10:18:45</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Мусія.</p>
<p>&nbsp;</p>
<p>10:18:52</p>
<p>МУСІЙ О.С.</p>
<p>Доброго дня, шановні народні депутати, шановний&nbsp; народе України! Олег Мусій, 124 виборчий округ, Галичина, Сокальщина, Червоноград.</p>
<p>Мій виступ буде стосуватися двох речей. Перше, відрефлексую на виступ так званого лідера так званої фракції з "фронту", який виступав сьогодні першим і який тут розказував про сценарії Кремля. Виявляється, цьому лідеру відомі всі сценарії Кремля. Ви уявляєте собі, що лідер фракції знає про ті сценарії, які написані в ФСБ і в Москві? І потім він звинувачує всіх&nbsp; інших в тому, що вони – рука Кремля, рука Москви і рука всього іншого.&nbsp;</p>
<p>Я би вам порадив, ці темники, які ви отримуєте з Кремля, насправді, шановний пане лідере, перейменувати свою фракцію у фракцію не "Народного фронту", а "посіпак Кремля фронту". Звісно, ви будете мати на репліку, звісно, ви будете мати те, що ви не визнали вчора поправку Корчинської, ваша фракція – дві третини і дві третини&nbsp; фракції "Блоку Петра Порошенка", не проголосували за правку Корчинської до Закону про так звану деокупацію, де Росія не визнається агресором, а завуальовано&nbsp; в тексті, не дай Боже, щось не вийшло, і ваші начальники, які сидять під тими кремлівськими зорями, вам не помахали пальцем і не сказали. як же ви на пряму норму ні в преамбулі, ні в назві тексту не визнаєте Росію агресором. І зараз ви закликаєте під ці темники голосувати всю Верховну Раду? Сором і ганьба такій фракції, яка знаходиться в українському парламенті. Вам в Державну Думу треба йти працювати, а&nbsp; не в&nbsp; український парламент.</p>
<p>І хочу відреагувати ще на другу річ, яка відбувається в Україні з місцевими виборами. І, насправді, Центральна виборча комісія шляхом маніпуляцій і невиконання рішень суду знімає з виборів народних… кандидатів у депутати до місцевих органів влади під виглядом того, що&nbsp; вони – уявіть собі – позапартійні, але були в списках колись інших партій і зараз не мають права балотуватися до органів місцевого самоврядування. Є на це відповідні рішення суду, є вказівка Центральній виборчій комісії. А Центральна виборча комісія під дудку Банкової&nbsp; знову продовжує ганебну практику зняття нових політичних сил з виборів. Це порушення діючої Конституції з боку Президента України, який не вносить до Верховної Ради новий склад ЦВК, старий склад ЦВК давно себе вижив. Ви що, хочете тут знову влаштувати вибори імені Януковича і до Верховної Ради?</p>
<p>Петро Олексійович, негайно внесіть новий склад ЦВК до парламенту України.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Бахтеєву.</p>
<p>&nbsp;</p>
<p>10:22:23</p>
<p>БАХТЕЄВА Т.Д.</p>
<p>Шановні колеги! Протягом&nbsp; 2017 року я неодноразово звертала увагу Кабміну України з приводу небезпечної&nbsp; епідемічної ситуації з кору, поширенням цієї інфекції в Україні.</p>
<p>Кір – це небезпечна інфекційна хвороба. Дев'ять із десяти людей, з якими контактувала людина з цією інфекцією, обов'язково будуть хворіти, якщо вони раніше не хворіли і… або нема щеплень. Чи можна бути спокійними, коли за 2017 рік понад 4800 випадків захворювання на рік у 24 регіонах України. Це на 47 разів більше, чим це було в 2016 році. Вже за два тижні 2018 року&nbsp; в Україні на кір захворіли 285 осіб. Найбільша кількість хворих це в Івано-Франківській, Чернівецькій, Закарпатській і Одеській областях.&nbsp; 73 відсотки&nbsp; серед хворих – це діти. Шість смертей від кору. В 2017 році – 5 летальних випадків кору є в Одеській області, і в 2018 – 1, это летальный случай теж дитини в Одесі.</p>
<p>Влада повинна визнати: в Україні епідемія. В ХХІ столітті в центрі Європи спалахнула хвороба, яку ВООЗ і всі цивілізовані країни планують ліквідувати до 2020 року. Причини спалаху кору в Україні: це безвідповідальна політика керівництва МОЗ у питаннях вакцинації населення, недостатнє та несвоєчасне забезпечення регіонів України необхідною кількості вакцин, недовіра населення до якості та ефективності вакцин, які закуповує МОЗ. Необхідно вжити термінових заходів і рятувати життя українців, і найголовніше – дітей.</p>
<p>Для цього керівництву МОЗ терміново видати наказ і визнати цей факт епідемії. Голови ОДА та обласні управління охорони здоров'я повинні взяти ситуацію в регіонах під щоденний контроль. Потрібно мати чіткі уявлення про кількість захворюваних і невакцинованих громадян. Якщо захворюваність в регіоні в 2017 році значно превышает показники в 2006 році, школи і дошкільні установи в таких регіонах повинні бути закриті на карантин, а не так, как сьогодні це робиться, тишком-нишком, займаються тільки популізмом. МОЗ повинен щодня інформувати населення про епідеміологіческу ситуацію, пов'язану зі спалахом кору, а не займатися теж популізмом.</p>
<p>Необхідно зібрати засідання РНБО і…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>БАХТЕЄВА Т.Д. Я вимагаю звіту керівництва МОЗ перед Верховною Радою та перед українським народом, тому що це загрожує національній безпеці…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Сергія Соболєва.</p>
<p>&nbsp;</p>
<p>10:26:00</p>
<p>СОБОЛЄВ С.В.</p>
<p>Шановні колеги, я думаю, що коли вже дев'ятий місяць голова Національного банку ніяк не може розродитися з заявою про свою відставку, це вже відповідальність не лише Президента, а більшості парламенту за те, що відбувається з національним курсом і з тотальним падінням гривні. Якщо і далі парламент буде уникати відповідальності на пряму пропозицію фракції "Батьківщина" створити тимчасову спеціальну комісію по розслідуванню діяльності цієї особи, пані Гонтаревої, особливо після того, як оприлюднені матеріали так званого закритого судового засідання, де тепер зрозуміло, а я про це кажу вже рік, що саме пані Гонтарева і її компанія допомагали вивезти 1,2 мільярда доларів через шість офшорних компаній. Назва цих шести офшорних компаній є прямо в судовому рішенні. І ми робимо вигляд, що нічого не відбувається? Ми з вами робимо вигляд, що фактично Гонтарева, яка написала заяву ще у травні місяці минулого року, до цього часу перебуває у відпустці. Це вже пряма відповідальність парламентської більшості, вона саме лежить на вас, а не лише на Президенті за те, що відбувається з країною, за те, що відбувається з Національним банком, за те, що відбувається з Фондом гарантування вкладів.</p>
<p>Друге. Фракція "Батьківщина" не раз заявляла з цієї трибуни про те, що злочинна схема "Роттердам плюс" доведе країну до фінансового і економічного банкрутства. Коли сьогодні головний національний вуз країни – Київський національний державний університет імені Тараса Шевченка – припиняє навчання через те, що не вистачає коштів на оплату комунальних послуг і переводить студентів на так зване дистанційне навчання, продовжує на місяць навчальний процес до липня 2018 року, які вам ще підтвердження треба, що злочинна схема "Роттердам плюс", на якій відмивають мільярдні кошти, діє. Тільки діє не в інтересах держави, а в інтересах олігархічних груп, які фактично на цьому наживаються. І до цього часу НКРЕКП, якому ви, парламентська більшість, разом з "Опозиційним блоком" продовжили життя, давши повноваження Президенту призначати на три місяці додатково членів НКРЕКП, це ваша відповідальність. І я думаю, що саме ці два питання повинні…<a name=_GoBack></a></p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова Максима Бурбака.</p>
<p>Народний депутата Андрій Тетерук. Прошу.</p>
<p>&nbsp;</p>
<p>10:29:34</p>
<p>ТЕТЕРУК А.А.</p>
<p>Шановна пані Головуюча! Шановні колеги народні депутати! Шановний український народе! Ми щодня бачимо брудні інформаційні кампанії, які розгортаються проти України. Частина цього бруду ллється із-за кордону, а частина формується всередині нашої країни. Вчора в Кремлі почалася нова хвиля істерії, що винна у військовій агресії, з'ясовується, українська влада, і яку підхопили підконтрольні ЗМІ нашої країни.</p>
<p>Невизнання Росії агресором – ознака або божевільності, або свідомого намагання приховати власну співпрацю на користь ворога. "Народний фронт" працює в парламенті з єдиним наміром захистити свою країну, а саме головне –&nbsp; ліквідовувати наслідки політичних рішень, які приймалися під пильним оком Москви.</p>
<p>Кремлівська адміністрація цілеспрямовано використовує українських продажних політиків для своєї брудної справи. Путін знає, що за владу і гроші ці упирі розшматують і продадуть Україну. І підписання кабального газового контракту з Путіним, і кричуща в цинічності проламування через парламент Харківських угод, що дозволило ворогу закріпитися на українській землі ще на 25 років, а потім почати свою військову агресію –&nbsp; все це приклади рішень політиканів від української політики, яку вони намагаються приховати або забути. Як неможливо забути кожного українця, який віддав життя внаслідок військової агресії Росії, так і неможливо забути тих, хто цій агресії сприяв, як тих, хто заплямував себе кров'ю, почавши воювати проти України зі зброєю, так і тих, хто бруднить себе чорнилами підписаних векселів на продаж нашої держави.</p>
<p>"Народний фронт" – це політична сила, яка формувалася на Майдані, на фронті і прийшла у парламент працювати на захист нашої країни. Ми робимо все, аби не дозволити Російській Федерації панувати і в парламенті, і в Україні. Ми ніколи не погодимося з окупацією Російською Федерацією частини української території. Ми ще раз наголошуємо, що Російська Федерація є країною-агресором, а так звані "ЛНР", "ДНР" всього-на-всього посіпаки терористичного режиму, який намагається влаштувати Російська Федерація.</p>
<p>Ми робимо і будемо робити і докладати максимум зусиль, щоб Україна була сильною, незалежною державою, здатною себе захистити потужними українськими Збройними Силами, потужною економікою і створенням тих умов, де українці можуть довести всьому світу, а саме головне собі, що ми – нація, яка здатна себе боронити, себе захищати і себе розвивати. Слава Україні!</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p align=center>&nbsp;</p>
<p>10:32:23</p>
<p>ГОЛОВУЮЧИЙ. Героям слава!</p>
<p>До слова запрошується Бондар Михайло Леонтійович. Передає слово Лапіну Ігорю. Будь ласка.</p>
<p>&nbsp;</p>
<p>10:32:31</p>
<p>ЛАПІН І.О.</p>
<p>Слава Україні! Шановні колеги, я дивлюсь, ми так тихо почали відповідати вже "героям слава". Але тим не менше: слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава!</p>
<p><i>&nbsp;</i></p>
<p>ЛАПІН І.О. Дякую.</p>
<p>Тут один великий працівник медицини тільки що розповідав мені як члену фракції "Народний фронт", що я є посіпака Кремля. Дуже шкода, що він зараз втік із залу, я хочу, щоб він мені це сказав… А, є. Ви мені в очі потім скажете.</p>
<p>Я хочу звернути вашу увагу, що на тлі ламання списів навколо законопроекту 7163 ми, на жаль, втрачаємо головні напрямки розвитку нашої країни, а головний напрямок розвитку нашої країни насамперед – це сьогодні захист нашої країни. І ці внутрішні перипетії завжди діють на руку ворогу. І перед тим, як когось обзивати, дуже треба дуже добре думати.</p>
<p>Але я хотів би сказати зараз не про те. Ви знаєте, ми є коаліція більшості, і в нас є уряд, і ми всі несемо за це відповідальність. Я звертаюся з цієї високої трибуни, щоб ми нагадали нашому уряду в тому числі, що взяли на себе відповідальність за розвиток країни і за наших військових. Я звертаю увагу на той факт, що до сьогоднішнього дня ми не виконали своє зобов'язання перед нашими військовими і не внесли до зали законопроект, який би стосувався пенсій для військовослужбовців. І це є ганебно для нас, і я це визнаю. Тому я звертаюся до всіх, що нам потрібно це питання вирішити. І я все-таки думаю, що уряд виконає свою обіцянку і внесе цей законопроект до зали, а ми її проголосуємо.</p>
<p>Другий момент, на якому я хотів би звернутися знову увагу вашу, стосовно знову ж таки наших військових. Пішла ганебна практика прийняття рішень щодо позбавлення військовослужбовців, які з 2014 року були першими в рядах добровольців позбавлені їх статусу учасника бойових дій. Я зараз апелюю до Державної служби у справах ветеранів і учасників АТО і до новообраного керівника цієї служби пана Манькова Валентина. Будь ласка, зверніть увагу на цей факт. Я розумію, що дуже багато УБДшок роздали правоохоронцям, які далі Краматорська не заїжджали. Я розумію, що у нас УБДшки мають прокурори, які зробили з'їзд в Краматорську. Я розумію це і, вважаю, це ганебним. Отам треба забирати. Але я не розумію, коли забирають статус учасника бойових дій в добровольців 2014 року, забирають статус учасника бойових дій в кіборгів. А я вам до прикладу приведу, дякую за швидку реакцію Міністерство оборони, але статус учасника бойових дій забрали в кіборга Гонти, який на Світлодарській дузі отримав і поранення, і контузії, зараз є інвалідом війни і має нагороди від Президента.</p>
<p>Статус учасника бойових дій забрали в пана Мельника, мого побратима з "Айдару", який з 2014 року пішов на війну. І в мене зараз така кіпа звернень, ми хлопців оформляли по півтора року оформляли, не могли оформити, тому що в тилах, в штабах був повний бардак в 2014 році. І сьогодні кіпа звернень, що хлопців позбавляють.</p>
<p>Тому я апелюю сьогодні також до відділу кадрів Міністерства оборони: "Шановні, зверніть увагу, якщо ви…</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>ЛАПІН І.О. Якщо УБДшку видали комусь незаконно, посадіть в тюрму, за грати того, хто це зробив. Але не забирайте в дійсних воїнів, вони мають нагороди, їх відмічав Президент. Що ви зараз робите? Накаляєте страсті навколо цього всього серед військових? Цього не можна робити. Тому давайте захищати наших військових, давайте виконувати свої обіцянки.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp;Героям Слава! Дякую вам.</p>
<p>І заключний виступ Єленського. Але Єленський передає слово Миколі Княжицькому.</p>
<p>Будь ласка, пане Миколо.</p>
<p>&nbsp;</p>
<p>10:36:13</p>
<p>КНЯЖИЦЬКИЙ М.Л.</p>
<p>Дякую, пане Голово. Шановні колеги, хочу звернути увагу на дві проблеми, які можливо не стосуються цього залу, але стосуються кожного українця.</p>
<p>Проблема перша. Її розглядатиме сьогодні Комітет з питань свободи слова… захисту свободи слова, це Комітет Вікторії Сюмар, це проблема з доставкою газети "Експрес" передплатникам. Це найбільша україномовна газета в Україні, яка фактично сьогодні через конфлікт з "Укрпоштою" не може дістатися до своїх читачів. Я розумію, що журналісти часом бувають незручними, я розумію, що менеджери цього видання в переговорах з "Укрпоштою", як і менеджери "Укрпошти", можуть бути неправі, не знайти спільну мову, помилятися. Але я закликаю дві сторони цього конфлікту все ж таки дійти компромісу, а Комітет свободи слова сьогодні розгляне це питання, і захистити найбільшу україномовну газету в Україні.</p>
<p>Друге питання, яке мені здається вкрай нагальним. У нас на завтра стоїть на голосуванні Закон про гірські і високогірні райони. Я прошу його прийняти лише в першому читанні. Можливо іншим способом захистити наші високогірні райони. Ми провели реформу місцевого самоврядування. І в той час, як у великих містах Києві, Львові чи Одесі ми маємо профіцити бюджетів, то в гірських гуцульських районах, де розсіяне населення, де вартість одного вчителя більше ніж в інших районах, де діти йдуть до школи понад 10 кілометрів, склалася величезна заборгованість по зарплатам і перед працівниками освіти, технічними працівниками, перед працівниками культури. Лише у Верховинському районі борг за минулий рік склав 7 мільйонів гривень, а на цей рік недофінансовано 40 мільйонів гривень. І це повна безвихідь. Тому що на десятки тисяч людей, які бережуть нашу культуру, на десятки тисяч людей, які живуть у Верховинському районі, в Путильському районі, в деяких районах Закарпаття, фактично держава плюнула і забула про них.</p>
<p>Я звертаюся до Міністерства регіонального розвитку, до Прем'єр-міністра, до вас, колеги, все ж таки зосередитися і позбутися тих дисбалансів, які одним регіонам дозволяють зараз ефективно реалізовувати програми місцевого самоврядування, а інші фактично знищують. Люди звідти виїжджають, працювати немає де. Гублячи ці райони, ми губимо нашу історію і культуру. Дякую.</p>
<p>&nbsp;</p>
<p>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. Будь ласка, наступний депутат Купрій. Вас до слова запрошуємо.</p>
<p>Я перепрошую, зараз я додам вам час. Шановні колеги, це останній виступ. Після того, репліки мають лідер фракції "Народного фронту" і "Блоку Петра Порошенка", тому що було некоректне згадування двох фракцій у виступі одного з наших колег. Після цього у нас є заява від двох фракцій і виступ народного депутата Олега Ляшка, лідера фракції Радикальної, замість перерви. Дякую.&nbsp;</p>
<p>Я перепрошую, зараз виступає колега, шановний пан Купрій. Будь ласка, прошу вас.</p>
<p>&nbsp;</p>
<p>10:39:12</p>
<p>КУПРІЙ В.М.</p>
<p>Шановні колеги, я нещодавно отримав дуже серйозну заяву про злочин, і вона настільки серйозна, що я хотів би навіть зачитати деякі витяги, щоб ви зрозуміли, що можливо відбувається в нашій країні, що потребує уваги, в тому числі правоохоронних органів.</p>
<p>Перше, це стосується того, що вдовиця покійного бізнесмена - працівника Корпорації "Рошен", одного із топ-менеджерів, який відповідав за дистрибуцію товарів в Дніпрі і Дніпропетровській області, який помер при загадкових обставинах від інфаркту у 2016 році. Вона стверджує наступне. Після його смерті залишилося товариство з обмеженою відповідальністю "Стронг К", яке було зареєстровано 100 відсотків на нього. На балансі цього підприємства значаться майно, транспорт, техніка, нерухомість, які були придбані за особисті кошти їхньої сім'ї та виплачені кредити. Підприємство почало приносити багатомільйонні прибутки, що почало дратувати керівництво "Рошен".</p>
<p>Перед смертю Кислицин повернувся із міста Києва і розповів, що один із керівників корпорації Костянтин Май запропонував йому вийти з цього бізнесу і, оскільки воно почало успішно розвиватися, передати його йому. Після цього Кислицин відмовився виконати вимоги, що, можливо, стало і причиною його загадкової і дуже швидкої смерті. Статистика говорить про те, що всі, хто не погоджується з діями влади і так званих сильних світу цього, помирають саме за таких обставин.</p>
<p>Що відбувається далі? Далі вдовиця покійного не може пред'явити, справа на спадщину у нотаріуса. Більше року триває тяганина. Підкуплені нотаріуси, підкуплені судді. Вдовицю зараз виселяють із її власної квартири, вони вказують за це, що керівництво Корпорації "Рошен" надало вказівку своїм керівникам, які входили і знають входи-виходи у всіх органах, знімати гроші з їхніх банківських рахунків. А коли було відкрито кримінальне провадження по цій справі, то що відбувається далі? Як пояснили працівники, вибачте, вже голос зірвав, як пояснили працівники прокуратури в неофіційній бесіді проводити розслідування, вчинених власниками та працівниками Корпорації "Рошен", вони не можуть. Бо Генеральний прокурор України Луценко є кумом Порошенка і, використовуючи свої службові повноваження, блокує будь-які спроби розслідувати кримінальне провадження.</p>
<p>Є звернення Порошенку, є звернення керівнику Корпорації "Рошен". Нуль реакції.</p>
<p>Я вимагаю від Президента України заявити публічну позицію з цієї справи і зробити так, щоб слідство було проведено, і зняти з себе будь-які звинувачення. Беру цю справу на контроль і буду доповідати вам про її розгляд. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, виступи депутатів в сьогоднішньому нашому пленарному засіданні закінчилися у відповідній рубриці. І зараз я надаю хвилину для виступу лідеру "Народного фронту"&nbsp; і потім –&nbsp; Артур Герасимов.</p>
<p>Прошу вас, будь ласка,&nbsp; Максим Бурбак.</p>
<p>&nbsp;</p>
<p>10:42:10</p>
<p>БУРБАК М.Ю.</p>
<p>Шановні колеги! Айболиту-невдасі та всім іншим, хто в русском танке, хочу повторити, що 27.01.2015 року Верховна Рада в повному складі проголосувала про постанову, якою визнається, що "ДНР", "ЛНР" є терористичними організаціями. Раджу їм ще раз почитати даний законопроект, яким визнається, що "ДНР", "ЛНР" є частиною окупаційних військ російської держави-агресора. Всім їм, які поширюють фейки і маніпуляції від російських засобів масової інформації і підпрацьовують на підконтрольні Кремлю місцеві засоби масової інформації, хочу повторити, ще раз, це законопроект, який визнає Росію агресором. І годі тут маніпулювати.</p>
<p>І саме головне. Я пам'ятаю, як Столярова заводила ці "московські консерви" у цю сесійну залу. Розуміючи, що їм треба відпрацьовувати ті гонорари, які були сплачені особисто Путіним, щоб вони зайшли сюди і сіяли цю ворожнечу. Цього не станеться. І, до речі, наші хлопці - члени фракції, які були в "Самообороні Майдану", які після Революції Гідності пішли на фронт захищати…</p>
<p><b>&nbsp;</b></p>
<p>ГОЛОВУЮЧИЙ. 30 секунд дайте, будь ласка, завершити.</p>
<p>&nbsp;</p>
<p>БУРБАК М.Ю. …здобутки Революції Гідності і які своїми тілами боронили нашу&nbsp; державу і дозволили їм тут сидіти, вони вимагають публічних вибачень. Тому що цими виступами ви плюєте в Революцію Гідності і в тих, хто за неї стояв. Ганьба вам! Дякую.</p>
<p>&nbsp;</p>
<p>ГОЛОВУЮЧИЙ. Будь ласка, наступний виступ від Артура Герасимова, фракція "Блок Петра Порошенка", також в некоректній формі була згадана в одному з виступів. Прошу вас, будь ласка.</p>
<p>&nbsp;</p>
<p>10:43:49</p>
<p>ГЕРАСИМОВ А.В.</p>
<p>Шановний пане Голово, шановні колеги!</p>
<p>&nbsp;</p>
<p>ГОЛОВУЮЧИЙ. Шановні колеги, тиша, будь ласка! Пане Артуре, будь ласка.</p>
<p>&nbsp;</p>
<p>ГЕРАСИМОВ А.В. Знаєте, дуже дивно чути від певних виступаючих речі про те, що нібито поганий закон, який визнає Росію країною-агресором, нібито в ньому якісь норми, там, не відповідають. Ми всі пам'ятаємо перше читання&nbsp; цього закону, коли ми були здивовані, які саме фракції блокували і не тільки блокували прийняття цього закону, а взагалі трощили парламент. Тому я вам хочу відповісти, що давайте не забувати, що саме завдяки&nbsp; голосам коаліції, саме завдяки&nbsp; фракції "Блок Петра Порошенка" цей закон був прийнятий в першому читанні і буде&nbsp; прийнятий, і ухвалений в другому читанні.</p>
<p>Друге. Коли хтось виходить і нападає на Президента України,&nbsp; то чомусь всі вже забули про ті речі, які&nbsp; сьогодні сприймаються як дане, але які були здобуті тяжким трудом і тяжкою працею. Це є відновлення нашої армії, це, вибачте, і міжнародна&nbsp; солідарність з Україною. Я…</p>
<p>&nbsp;</p>
<p>ГОЛОВУЮЧИЙ. 30 секунд завершити, будь ласка.</p>
<p>&nbsp;</p>
<p>ГЕРАСИМОВ А. В. …яку було&nbsp;&nbsp; не так легко створити і яку ми маємо всі разом&nbsp; підтримувати і в цій сесійній залі, і в наших виступах за кордоном, і&nbsp; під час участі в міжнародних конференціях.</p>
<p>І останнє, що стосується згадуваного тут подання про Центральну виборчу комісію. Хочу нагадати, що вже досить довгий час воно знаходиться в парламенті, Президент України його вніс. Так зараз змінилися сімейні обставини у певних кандидатів, і саме тому Президент надасть нам нові матеріали для того, щоб&nbsp; ми могли прийняти рішення.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, є ще дві заяви про виступи від фракцій. Перша, будь ласка, Олегу Ляшку, і&nbsp; потім ще звернулися дві&nbsp; фракції, потім – Олег Березюк.</p>
<p>А, я перепрошую,&nbsp; не Олег Ляшко,&nbsp; а Віктор Галасюк, будь ласка. Будь ласка, пане Віктор.</p>
<p>&nbsp;</p>
<p>ПАРУБІЙ А.В. Будь ласка, пане Віктор.</p>
<p>&nbsp;</p>
<p>10:45:50</p>
<p>ГАЛАСЮК В.В.</p>
<p>Дякую.&nbsp; Шановний Андрій Володимирович, шановні колеги! Коли влада розповідає нам, що проводить правильну економічну політику, набирає нові і нові борги в Міжнародного валютного&nbsp; фонду, в Євросоюзу, подивіться фактам в очі, подивіться курс гривні в обмінках, подивіться на ціни в крамницях. Тут не треба бути ні депутатом, ні міністром для того, щоб дати оцінку цій економічній політиці влади.&nbsp;</p>
<p>В бюджеті цього року лише на відсотки за державним боргом передбачено 130 мільярдів гривень – це друга найбільша стаття видатків, це більше, ніж на освіту, ніж на медицину і більше навіть, ніж на оборону. Якщо поділити це на чисельність платників податків в Україні, то на одну людину приходиться 12 тисяч гривень таких платежів на рік лише відсотки по держборгу, тобто тисячу гривень на місяць візьми і віддай кредиторам держави.</p>
<p>Крім того, якщо&nbsp; сьогодні треба буде віддати повністю всі державні борги і ми поділимо цю суму державного боргу на чисельність населення України на 43 мільйони, то ми побачимо, що кожен громадянин, від малечі до пенсіонера, буде змушений віддати 1750 доларів США. В мене просте питання: чи є ці кошти в кожної людини? Ні, немає!</p>
<p>І тому тут є лише два виходи: або продовження існуючої економічної політики, яке веде країну до дефолту і до втрати суверенітету, або кардинальна зміна економічного курсу. І це те, що пропонує наша команда Радикальної партії через антикризовий план розвитку економіки і через промисловий пакет реформ.</p>
<p>Низка законів вже нами з вами прийнята в цьому парламенті на виконання цього плану, але вона саботується виконавчою владою. Ви подивіться, більш ніж рік тому прийняли Закон "Про&nbsp; експортно-кредитне агентство", чи уряд його створив? Долі не створив! Саботують і, фактично, пишаються сировинним експортом, пишаються тим, що в Європі печуть хліб з українського зерна замість того, щоб виробляти готову продукцію. Кажуть, що не вистачає коштів, і при цьому Міністерство економіки офіційно відмовилося від 2 мільярдів гривень гарантій на діяльність Експортно-кредитного агентства. Це дозволило би підтримати українське машинобудування, українське літакобудування, українське вагонобудування, інші ключові галузі промисловості, підняло би рівень зарплати, фінансової незалежності країни.</p>
<p>&nbsp;Чи інший законопроект "Купуй українське, плати українцям", який системно сьогодні саботується Міністерством економіки. Але я дуже вдячний всім колегам по парламентському корпусу за вашу підтримку, за ваші змістовні поправки. Адже є, на жаль, ті депутати, які подали три тисячі поправок, щоби просто завалити цей закон технічно. Я хочу подякувати Комітету економічної політики і секретаріату, який уже фахово відпрацьовує, вирішує цю проблему. Ми з вами приймемо цей закон в залі...</p>
<p>&nbsp;</p>
<p>ГОЛОВУЮЧИЙ. 30 секунд – завершити.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд.</p>
<p>&nbsp;</p>
<p>ГАЛАСЮК В.В.&nbsp; Ми з вами приймемо цей закон "Купуй українське, плати українцям" в цьому залі, поставимо на службу кошти наших з вами платників податків на службу українській економіці, на підвищення зарплат, пенсій української промисловості і ми зменшимо залежність від Міжнародного валютного фонду, інших закордонних кредиторів. Метою має бути не співпраця з ними, а повернення боргів, сильна економіка і реальні доходи громадян, які зростають так, як в Європі, Дякую. <i>&nbsp;</i></p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка, зараз надається слово лідеру... Я не чую. А, Єгору Соболєву. Дві фракції взяли перерви, і вони зголосилися замість перерви оголосити виступ.</p>
<p>Будь ласка, Єгору Соболєву надається слово.</p>
<p>&nbsp;</p>
<p>10:49:51</p>
<p>СОБОЛЄВ Є.В.</p>
<p>Не один раз на перемовинах у Вашингтоні, в Брюсселі, в Лондоні ми отримували&nbsp; запитання: а ви в своїй країні визнали війну війною, ви визнали&nbsp; агресію Путіна? І чотири роки ніхто з нас не мав доброї відповіді на це запитання.</p>
<p>І ми погоджуємося із колегами, які кажуть, дуже добре, що цей час настав, ми готові голосувати за визнання війни війною, Путіна – агресором, а території – окупованими. Тільки ми хотіли звернути увагу для чого все це робиться. Сам по собі закон не звільнить&nbsp; українські землі. Українські землі звільнить тільки українська армія. Але для того, щоби ця армія воювала, для того, щоби все суспільство боролося за незалежність закон проголошує позицію: позицію від імені всієї держави, позицію від імені парламенту, позицію від імені Президента України, який має підписати закон. І тому дуже важливо, коли&nbsp; ми говоримо: "Давайте визнаємо Путіна агресором", справді це робити.&nbsp; Не може бути так, щоби, визнаючи війну,&nbsp; ми відмовлялися від відповідальності парламенту і Президента за проголошення&nbsp; війни. Це ж насправді перший приклад, який керівники держави мають зробити для своїх людей. Коли на країну напали, вони мають вийти – Президент, парламент – і сказати: "На нас напали. Почалася війна. Давайте захищатися!". І ми не можемо написати в законі… ну вона вже почалася, давайте не&nbsp; будемо її оголошувати. Бо це втеча від&nbsp; відповідальності.</p>
<p>Друга дуже важлива справа. Війна – це боротьба на знищення. Війна – це боротьба до перемоги. Для чого, у кого виникла ідея написати в цьому законі, який&nbsp; визнає російську агресію агресією: а давайте дозволимо генералам визначати, які товари можна переміщати через лінію фронту.</p>
<p>Я не буду&nbsp; говорити&nbsp; про корупцію серед генералів, ви про це краще за мене знаєте, але який приклад ми тоді цим законом подаємо&nbsp; солдатам? Що буде відчувати солдат, коли він буде бачити, що за його спиною йдуть вантажівки, йдуть потяги, і хтось добре заробляє?</p>
<p>У нас величезне прохання до всіх колег. Давайте зробимо це рішення. але давайте зробимо його&nbsp; справжнім. Це бій парламенту за незалежність України. І від кожного, хто тут є, залежить, чи ми виграємо цей бій.</p>
<p align=center>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p align=center>&nbsp;</p>
<p>ГОЛОВУЮЧИЙ. Отже, завершилися виступи. Були дві заяви на перерву. Завершилися виступи від фракцій. І, колеги, переходимо до розгляду правок. І я нагадую, що ми вчора…&nbsp; що вчора ми завершили на 483 правці.</p>
<p>Я запрошую на трибуну представника Комітету безпеки і оборони Івана Вінника. І він нам нагадає попередній розгляд. І ми переходимо до розгляду правок.</p>
<p>Пане Іван, вам 3 хвилини буде достатньо? Три хвилини, будь ласка.&nbsp; Як буде необхідність, я додам ще одну хвилину.</p>
<p>Будь ласка, пане Іван.</p>
<p>&nbsp;</p>
<p>10:53:28</p>
<p>ВІННИК І.Ю.</p>
<p>Доброго ранку, шановні колеги. Я хотів би подякувати за позицію "Самопомочі", щойно оголошеної їх колегами з трибуни. Водночас я як секретар профільного комітету, як людина, яка працювала в робочій групі, людина, яка читала текст закону до другого читання, категорично заперечую окремі тези виступу.</p>
<p>Безумовно, Україну не можна звільнити тільки фактом оголошення війни. Якщо ми зробимо політичну дію, оголосимо війну, це не значить, що танки російські одразу випаряться, російський солдат повернеться назад в країну-агресора Російську Федерацію, жодним чином це не підсилить одразу нашу українську армію. Тому безумовно, коли ми спостерігаємо прояви гібридної війни проти України, коли Росія веде неоголошену війну, коли організовує фейкові нелегітимні референдуми на нашій території, коли знімає знаки розрізнення з їхніх регулярних військ і вдає, що це українські шахтарі так вдало користуються надсучаснішою російською військовою технікою, яка є в наявності виключно в державі-агресора Російської Федерації, за таких умов Україна зобов'язана давати ефективні гібридні відповіді.</p>
<p>Безумовно, першим кроком, який зробила Україна в 2014 році, ми оголосили режим проведення антитерористичної операції. Так, нам не було можливості оголосити правовий режим воєнного стану, тому що це тлумачилося як ініціація війни. Це можливо було б тлумачено як казус беллі. Так, я знаю і чітко розрізнюю статус війни та правовий режим воєнного стану. Вчора з приводу цього багато хто наголошував. Я чітко собі усвідомлюю різницю, але я так же само усвідомлюю різницю, що Україна є вразливою по відношенню до зовнішнього світу, який сьогодні є агресивним до України як в економічно-фінансовому плані, так і в політичному плані, так і в військовому плані. І не треба нікого в цьому переконувати, шановні колеги.</p>
<p>Комітет багато працював, члени комітету спільно з іншими фракціями вдосконалювали проект.</p>
<p>Останнє, і найголовніше: немає торгівлі в цьому проекті, іменника "торгівлі" немає, дієслова "торгувати" немає. Про що ви говорите, колеги? Тим більше немає в контексті переміщення товарів, яке контролювали б Збройні Сили України, той самий порядок, який діє сьогодні, Кабінет Міністрів виконує єдину та вирішальну роль з приводу порядку переміщення товарів. Порядок переміщення осіб так само регулюється Кабміном, але Збройні Сили України, які боронять життя, перш за все, кожного українця, мають право тимчасово у разі напруження безпекової ситуації тимчасово обмежити перетин. Це те, що є в проекті до другого читання, шановні колеги. Я думаю, що доведеться цитувати окремі положення, якщо комусь щось не зрозуміло.</p>
<p>І стосовно нашої роботи на сьогодні, дозвольте я стисло доповім, тому що вчора мав можливість…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>ВІННИК І.Ю. … українське телебачення і, на жаль, український народ, українське суспільство отримує від окремих політиків доволі серйозно викривлену, а насправді – неправдиву інформацію з приводу того, що ми розглядаємо. Дійсно, ми вчора пройшли преамбулу, якою чітко визначено Російську Федерацію як країну-агресора, країну-окупанта. Чітко визначено дату початку окупації, що 20 лютого, вона встановлена в чинному законодавчому акті, який був проголосований ще в травні 14-го року&nbsp; у зв'язку окупацією українського Криму.</p>
<p>&nbsp;</p>
<p>ГОЛОВУЮЧИЙ. 30 секунд завершити.</p>
<p>&nbsp;</p>
<p>ВІННИК І.Ю. Ця дата – дата початку окупації і агресії проти нашої держави, яка почалася в Криму, продовжилася в Донецьку та Луганську. Не треба нікого в цьому переконувати, ми це зробили, це вже є, це вже факт. Ми чітко зазначили те, що буде робити наша держава. Тому розмови з приводу того, що не зрозуміло яким чином цей законопроект допоможе деокупувати Україну, окремі території наші, не витримують ніякої критики. Є чіткий порядок: звільнення, забезпечення прав та свобод, поновлення&nbsp; конституційного ладу. Це стаття 4, там три пункти всього-на-всього. Зрозуміло, що треба робити.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, колеги, я нагадую, як буде організована наша робота. Я буду називати поправки, які були відхилені. Коли хтось захоче поставити на підтвердження шляхом підняття руки або повідомлення президії, ми будемо надавати слово.</p>
<p>Хочу теж нагадати, що ми вчора завершили на поправці 483 народного депутата Олени Шкрум. І ми домовились, що ми з цієї поправки розпочнемо сьогодні розгляд.</p>
<p>І я запрошую до слова по поправці 483&nbsp; Олену Шкрум. Будь ласка.</p>
<p>&nbsp;</p>
<p>10:58:34</p>
<p>ШКРУМ А.І.</p>
<p>Шкрум Альона, фракція "Батьківщина". Дякую за надане слово. Насправді у мене поправки і 470-а, і 483-я. Вони стосуються однакового питання, тому я б хотіла сказати про ці поправка.</p>
<p>Колеги, в "Прикінцевих" і "Перехідних" положеннях в статті 11 зазначено, що Верховна Рада в неконституційний спосіб, за проектом цього законопроекту, який вийшов з комітету, в неконституційний спосіб буде схвалювати рішення Президента про використання Збройних Сил України, тому що в Конституції дуже чітко є імперативна норма, що Верховна Рада може лише окремо, коли Президент подає Указ про використання Збройних Сил України, схвалити його рішення про використання Збройних Сил. І Верховна Рада ніяк не може віддати свої конституційні повноваження приймати відповідні рішення за поданням Президента на одноособовий розсуд Президента. Що це за указ? Це майбутній указ, минулий указ, який це указ? Надзвичайно важливо, щоб ми, приймаючи такі важливі закони, не суперечили Конституції. І саме цього стосуються мої поправки, і тому я прошу їх підтримати. Якщо ви хочете змін, змінюйте…</p>
<p>&nbsp;</p>
<p>ГЕРАЩЕНКО І.В. Дайте завершити. Будь ласка, 15 секунд.</p>
<p>&nbsp;</p>
<p>ШКРУМ А.І. Якщо ви хочете змінити процедуру використання Збройних Сил України за указом Президента, змінюйте Конституцію, колеги, набирайте 300 голосів і вперед. Але не можна в неконституційний спосіб зараз схвалювати рішення Президента про використання Збройних Сил, незрозуміло яке і незрозуміло як. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, пане Іван.</p>
<p>&nbsp;</p>
<p>11:00:07</p>
<p>ВІННИК І.Ю.</p>
<p>Я єдине, що просив би відкоментувати. От я дивлюся поправку 483 народного депутата Шкрум, вона звучить наступним чином "Частину третю статті 11 вилучити". Якщо я дивлюся на частину третю статті 11, вона звучить наступним чином, що цей закон діє без шкоди для невіддільного, суверенного права України на тимчасово окуповану Російською Федерацією території Автономної Республіки Крим та міста Севастополь та заходів, спрямованих на повне відновлення територіальної цілісності України у міжнародно визначеному кордоні.</p>
<p>У мене питання: а що у цій статті неправильного?</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ВІННИК І.Ю. Ви сказали, що вони однакові – 470-а, 2-а і 83-я, на якій ми вчора зупинилися. Ну ладно, бог з ним…</p>
<p>&nbsp;</p>
<p>ГОЛОВУЮЧИЙ. Отже, колеги, відбулось озвучення позицій. Зараз переходимо до голосування.</p>
<p>Отже, комітет відхилив 483 правку, але народний депутат наполягаю на голосуванні за неї. І тому, хто підтримує правку 483, прошу проголосувати. Будь ласка.</p>
<p>&nbsp;</p>
<p>11:01:19</p>
<p>За-39</p>
<p>Рішення не прийнято.</p>
<p>484-а. Не наполягає.</p>
<p>486-а.</p>
<p>П'ята. Будь ласка, Пинзеник.</p>
<p>&nbsp;</p>
<p>11:01:35</p>
<p>ПИНЗЕНИК В.М.</p>
<p>Шановні колеги, на адміністративних кордонах між регіонами України немає прикордонного і митного контролю. На адміністративному кордоні з Кримом такий контроль є. Правовою підставою для встановлення такого контролю є Закон "Про вільну економічну зону "Крим", який пропонується даною правкою скасувати. Яким чином буде здійснюватися прикордонний і контроль за переміщенням товарів і фізичних осіб, якщо правові підставі для такого контролю зникнуть?</p>
<p>Другий важливий момент. Цей закон встановив особливий порядок справляння податків. На сьогоднішній день Україна не відшкодовує підприємствам, розташованим у Криму, ПДВ при експорті. У випадку скасування закону у нас можуть виникнути юридичні зобов'язання по відшкодуванню ПДВ. Даний закон також встановлює особливості відшкодування знецінених вкладів, особливості гарантій по вкладам громадян, особливості дії Закону "Про державну допомогу…</p>
<p>&nbsp;</p>
<p>ГЕРАЩЕНКО І.В. Будь ласка, дайте завершити.</p>
<p>Колеги, просто ми не поінформували, що 485 поправка вона була врахована комітетом, це по суті поправка комітету. Віктор Пинзеник виступає на її підтвердження. І продовжить, будь ласка, одна хвилина, вашу позицію.</p>
<p>&nbsp;</p>
<p>ПИНЗЕНИК В.М. Цей закон встановлює також особливості виплат з соціальних фондів, тобто виплати пенсій. У випадку скасування цього закону оці особливості зникають, і важко спрогнозувати, який обсяг судових позовів може зачепити український бюджет.</p>
<p>Якщо є проблеми до цього закону, то треба його не скасовувати, а вносити в нього відповідні правки. Багато колег наголошували на необхідності більш чіткого врегулювання режиму ввезення і вивезення товарів. І це можна було б зробити внесенням відповідних правок у статтю 6 закону, виклавши її наступним чином: "Під час тимчасової окупації не дозволяються поставки товарів, послуг, в тому числі транспортних засобів, з іншої території України, в тому числі в митному режимі транзиту на територію ВЕЗ "Крим", а також з території ВЕЗ "Крим" на будь-яку іншу територію України чи за межі митного кордону України. Порядок контролю за…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Скажіть, ви пропонуєте поставити її на підтвердження чи змінити? Будь ласка, ви сформулюйте правильну свою пропозицію, бо дана 85 поправка вона є врахована. Чи ви пропонуєте… На підтвердження чи змінити її?</p>
<p>Будь ласка, 30 секунд, завершіть.</p>
<p>&nbsp;</p>
<p>ПИНЗЕНИК В.М. Цю поправку треба поставити на підтвердження, бо не можна скасовувати цілий закон.</p>
<p>Але разом з тим, я пропоную редакцію статей закону, які можуть зняти проблему дискусії навколо поставок товарів. Тобто мова йде про ембарго на торгівлю з вільною економічною зоною. Це ті обмеження, які сьогодні встановлені Кабінетом Міністрів. Для цього треба поправити статтю 6 і пункт 12.4 статті цього закону.</p>
<p>А саму правку я прошу поставити на підтвердження і вилучити її з закону.</p>
<p>&nbsp;</p>
<p>ГОЛОВУЮЧИЙ. Дякую, пане Віктор.</p>
<p>Я поставлю її на підтвердження. Але скажу важливу річ. Ваша проблема, піднята вами, є важливою. На голосування ми очевидно вийдемо завтра. Спробуйте до завтра в діалозі з комітетом знайти правильну пропозицію, щоб комітет перед голосуванням міг під стенограму озвучити правильну компромісну позицію, тому що ми не можемо лише зону вільної торгівлі, хоча я розумію про ризики, про які ви говорите.</p>
<p>І тому зараз я дам ще Чубарову слово. Я дам вам. Але ви попрацюйте сьогодні під час роботи в комітеті, щоб ми найшли спільне однакове формулювання, як вийти з цієї ситуації. Домовились.</p>
<p>Будь ласка, Чубарову одна хвилина, а потім голосування.</p>
<p>&nbsp;</p>
<p>11:05:35</p>
<p>ЧУБАРОВ Р.А.</p>
<p>Дуже дякую пане Голово. Шановні колеги, нашою метою є припинення у будь-якій формі торгівлі або надання послуг на тимчасово окупованій території Криму, і те, що говорив зараз Віктор Михайлович і ви, пане Голово, підтвердили. Я пропоную зараз не ставити на підтвердження. Я пропоную зараз Віктору Михайловичу, і я підтримую таку пропозицію, сформулювати дати комітету і сьогодні після обіду комітету розглянути цю окрему пропозицію, бо це ж є пропозиція комітету, і завтра поставити нам на голосування. І ми тоді вийдемо на конкретне таке рішення.</p>
<p>&nbsp;</p>
<p>ГОЛОВУЮЧИЙ. Я спитаю, чи автор поправки підтримує таку позицію? Автор поправки підтримує таку позицію. І тому я її не ставлю на підтвердження, але ми беремо всі зобов'язання щодо завтрашнього голосування, яке відбудеться приблизно о 10:40-11:00. Ви сформулюєте пропозицію, яку представник комітету Іван Вінник озвучить під стенограму, і ми своїм голосуванням її зможемо затвердити. Приймається так? Дякую вам.</p>
<p>Я, колеги, пропоную наступна поправка…&nbsp;&nbsp;</p>
<p>Наступна – 486-а, Паламарчук.</p>
<p>Наступна – 487-а, Німченко.</p>
<p>Будь ласка, пане Німченко, включіть мікрофон. Ні, не наполягає.</p>
<p>488-а, Левченко. Наполягає. Будь ласка.</p>
<p>&nbsp;</p>
<p>11:07:16</p>
<p>ЛЕВЧЕНКО Ю.В.</p>
<p>Левченко, "Свобода", 223 округ місто Київ. Через сьогоднішню, і не тільки сьогоднішню, а злочинну бездіяльність вже кілька років Президента&nbsp; України Петра Олексійовича&nbsp; Порошенка та всієї цієї олігархічної клептократії, яка відмовилася оголошувати воєнний стан, зараз існує така правова ситуація на сході, що наші герої, які боронять Україну і які проливають кров за українську націю, постійно підпадають під можливість кримінального переслідування за свої абсолютно насправді законні, по-людському розумінні законні дії, на захист своєї нації та держави.</p>
<p>І цей закон, законопроект, який сьогодні пропонується, ці проблеми не вирішує, а навпаки погіршує, коли прописує таку можливість, таку річ, як те, що відкривати вогонь можна лише у разі крайньої необхідності, наголошую, крайньої необхідності. Для того, щоб хоча б спробувати цю проблему вирішити, ми пропонуємо внести зміни до Кримінального кодексу України, щоб однозначно прописати, що будь-які дії, які здійснені на захист територіальної цілісності суверенітету України…</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>ЛЕВЧЕНКО Ю.В. Будь-які дії, які здійснені на захист територіальної цілісності і суверенітету України, які здійснені на знешкодження бойовиків і російських маріонеток, однозначно не можуть бути кримінально караними, що вони є необхідні і не можуть жодним чином каратися. Тому ця правка є дуже важлива для того, щоб припинити ганебні випадки переслідування наших героїв. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, пане Іване.</p>
<p>&nbsp;</p>
<p>11:08:53</p>
<p>ВІННИК І.Ю.</p>
<p>Комітет однією з пріоритетних задач у своїй роботі при підготовці законопроекту до другого читання вбачав необхідність належним та достатнім чином захистити українського воїна, який буде здійснювати заходи із забезпечення національної безпеки і здійснювати відсіч збройній агресії Російської Федерації. Цьому присвячено три статті в цьому проекті: 8, 9, 10, -які власне дають повноваження, чітко кажуть, що може робити український воїн для того, щоб реалізувати свої повноваження по звільненню територій від російського окупанта. Друге питання, що багато хто називає це не конституційними, це дуже прикро. Тому ми, в даному випадку з доповідачем, знаходимося в одній і тій самій ідеології, і ми пропонуємо це врахувати та реалізувати не в "Прикінцевих та перехідних" положеннях, а в тілі, власне, проекту на рівні статті 8, 9, 10, де виписані чітко повноваження як керівника Генерального штабу, так і нижче по вертикалі, включно з керівником об'єднаного штабу, і далі до кожного солдата.</p>
<p>&nbsp;</p>
<p>ГОЛОВУЮЧИЙ. Дякую. Але, я розумію, що автор наполягає на голосуванні, так?</p>
<p>Отже, ставлю на голосування поправку 488 народного депутата Левченка, комітет її відхилив. Хто підтримує дану поправку, прошу проголосувати.</p>
<p><b>&nbsp;</b></p>
<p>11:10:27</p>
<p>За-44</p>
<p>Рішення не прийнято.</p>
<p>489-а, Андрій Іллєнко, будь ласка.</p>
<p>&nbsp;</p>
<p>11:10:34</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське "Об'єднання "Свобода". Ця поправка, вона, як і багато інших поправок, стосується питання торгівлі з окупованими територіями і її неприпустимості. І, власне, в цій поправці ми, свободівці, пропонуємо криміналізувати подібні діяння. Тобто криміналізувати порушення порядку перетину товарів через лінію тимчасово окупованих територій. І, відповідно, такі дії вони мають стати кримінально караним діянням, для того, щоб ми на рівні нашого Кримінального кодексу чітко встановили, що подібна діяльність, по суті, яка підживлює окупаційні режими на цих територіях, тимчасово окупованих, вона є злочинною і має каратися в законом встановленому порядкую.</p>
<p>Саме тому, щоб не існувало можливостей, оцей колаборантам, окупантам фактично використовувати ресурси нашої держави для посилення окупаційного режиму на тих територіях, які тимчасово не контролюються українською владою.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; пане Іване.&nbsp;</p>
<p>&nbsp;</p>
<p>11:11:47</p>
<p>ВІННИК І.Ю.</p>
<p>Ще раз про торгівлю, так звану торгівлю. Я хочу прямо зацитувати зміст статті, яка підготовлена до другого читання. Порядок в'їзду осіб, переміщення товарів на тимчасово окупованій території в Донецькій, Луганській областях і виїзду осіб, переміщення товарів з таких територій визначається Кабінетом Міністрів України. Все вичерпно, інших суб'єктів тут немає.</p>
<p>Що стосується змін і відповідальності адміністративної чи кримінальної, яку пропонує доповідач. В цілому ми підтримуємо накладання певних санкцій, але ми свідомо в цьому проекті навіть через "Перехідні" чи "Прикінцеві" положення не намагалися вносити правки в Кримінальний чи Кримінально-процесуальний кодекс, чи в Кодекс про адміністративні правопорушення. Цей законопроект він фактично встановлює певні рамки, ми його називали певною конституцією звільнення окупованих територій. Тобто засади правові, на яких будуть базуватися і на яких буде розвиватися українське законодавство у зв'язку з виконанням всіх необхідних положень і…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.</p>
<p>&nbsp;</p>
<p>ВІННИК І.Ю. .. цим проектом. У нас наразі вже в розвиток фактично цього законопроекту вже зареєстровані в комітеті проекти від колег, наприклад, про колаборантів, де визначається новий статус окремих осіб, які сприяють чи здійснюють опосередковано, свідомо&nbsp; чи несвідомо, російську&nbsp; агресію на територіях і всіляко допомагають ворогу. Ми будемо&nbsp; вітати законопроект від міжфракційного об'єднання "Свобода", перепрошую, Всеукраїнського об'єднання "Свобода"…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, автор наполягає на голосуванні. Так? І я ставлю на голосування поправку 489. Комітет її відхили. Хто&nbsp; підтримує, прошу голосувати.</p>
<p>&nbsp;</p>
<p>11:13:55</p>
<p>За-41</p>
<p>Рішення не прийнято.</p>
<p>490, Заліщук. Будь ласка.</p>
<p>&nbsp;</p>
<p>11:14:02</p>
<p>ЗАЛІЩУК С.П.</p>
<p>Доброго дня, шановні колеги! Я пропоную правку, яка розповсюдить дію Закону про статус ветеранів війни, гарантії їх соціального&nbsp; захисту на працівників закладів охорони здоров'я, що померли внаслідок&nbsp; поранення, контузії або каліцтва, або одержали поранення, контузію або каліцтво, перебували на робочому місці в момент обстрілу закладу охорони здоров'я.</p>
<p>Я бачу, що&nbsp; комітет відхилив цю правку, не знаю їхнього обґрунтування. Я зал прошу підтримати цю правку, а комітет прошу&nbsp; пояснити, чому вона була відхилена. Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>11:14:40</p>
<p>ГОЛОВУЮЧИЙ. Дякуємо.</p>
<p>Будь ласка, прошу комітет дати аргументацію відносно цієї правки.</p>
<p>&nbsp;</p>
<p>11:14:45</p>
<p>ВІННИК І.Ю.</p>
<p>Комітет проводив спільне засідання з&nbsp; Комітетом у справах ветеранів з приводу численних норм по соціальному захисту ветеранів війни, які отримують статус учасників&nbsp; проведення заходів з забезпечення&nbsp; національної безпеки, у нас є ветерани, учасники антитерористичної операції, можливо, в подальшому&nbsp; будуть якісь ще інші&nbsp; заходи. У нас є&nbsp; сім'ї загиблих, у нас є окремі повноваження та&nbsp; положення щодо інвалідності, щодо виплат у зв'язку з отриманням чи тимчасової непрацездатності, чи постійного статусу.<b> </b></p>
<p>У нас вже є прийняті низки законопроектів щодо захисту соціального волонтерів, які брали чи беруть участь, добровольців. По великому рахунку, в нас біля 10&nbsp; законодавчих актів регулюють одне і те саме питання, фактично, отримання компенсацій за поранення або смерть, у даному випадку родина отримує, втрату годувальника у зв'язку з російською агресією.</p>
<p>&nbsp;Нами було прийнято рішення у зв'язку з тим, що правок було надзвичайно багато, прийняти…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, завершуйте.</p>
<p>&nbsp;</p>
<p>ВІННИК І.Ю. …окремий законопроект, комплексний, який би регулював ці питання, про які ви говорите, і окремо ще нам треба врегульовувати питання отримання, та, власне, зараз є випадки позбавлення статусу учасника бойових дій, зловживання іноді, на жаль, є статусом відповідним. Тому це питання потребує комплексного вирішення, і ми прийняли рішення, що ми зараз не будемо обтяжувати цей проект цими нормами, якщо і коли він буде прийнятий, ми одразу спільно з комітетом…</p>
<p>&nbsp;</p>
<p>ГОЛОВУЮЧИЙ.&nbsp; Дякую. Зрозуміла позиція комітету.</p>
<p>Шановні колеги, я прошу визначитися по поправці 490. Комітет її відхилив. Прошу визначитися.</p>
<p>&nbsp;</p>
<p>11:16:49</p>
<p>За-42</p>
<p>Не підтримана поправка. Рухаємося далі.</p>
<p>491-а, пані Корчинської.&nbsp; Не наполягає.</p>
<p>492-а, Мусій наполягає. Будь ласка.</p>
<p>&nbsp;</p>
<p>11:17:03</p>
<p>МУСІЙ О.С.</p>
<p>Шановні народні депутати, прошу підтримати нашу правку повністю, тому що вона там написана "врахована частково". Вона стосується якраз Закону про статус ветеранів, учасників бойових дій і саме їх соціального захисту. Адже ті попередні аргументи, які звучали вчора тих наших захисників – і добровольців, і регулярних… тих, що перебували в регулярних військах і в Національній гвардії, які здійснювали захист Криму, а такі, виявляється, теж у нас є, воно не врегульовано чинним законодавством.</p>
<p>То чому не додати, раз ми вже вносимо зміни до цієї статті закону стосовно тих, хто воював в Донецькій області і в Луганській області, додати ще туди Крим? Навіщо потім іншим законом нам ще додавати тих, хто захищав Україну в Криму? Тому це є абсолютно логічним і я прошу підтримати цю правку.</p>
<p>&nbsp;</p>
<p>ГОЛОВУЮЧИЙ. Шановні колеги, нагадую, що комітет частково врахував дану поправку 492, також ми почули аргументовану відповідь від представника комітету, що ще напрацьовується разом з профільним Комітетом з питань ветеранів законопроект, який буде комплексно вирішувати це питання. І я прошу зараз залу визначитися відносно поправки 492, яку комітет врахував частково, але автор наполягає на повному її врахуванні. Прошу визначитися.</p>
<p>&nbsp;</p>
<p>11:18:42</p>
<p>За-36</p>
<p>Не врахована.</p>
<p>Наступна, 495-а – частково врахована. Крулько не наполягає? Іван, бо потім скажете, що я тихо говорила, ви не почули, і все було не так. Що, що?</p>
<p>&nbsp;</p>
<p>ГОЛОС ІЗ ЗАЛУ.&nbsp; <i>(Не чути)</i></p>
<p>&nbsp;</p>
<p>ГОЛОВУЮЧИЙ.&nbsp; Ні. Я кажу, що я звертаюсь, навпаки я як на правах головуючої закликаю вас почути вашу поправку.</p>
<p>496-а, поправка від депутатів "Самопомочі". Хто буде представляти поправку 496-у? Шановні колеги, ви не наполягаєте теж? Добре. Рухаємося далі.</p>
<p>Що?&nbsp; Можемо зняти, але ж, дивіться, і ваших депутатів не всі добігли по снігопаду.&nbsp; То я боюся, що потім у нас будуть проблеми з голосуванням.</p>
<p>497-а, Ігор Луценко. Бачите, не добіг по снігопаду, тому не наполягає на поправці своїй.</p>
<p>499-а, Олена&nbsp; Шкрум. Не наполягає.</p>
<p>503-я, Іван Крулько. Наполягає чи ні? Теж не наполягаєте? Ця не врахована ваша поправка.</p>
<p>504-а, "Самопоміч", 504-а.&nbsp; Фракція "Самопоміч", ніхто не наполягає на 504-й? Хорошо. Добре. Ну, там мені не дуже за ялинками видно вас, тому я запитую, краще перепитати. <b></b></p>
<p>508-а. Мусій.</p>
<p>Будь ласка,&nbsp; мікрофон пану Мусію.</p>
<p>&nbsp;</p>
<p>11:20:30</p>
<p>МУСІЙ О.С.</p>
<p>Щоб з метою економії часу, я прошу просто поставити її на голосування в повному обсязі, і все.</p>
<p>&nbsp;</p>
<p>ГОЛОВУЮЧИЙ. Буде коментар, будь ласка,&nbsp; від комітету. Прошу.&nbsp; 508-а поправка.</p>
<p>&nbsp;</p>
<p>11:20:43</p>
<p>ВІННИК І.Ю.</p>
<p>Це, власне, фактично&nbsp; той самий зміст, який я вже коментував. Стосується&nbsp; отримання відповідних соціальних статусів у&nbsp; зв'язку із взяттям участі у здійсненні заходів забезпечення&nbsp; національної безпеки, це той термін, який вводиться&nbsp; цим законопроектом. Ми, як я сказав, прийняли рішення врахувати тільки ті найпотрібніші речі, тобто ми, якщо статус учасника проведення заходів з національної безпеки вже законом вводимо, то ми поширюємо&nbsp; ті всі норми, які є, а нові в розвиток чинного законодавства&nbsp; чи якийсь об'єднуючий законопроект… Ми потім&nbsp; все спільно з профільним комітетом напрацюємо, до цього висновку дійшли під час спільного засідання&nbsp;&nbsp; комітетів. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Зрозуміло.</p>
<p>Зараз визначаємося по поправці 508-й. Комітет її відхилив, дав аргументацію відповідну. Автор наполягає на повному врахуванні цієї поправки. Я би просила сесійну залу зараз визначитися з вашою позицією. Прошу, колеги.</p>
<p>&nbsp;</p>
<p>11:21:57</p>
<p>За-32</p>
<p>32 народних депутати. Поправка не підтримана.</p>
<p>509-а поправка. Фракція "Самопоміч" не наполягає? Добре.</p>
<p>510-а поправка. Не наполягають.</p>
<p>511-а. Врахована редакційно. Не наполягають.</p>
<p>512-а. Шкрум Олена. Не наполягає.</p>
<p>514-а, Оксана Корчинська. Пані Корчинська, 514-а поправка. Не наполягаєте... Наполягаєте. Будь ласка, мікрофон пані Корчинської.</p>
<p>&nbsp;</p>
<p>&nbsp;</p>
<p>11:22:47</p>
<p>КОРЧИНСЬКА О.А.</p>
<p>Христос народився! Зараз в цій правці ми позбавляємо компенсацій наших військовослужбовців, які отримали і стали особами з інвалідністю, завдячуючи не тільки пораненням, травмуванню і каліцтву, а в тому числі захворюванню. Зараз ця правка відрізняється тільки тим, що і там є слово захворювання.</p>
<p>Нагадую вам, наші військовослужбовці хворіють на онкологію, наші військовослужбовці мають гепатити. І коли ми з вами зараз цією правкою, комітет позбавляє вставити слово, єдине слово захворювання, всіх цих хлопців і дівчат, наших військовослужбовців ми зараз позбавляємо єдиної соціальної гарантії нашої держави. Три роки в даному разі, це родини і волонтери потім лікують їх від гепатитів і не тільки, не тільки гепатити і онкологія.</p>
<p>Це для нас принципово. Зараз, пане Іван, я прошу…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка, 30 секунд.</p>
<p>&nbsp;</p>
<p>КОРЧИНСЬКА О.А. Пане Іван, я прошу, щоб ви як представник комітету… Я розумію, що, мабуть, комітет не розібрався просто, що відмінність цієї правки в одному слові, в одному слові: включити слово захворювання Ми повинні дати військовослужбовцям соціальні гарантії. Одне слово. Прошу підтримати.</p>
<p>&nbsp;</p>
<p>ГОЛОВУЮЧИЙ. Прошу, коментар від профільного комітету. Ваша позиція відносно оголошеної поправки 514.</p>
<p>&nbsp;</p>
<p>11:24:27</p>
<p>ВІННИК І.Ю.</p>
<p>Ви порушили надзвичайно важливе питання, яке потребує врегулювання. Зараз, між іншим, в комітеті вже розглянуто три законопроекти, два з них – альтернативні, зміст яких полягає в тому що сьогодні військовослужбовець, який отримав поранення і внаслідок цього поранення помер через шість місяців або дванадцять місяців, в цьому альтернатива проектів, він сьогодні не отримує відповідного соціального захисту як такий, який загинув внаслідок участі в антитерористичній операції.</p>
<p>Ці законопроекти підготовлені комітетом. І зараз, маючи нагоду, я хотів би звернутися до керівництва Верховної Ради. На наступному засіданні, напевно, можливо, в четвер, можливо,&nbsp;це буде символічно, одразу після того, як ми закінчимо із законопроектом про особливості державної політики щодо забезпечення суверенітету в окремих районах Донецької та Луганської областях, розглянути ці проекти і прийняти рішення Верховної Ради і поширити соціальний захист, якщо людина померла внаслідок отримання поранення…</p>
<p>&nbsp;</p>
<p>ГОЛОВУЮЧИЙ. Дайте завершити 30 секунд, будь ласка.&nbsp;</p>
<p>&nbsp;</p>
<p>ВІННИК І.Ю. Через 6-12 місяців, в залежності, яке Верховна Рада прийме, на нього поширювався такий самий соціальний захист, як соціальний захист… І ваше питання щодо інших захворювань я пропоную врегулювати в цьому проекті, тому що, безумовно… <i>(Шум у залі)</i></p>
<p>&nbsp;Не буде протиріччя із законом. І саме тому ми це відхилили, щоб зараз не розбалансовувати законодавство. Ми приймемо, я пропоную, можливо, у другому читанні, якщо таке буде…</p>
<p>&nbsp;</p>
<p>ГОЛОВУЮЧИЙ. Позиція комітету зрозуміла. Шановний пане Березо, у нас немає такої практики… <i>(Шум у залі)</i></p>
<p>Шановні колеги, дивіться, ми зараз переходимо до поправки 514. Пані Корчинська абсолютно чітко висловила свою позицію і виклала цю поправку, що там треба додати слово "захворювання". Пан Береза хоче долучитися до обговорення. У нас немає такої регламентної норми, але ви зможете висловити свою позицію під час інших поправок. А&nbsp; комітет також ще раз підкреслив, коли ми обговорюємо зараз цей блок, що стосується соціальних гарантій, в тому числі наших військових, які зараз забезпечують захист суверенітету і територіальної цілісності України на сході, що це буде викладено в окремому комплексному законі.</p>
<p>Шановні колеги, прошу визначитися сесійну залу по поправці пані Корчинської 514-й. Комітет її відхилив. Прошу визначитися.</p>
<p>&nbsp;</p>
<p>11:27:18</p>
<p>За-55</p>
<p>55 голосів набрала ваша поправка, тобто вона не проходить цього разу. Але прозвучала ініціатива представника комітету розглянути якнайшвидше профільний закон, комплексний.</p>
<p>Наступна поправка – 517-а, народний депутат Мусій. Мікрофон, будь ласка, увімкніть.</p>
<p>&nbsp;</p>
<p>11:27:38</p>
<p>МУСІЙ О.С.</p>
<p>Шановні народні депутати, прошу звернути увагу, ця правка стосується добровольців. І прошу обов'язково поставити її на голосування для врахування в повному обсязі.</p>
<p>А те, що коментує представник комітету, що через чотири роки нарешті комітет дозрів до якогось системного законодавства, яке буде потім колись в майбутньому невідомо коли прийнято, я думаю, ви це вийдіть до добровольців і вийдіть до бійців і їм розкажіть, що за чотири роки комітет нічого не зробив і не враховував тих, хто воював в Криму і захищав Крим, а колись десь потім ще щось зробить. Вам ще скільки років треба, щоб підготувати таке законодавство? Чому зараз не включити в той закон, який буде завтра проголосований? Я вірю, що він буде все-таки проголосований в нормальній редакції. Тому я наполягаю на включенні зараз саме.</p>
<p>&nbsp;</p>
<p>ГОЛОВУЮЧИЙ. Будь ласка, коментар комітету по поправці 517-й, яку комітет відхилив.</p>
<p>&nbsp;</p>
<p>11:28:36</p>
<p>ВІННИК І.Ю.</p>
<p>З приводу добровольців. Я хотів би поінформувати залу, що всі добровольці, які брали участь в проведенні антитерористичної операції, у відсічі збройної агресії, значна більшість, абсолютна більшість з них вже легалізовані в складі регулярних військових частин або Національної гвардії, або МВС, або Збройних Сил України Міністерства оборони.</p>
<p>Що стосується з приводу роботи комітету, теж дозволю собі прокоментувати. Дійсно, в нас є добровольці, які загинули або отримали поранення і на той час не були легалізовані у складі жодного військового формування, таким чином на них, на вашу думку, не поширюється соціальний захист. Насправді, це не так. Тому що саме за ініціативою комітету, безпосередньо я був автором правки, голова комітету, пан Ярош, теж член нашого комітету, приймаючи відповідне профільне законодавство щодо захисту добровольців, які у складі офіційних формувань беруть участь в проведенні антитерористичної операції, ми включили в правку, що по відношенню до тих, хто не був у складі, але загинув чи отримав відповідне поранення…</p>
<p>&nbsp;</p>
<p>ГОЛОВУЮЧИЙ. Дайте завершити. Будь ласка, 30 секунд.</p>
<p>&nbsp;</p>
<p>ВІННИК І.Ю. …за обґрунтованим клопотанням органу військового управління, в координації з яким він діяв, така особа може отримати відповідний статус чи члени його родини отримати відповідні виплати. Ця норма є в чинному законодавстві, вона імплементована, вона навіть працює по деяких особах, ми особисто як комітет допомагали окремим родинам отримати цей статус.</p>
<p>Так що говорити, що комітет з приводу цього нічого не робить, я категорично це заперечую. І, будь ласка, читайте хоча б законодавство, яке ми…</p>
<p>&nbsp;</p>
<p>ГОЛОВУЮЧИЙ. Позиція зрозуміла. Шановні колеги, комітет ще раз виклав свою позицію відносно цілої низки поправок на одну і ту саму проблематику – соціальні гарантії нашим військовослужбовцям.</p>
<p>Я прошу зараз визначитися із поправкою 517, яку запропонував народний депутат Мусій і його колеги. Комітет цю поправку відхилив. Я прошу визначитися.</p>
<p>&nbsp;</p>
<p>11:30:55</p>
<p>За-39</p>
<p>39 народних депутатів. Поправка не підтримана.</p>
<p>Наступна – 518-а, це "Самопомочі" поправка. Фракція не наполягає на своїй поправці.</p>
<p>519-а. Не наполягає автор.</p>
<p>520-а. Врахована частково. Автори, не наполягають автори.</p>
<p>521-а. Народний депутат Корчинська. Ви наполягаєте?</p>
<p>Будь ласка, мікрофон пані Корчинській.</p>
<p>&nbsp;</p>
<p>11:31:23</p>
<p>КОРЧИНСЬКА О.А.</p>
<p>Це ідентична правка, яка ще раз наполягає на тому, щоб ми вставили слово "захворювання". Ще раз звертаюся до Комітету з національної оборони: будь ласка, це нонсенс те, що ви зараз робите. Із завтрашнього дня, якщо цей закон буде проголосований, всі наші військовослужбовці всіх родів військ, які отримали захворювання і стали інвалідами, особами з інвалідністю під час проходження військової операції або АТО, вони будуть мати соціальний захист. Ви зараз їх позбавляєте невідомо на скільки місяців цього соціального захисту. Ще раз, панове депутати, нагадую – сьогодні п'ять поранених, два вбитих. Це зараз тут затишно у парламенті, а там ідуть бої. І коли ми позбавляємо їх соціального захисту, це реальна зрада. Я вас прошу, підтримайте одне слово, у тому числі і "захворювання". Це одне слово дасть додаткове життя сотням наших і тисячам наших бійців.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Хоче дати коментар щодо позиції тут комітету член комітету пан Береза. Будь ласка, пане Береза, вам мікрофон.</p>
<p>Я прошу пана Левченка трошечки відійти, бо зараз буде виступати колега, тут Вінник дає право від комітету відкоментувати цю поправку своєму колезі Березі.</p>
<p>Будь ласка.</p>
<p>&nbsp;</p>
<p>11:32:50</p>
<p>БЕРЕЗА Ю.М.</p>
<p>Я звертаюсь до вас, пані Оксано. Я розумію і знаю, скільки ви багато зробили для і добровольчого руху, і для Збройних Сил України, що стосується допомоги, але не плутайте праведне з грішним. Я ще раз говорю, от зараз у нас дискусія пішла не в ту сторону. Я вас запрошую особисто прийти до нас на комітет і подивитися ті закони, які якраз урегулювали уже ці моменти. Ми над ними пропрацювали досить потужно. І, до речі, представники, там, і БЮТ, партії "Батьківщина", партії "Самопоміч", ми врахували практично всі зауваження і передбачили всі наслідки, які можуть бути після війни всіх тих, хто приймав участь у цій війні навіть, незважаючи на те, що на той час, який, певний час, що пройде. І там ми все урегулювали.</p>
<p>І тому я хочу звернутись до здорового глузду вашого. Все ж таки підтримайте наш закон, той, що передбачає ці всі…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка, 15 секунд. Це позиція комітету.</p>
<p>&nbsp;</p>
<p>БЕРЕЗА Ю.М. Да, це позиція комітету. І я ще раз кажу, що підтримайте якраз… чим раніше ми цей закон приймемо, про який ми говоримо, дасть можливість зараз нам і прийняти слідуючі закони, які передбачають весь захист військовослужбовців, добровольців і всіх тих, хто приймає участь у цій війні. Не треба маніпулювати. Дякую.</p>
<p>&nbsp;</p>
<p>ГОЛОВУЮЧИЙ. Отже, шановні колеги, нагадую, ми розглядаємо поправку 521 народного депутата пані Корчинської. Вона стосується цього ж блоку соціального захисту наших військовослужбовців, інших наших громадян, осіб, які причетні до захисту державного суверенітету України на сході України.</p>
<p>Комітет висловив свою позицію також, що ця поправка врахована редакційно і вона врахована в усьому блоці цьому соціальному. Пані Корчинська наполягає на повному голосуванні за її поправку. Я прошу сесійну залу визначитися. Прошу, будь ласка.</p>
<p><b>&nbsp;</b></p>
<p>11:35:12</p>
<p>За-49</p>
<p>49 голосів, правка не врахована.</p>
<p>Також до мене звернулися автори попередніх поправок, зокрема 520-ї, зокрема народний депутат Рибчинський. Це по суті поправка, яка була також врахована редакційно, але вона подавалася від депутатів, представників профільного Комітету з питань ветеранів, інвалідів, і вони вимагають її в повному обсязі поставити.</p>
<p>Прошу, пан Рибчинський вам слово.&nbsp; Це 520-а.</p>
<p>&nbsp;</p>
<p>11:35:41</p>
<p>РИБЧИНСЬКИЙ Є.Ю.</p>
<p>Доброго дня. Так, так, так. Це профільний Комітет у справах учасників АТО.&nbsp; Ми попросили б&nbsp; використати цю поправку в наступній редакції. Абзац 8 пункту&nbsp; 4 статті 11 "Прикінцеві" і "Перехідні" положення Закону 7163, які б звучали так: осіб, які добровільно забезпечували або добровільно залучалися до забезпечення проведення антитерористичної операції – і далі по тексту. Якщо можна врахувати, будь ласка, зробіть це.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Будь ласка, позиція комітету який врахував редакційно цю поправку, але автори від ваших, від іншого комітету наполягають в повному обсязі.&nbsp; Прошу, пане Іване.</p>
<p>&nbsp;</p>
<p>11:36:25</p>
<p>ВІННИК І.Ю.</p>
<p>Ну, ми, дійсно, врахували редакційно ті положення з цієї правки, які стосуються законопроекту, який ми розглядаємо, і відповідного статусу осіб, які будуть брати участь у проведенні заходів забезпечення національної безпеки.</p>
<p>А те, що стосується учасників проведення антитерористичної операції, як я вже зазначав, спільно з паном Третьяковим під час засідання робочої групи було прийнято рішення, що у нас є низка проблемних питань у зв'язку зі статусом учасника проведення антитерористичної операції, які ми пропонуємо врегулювати окремим законопроектом, який вже буде прийнятий як резюме по тих всіх законодавчих актах, які сьогодні прийняті, включно, можливо, з цим, про деокупацію, який ми сьогодні розглядаємо. І потім спільно від двох комітетів ми зареєструємо проект і будемо його пропонувати в сесійний залі розглянути і врахувати всі положення, включно з тим, що говорить пані Корчинська, що внаслідок захворювання людина померла.</p>
<p>Водночас я ще раз хотів би звернутися, маючи нагоду, до керівництва Верховної Ради…</p>
<p><b>&nbsp;</b></p>
<p>ГОЛОВУЮЧИЙ. Завершити 30 секунд дайте, будь ласка.</p>
<p>&nbsp;</p>
<p>ВІННИК І.Ю. …ми, можливо, завтра розглянули абсолютно консенсусний проект, який пройшов в Комітет з питань нацбезпеки і оборони, який надає соціальний статус родинам загиблих, які померли внаслідок поранення, не одразу після отримання поранення, а через певний термін часу під час лікування. Є три альтернативних, їх всі можна вносити в зал, обирати один з них і голосувати його за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую за роз'яснення.</p>
<p>Отже, колеги, ми голосуємо зараз поправку 520, комітет її частково врахував. В той же час автори поправки вимагають, щоб вона була проголосована в повному обсязі, в тій редакції, яку пропонують автори. Я прошу визначатися сесійну залу по поправці 520.</p>
<p>&nbsp;</p>
<p>11:38:35</p>
<p>За-45</p>
<p>45 голосів, не підтримана поправка.</p>
<p>Наступна 522-а від "Самопомочі". Не наполягає "Самопоміч".</p>
<p>Рухаємося далі. Наступна –&nbsp; 525-а, Мусій. Наполягає.</p>
<p>Будь ласка, мікрофон народного депутата Мусія.</p>
<p>&nbsp;</p>
<p>11:38:53</p>
<p>МУСІЙ О.С.</p>
<p>Шановні народні депутати, шановний представник комітету, який за трибуною, ви закликали тільки що до логіки і розказували, що вже врегульовано статус добровольців, вже врегульовано в законі діючому про статус ветеранів війни і захисту інвалідів. То яка логіка, коли ви вносите зміни цим законом до вказаних законів? Якщо воно вже врегульоване, то навіщо вносити зміни? Виявляється, що воно все-таки не врегульоване, раз ви вносите зміни. А раз ви ці зміни вносите і комітет прийняв рішення їх внести, то доповніть тих наших бійців і добровольців, які воювали в Криму. Тому ніяких маніпуляцій тут жодних немає, як казав ще один із представників, і так само логіки я вашої абсолютно не розумію, і не бачу. Навіщо ви тоді вносите зміни взагалі, поясніть, будь ласка? І прошу в повному обсязі врахувати нашу правку.</p>
<p>&nbsp;</p>
<p>ГОЛОВУЮЧИЙ. Будь ласка, коментар профільного комітету.</p>
<p>&nbsp;</p>
<p>11:39:57</p>
<p>ВІННИК І.Ю.</p>
<p>Шановний колега, я вже про це говорив, ще раз повторюся, що ми вносимо зміни, що у нас внаслідок проведення заходів забезпечення національної безпеки з'явиться новий статус військовослужбовців, які брали участь. Зараз є статус проведення, наприклад, учасника антитерористичної операції. Цим законопроектом вводиться новий правовий режим застосування Збройних Сил і інших військових формувань. Саме тому всі особам залученим, військовослужбовцям залученим буде надаватися відповідний статус, і на них буде порушуватися соціальний захист та гарантії, які є в чинному законодавстві по відношенню до бійців і учасників антитерористичної операції. Саме тому цей статус скрізь внесений комітетом, всі альтернативні і інші статуси, ми поважаємо цю позицію, але комітет прийняв рішення це врегулювати окремим законопроектом.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякуємо за роз'яснення.</p>
<p>Отже, ми голосуємо зараз поправку 525-у. Комітет її редакційно врахував в цьому блоці законопроекту, але автори цієї поправки наполягають на повному врахуванні у своїй редакції. І зараз я прошу сесійну залу визначатися відносно цієї поправки 525-ї.</p>
<p>&nbsp;</p>
<p>11:41:22</p>
<p>За-42</p>
<p>42 голоси, не набирає необхідної кількості.</p>
<p>Наступна поправка – 527-а, народний депутат Рибчинський. Будь ласка,&nbsp; пан Рибчинський. Також поправка врахована редакційно, але автори від Комітету з питань ветеранів вимагають її врахувати в повному обсязі, прошу.</p>
<p>&nbsp;</p>
<p>11:41:39</p>
<p>РИБЧИНСЬКИЙ Є.Ю.</p>
<p>Ця поправка фактично дублює про те, що я сказав попередньо, вона просто переноситься ще на один пункт. І мене цілком задовольняє те, що сказав пан Вінник, якщо це ввійде в новий закон, хай так буде. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Зрозуміло,&nbsp; не наполягаєте на поправці, озвучили тільки вашу позицію.</p>
<p>Наступна поправка номер… Олени Шкрум немає.</p>
<p>529-а, народний депутат Світлана Заліщук. Я прошу ввімкнути мікрофон.</p>
<p>&nbsp;</p>
<p>11:42:08</p>
<p>ЗАЛІЩУК С.П.</p>
<p>Шановні колеги! Очевидно, що у нас напівпорожня зала, і будь-яка правка, яка ставиться зараз на підтвердження чи на голосування, не знайде достатньої кількості голосів, у нас елементарно немає 226 голосів. Незважаючи на те, що тут піднімаються надзвичайно важливі питання, в тому числі поваги і відшкодування людям, які гинуть на війні, про яку ми з вами говоримо.</p>
<p>Тим не менше, розуміючи, що&nbsp; моя правка не набере голосів, я&nbsp; хочу озвучити її для українського суспільства, для цієї зали, для журналістів. Моя правка стосується все ж таки&nbsp; врегулювання прав працівників охорони здоров'я, які надають допомогу в зоні бойових дій, коли вони виїжджають і допомагають нашим військовим, в тому числі нашим цивільним у&nbsp; містах, які обстрілюють.</p>
<p>Ви сказали, що&nbsp; це питання треба врегулювати комплексно і треба цілісний закон, який&nbsp; врахує ці питання. Але&nbsp; у нас четвертий рік&nbsp; війни, і&nbsp; ці питання не враховані. І на сьогоднішній момент лікарі, працівники охорони здоров'я виїжджають з&nbsp; цієї зони, тому що вони не можуть отримати статус учасника бойових дій і статус учасника війни. І я закликаю вас якнайшвидше розглянути цей…</p>
<p>&nbsp;</p>
<p>ГОЛОВУЮЧИЙ. Дякуємо, шановна пані Світлано.</p>
<p>Зараз від комітету хочу відреагувати… ну, не&nbsp; хоче, а просить пан&nbsp; Вінник, щоб від комітету їх позицію озвучив пан Береза. Ви піднімаєте&nbsp; дуже важливе питання і всі попередні доповідачі по&nbsp; своїх поправках відносно соціальних гарантій.</p>
<p>&nbsp;Я хочу сказати, що, можливо, ви дивились не всі&nbsp; поправки, але&nbsp; 531-а, спільна поправка комітету, яка&nbsp; врахована, якраз там, дивіться, вона звучить, йдеться те, про що&nbsp; говорите і ви, і пані Корчинська, і інші доповідачі, і пан Рибчинський щодо&nbsp; соціальних гарантій. Абаз другий викласти в такій редакції: "Порядок надання статусу учасника війни особам, зазначеним в&nbsp; абзаці першому пункту… цього пункту, категорії таких&nbsp; осіб, термін їх участі в забезпеченні проведення&nbsp; антитерористичної операції, в забезпеченні і здійсненні&nbsp; заходів, і в забезпеченні&nbsp; нацбезпеки і оборони, відсічі і стримуванні збройної агресії Російської Федерації в Донецькій та Луганській областях, а також райони антитерористичної операції визначаються…" І тут далі йде, що… і там&nbsp; їм визначають і гарантії медичні.&nbsp; Ні, там вони… зараз тепер позиція… там зараз йде позиція комітету.</p>
<p>Комітет, будь ласка,&nbsp; пан Береза.</p>
<p>&nbsp;</p>
<p>11:44:30</p>
<p>БЕРЕЗА Ю.М.</p>
<p>Я знову ж таки звертаюся до&nbsp; колег і хочу нагадати все ж таки, коли ми працювали над цим&nbsp; законом, було досить багато зламано списів. Ви знаєте, цей закон можна було прийняти вчора ще, коли б не було... такий спам поправок, деякі поправки ні про що, ні про як. Якщо&nbsp; пані Світлана, ви так хвилюєтесь за наших лікарів, от якраз треба було на моменті… в момент опрацювання цього закону до&nbsp; другого читання&nbsp; у комітеті включитися.&nbsp; І&nbsp; тому… пані Ірина, на жаль, зняла в мене&nbsp; 531 поправку, там&nbsp; ми все передбачили. І ми передбачили те… участь… участь якраз і лікарів, і середнього персоналу лікарень.</p>
<p>Тому не треба маніпулювати. Знову ж, це – повна маніпуляція. Читайте закон! Читайте повністю закон, а не так… і не вихвачуйте з контексту це. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, це був не коментар, це була позиція від комітету, озвучена паном Березою, де… <i>(Шум у залі)</i> Ні! Якщо… <i>(Шум у залі)</i> Ні! Ну…&nbsp; Стоп!&nbsp; У нас є позиція, коли має дати редакцію комітет, має дати свою редакцію. Я попрошу, щоби наступного разу з трибуни це робив тільки Вінник. Ми пішли тут на… як би такий компроміс. <i>(Шум у залі)</i></p>
<p>Я перепрошую, зараз. Пані Світлана як автор цієї поправки, 529-ї, ще просить, щоби пан Вінник долучився до висловлення своєї позиції. Будь ласка, пан Вінник, прошу вас.</p>
<p>&nbsp;</p>
<p>11:46:19</p>
<p>ВІННИК І.Ю.</p>
<p>Насправді, в законопроекті про основи державної політики щодо забезпечення державного суверенітету ми намагалися врегулювати участь інших осіб і зробити їх повноважними по відношенню до соціального захисту та гарантій, які законом і іншими законами про соціальний захист буде… будуть вони наділятися.</p>
<p>Справа в тому, що порядок, передбачений статтею 8, передбачає залучення Генеральним штабом… перелічується від матеріальних засобів, зброї, тощо, продовжуючи бійцями Збройних Сил, інших утворених формувань, ми перелічуємо ці формування, правоохоронних органів, спеціальних органів, а також інших осіб, які… працівників центральних органів виконавчої влади, які можна буде залучати для проведення відповідних заходів. Ми таким чином намагалися врегулювати ситуацію, щоб, у тому числі, які не користуються ані статусом військовослужбовця, ані є працівниками центральних органів виконавчої влади, отримали відповідний статус учасників проведення заходів забезпечення національної безпеки, і відповідно на них поширювався...</p>
<p>&nbsp;</p>
<p>ГОЛОВУЮЧИЙ. Завершіть, будь ласка.</p>
<p>&nbsp;</p>
<p>ВІННИК І.Ю. ...соціальних гарантій, який би поширювався&nbsp; і на бійців, які безпосередньо беруть участь в бойових зіткненнях.</p>
<p>Можливо, ці питання треба вирішувати окремо. Але знову ж таки позиція комітету полягає в тому, що, якщо ми хочемо комплексно, тим більше ретроспективою, врегулювати по відношенню до тих лікарів, які вже&nbsp; впродовж скоро чотири роки буде, як беруть участь у відсічі збройної агресії Російської Федерації, допомагаючи нашим пораненим, треба це врегульовувати окремим проектом. Тобто в майбутньому це, безумовно,&nbsp; можна робити буде відповідними наказами керівника Генерального штабу по відношенню до осіб, прізвища яких будуть вказані в формулярі, які будуть залучені до проведення заходів. В подальшому, в ретроспективі, напевно, це треба вирішувати окремим законопроектом.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;І я прошу зараз пані Світлана і пані Оксана Корчинська, зверніть увагу, сторінка 400 поправок, 400-а, напроти поправки пана Ляшка і Вовка, 516-а, отам там от викладена ця позиція, про яку ви говорите відносно того, що осіб, які добровільно забезпечували або залучалися до забезпечення проведення антитерористичної операції, здійснення заходів із забезпечення нацбезпеки і оборони, в тому числі і волонтерську діяльність, і стали інвалідами внаслідок поранення, контузії або каліцтва, одержаних під час забезпечення проведення антитерористичної операції, перебуваючи безпосередньо в районах та у період її проведення, під час забезпечення здійснення заходів і забезпечення нацбезпеки і оборони, відсічі і стримування та у період із зазначених заходів. Оце вона тут враховує те, про що говорите ви – по версії комітету. Це навпроти 516 поправки.</p>
<p>Але ми голосуємо, на вимогу пані Світлани Заліщук, поправку, що стосується соціального захисту людей, в тому числі і медиків, які беруть участь в антитерористичній операції, в повному обсязі поправку 529. Прошу&nbsp; визначитися сесійну залу. Прошу визначитися.</p>
<p>&nbsp;</p>
<p>11:49:39</p>
<p>За-48</p>
<p>48 народних депутатів підтримали вашу поправку в повному обсязі. Вона не набирає необхідної кількості голосів.</p>
<p>530-а. Пані Корчинська, ви будете виступати? Будь ласка,&nbsp; мікрофон пані Корчинській.</p>
<p>&nbsp;</p>
<p>11:49:54</p>
<p>КОРЧИНСЬКА О.А.</p>
<p>Я в такій ситуації не можу ставити вже, це безсенсово, ставити на підтвердження. Зараз мені соромно за всіх народних депутатів, які не присутні в залі, тому що місяць тому вони проголосували за підвищення своїх заробітних плат, і в кілька разів мають більшу зарплату, а не працюють. Мені здається, що після таких голосувань, коли у нас 543-я правка і у нас немає жодної підтвердженої правки, який парламент в світі може робити по 500, а в даному разі у нас буде 680 правок і жодної підтвердженої, в чому робота є Верховної Ради? Тому я&nbsp; надіюсь, що після такого голосування депутати так само дружньо як за цей закон проголосують за те, щоб знизити собі&nbsp; в кілька разів все ж таки свою оплату так званої праці.</p>
<p>Дякую.&nbsp; Я не ставлю на підтвердження.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Зрозуміло. Ви тільки висловили позицію.</p>
<p>Я можу тільки доєднатися до слів пані Оксани і від імені нашої президії, що просимо посилити відповідальність всіх наших колег і більш активно відвідувати пленарні засідання.</p>
<p>533-я поправка. Народний депутат Рибчинський. Не наполягає.</p>
<p>535-а. Народний депутат Рибчинський. Не наполягає.</p>
<p>538-а. Народний депутат Мусій наполягає. Будь ласка,&nbsp; мікрофон пану Мусію.</p>
<p>&nbsp;</p>
<p>11:51:39</p>
<p>МУСІЙ О.С.</p>
<p>Шановні народні депутати! Ця правка стосується&nbsp; тих осіб, які пропали безвісті і&nbsp; загинули, в тому числі і ті, які&nbsp; знаходились&nbsp; на території Автономної Республіки Крим під час процесу окупації Криму, а також наших волонтерів, які надавали допомогу, які брали участь в звільненні Криму чи в боротьбі за те, щоб він не був окупований. І виходить, що ми врегульовуємо… так як ця правка врахована частково, ми врегульовуємо це для тих, хто брав участь в антитерористичній операції в Донецькій і Луганській області, а чомусь про Крим знову забули, і знову зсилаємося на те, що це треба десь колись потім врегулювати. То давайте зараз врегулюємо це. Навіщо потім відкладати, коли є… сама правка стосується тільки додатку туди двох слів: Автономна Республіка Крим і Севастополь. Ми що, забули за українську землю в Криму чи в Севастополі? Напевно, ні. То давайте виконаємо наш святий обов'язок і включимо теж нашу правку в повному обсязі. Прошу…</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Будь ласка, пане Іване.</p>
<p>&nbsp;</p>
<p>11:52:55</p>
<p>ВІННИК І.Ю.</p>
<p>Я вже давав коментар з цього питання. Можу тільки ще раз повторитися, що всі статуси додаткові, які ми обговорюємо з вами, ми їх поважаємо, але ми прийняли рішення це окремим проектом врегульовувати. В цьому проекті поширюються соціальний захист та гарантії на статус, який буде реалізовуватися на виконання цього проекту. Це статус учасника заходів забезпечення національної безпеки. Скрізь по тексту через "Перехідні положення", закони України загальної регуляторної дії в цій сфері вони скореговані належним чином.</p>
<p>&nbsp;</p>
<p>11:53:27</p>
<p>ГОЛОВУЮЧИЙ. Дякую.</p>
<p>Дана поправка врахована редакційно, але автор поправки наполягає, щоб вона була врахована в повному об'ємі. І тому таким чином я її ставлю на голосування.</p>
<p>Хто за те, щоб поправку 538 врахувати в повному об'ємі, прошу проголосувати, будь ласка.</p>
<p>&nbsp;</p>
<p>11:53:53</p>
<p>За-46</p>
<p>Рішення не прийнято.</p>
<p>539-а. Не наполягають автори.</p>
<p>540-а. Не наполягає.</p>
<p>542-а. Не наполягає.</p>
<p>543-я. Не наполягає автор.</p>
<p>545-а, Луценко. Не наполягає.</p>
<p>546-а. Будь ласка, Семенуха. Включіть мікрофон.</p>
<p>&nbsp;</p>
<p>11:54:30</p>
<p>СЕМЕНУХА Р.С.</p>
<p>Семенуха Роман, фракція "Самопоміч". Шановні колеги, від чіткості та однозначності формулювань в законі буде залежати дуже багато, а як відомо, диявол завжди криється в деталях. На перший погляд проект закону нібито фіксує факт збройної агресії Росії проти України, але визнання факту збройної агресії має запустити юридичний механізм, закріплений Конституцією України, коли Президент приймає рішення про використання Збройних Сил України та вносить його на затвердження Верховної Ради України, після чого Збройні Сили набувають право використовувати зброю для відсічі зовнішньої агресії. Але водночас законопроект містить незрозумілі зміни, якими передбачається, що Збройні Сили України мають право застосовувати і використовувати зброю та бойову техніку фактично в мирний час. Фактично ця норма зафіксує не стан&nbsp; збройної агресії Росії проти України, а факт громадянської війни. Така, здавалось би, юридична помилка насправді може мати фатальні наслідки. Тому прошу врахувати нашу правку.&nbsp;&nbsp; Дякую.</p>
<p>&nbsp;</p>
<p>ГОЛОВУЮЧИЙ. Будь ласка, пане Іван.</p>
<p>&nbsp;</p>
<p>11:55:34</p>
<p>ВІННИК І.Ю.</p>
<p>Безумовно, на час проведення заходів забезпечення національної безпеки на виконання відсічі збройної агресії Російської Федерації в статті 8, 9, 10 проекту ми пропонуємо написати вичерпний перелік дій, які можуть робити військовослужбовці, залучені до проведення цієї операції, включно з застосуванням зброї, інших заходів, з затриманням осіб тощо.</p>
<p>Я розумію вашу критику, я заперечую вживання термінів, що це може бути тлумачено як громадянський конфлікт. Цим законом встановлено факт російської збройної агресії, яка почалася 20 лютого 2014 року внаслідок анексії незаконної через проведення нелегітимного референдуму в Криму, продовжилася в Донецькій, Луганській областях і таким чином держава, реалізуючи своє право, забезпеченого Статутом ООН статтею 51, реалізує&nbsp; право на самооборону. Керуючись Конституцією, ми маємо право на відсіч збройної агресії, в тому числі у порядку, передбаченому Законом про сили оборони. Саме тому…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ВІННИК І.Ю. …безумовно, бійці будуть застосовувати зброю. І ми переконані, що саме такий порядок, якщо він буде прийнятий, убезпечить будь-якого бійця, який застосовував чи буде застосовувати зброю на відсіч російської збройної агресії, починаючи з 20 лютого 2014 року, від будь-яких кримінальних переслідувань за таке застосування під час виконання своїх службових, військово-службових обов'язків. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Ви наполягаєте на голосуванні, Романе?</p>
<p>Я ставлю на голосування правку 546, комітетом вона відхилена. Хто її підтримує, я прошу її голосувати, будь ласка.</p>
<p>&nbsp;</p>
<p>11:57:32</p>
<p>За-47</p>
<p>Рішення не прийнято.</p>
<p>Наступна, 547-а. Не наполягає.</p>
<p>548-а. Не наполягає.</p>
<p>549-а. Не наполягає.</p>
<p>550-а. Наполягає. Мусій, будь ласка.</p>
<p>&nbsp;</p>
<p>11:57:46</p>
<p>МУСІЙ О.С.</p>
<p>Прошу її поставити на врахування в повному обсязі. І все.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Чи є потреба коментувати? Ну, очевидно, немає потреби.</p>
<p>Правка 550-а врахована редакційно. Група народних депутатів... Група депутатів наполягає, щоб вона була врахована в повному об'ємі. Хто підтримує дану пропозицію, прошу голосувати. Будь ласка.</p>
<p>&nbsp;</p>
<p>11:58:24</p>
<p>За-49</p>
<p>Рішення не прийнято.</p>
<p>І 548-а, Шкрум. Включіть мікрофон.</p>
<p>&nbsp;</p>
<p>11:58:30</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, я б просила все-таки поважати право кожного депутата надавати правки, не називати це там спамом, не називати це якимсь зловживанням, це наше право як народних депутатів подавати правки. Я думаю, що цей закон надзвичайно важливий і дуже важливо, щоб українські громадяни, в тому числі і ті, які знаходяться на фронті, захищають нас з вами, слухали дискусію щодо кожної поправки і кожного важливого питання.</p>
<p>А ця моя поправка стосується такого положення в законопроекті, який зараз звучить так: "Органи військового управління, з'єднання військової частини, підрозділи ЗСУ можуть залучатися у мирний час відповідно до закону, до здійснення заходів, передбачених законами України по захисту, по суверенних територіях України". Я не розумію, колеги, як можуть Збройні Сили України в неконституційний спосіб залучатися у мирний час. По-перше, я не розумію, чому у нас мирний час, я вважаю, що він абсолютно не мирний, і Україна все-таки є в стані війни. По-друге, я пропоную підписувати все це відповідно до Конституції і не надавати повноваження залучати у мирний час Збройні Сили, так, як це не передбачено Конституціями, не передбачено нашими законами. Не треба…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, пане Іван.</p>
<p>&nbsp;</p>
<p>11:59:46</p>
<p>ВІННИК І.Ю.</p>
<p>Ви знаєте, ви дали фаховий юридичний коментар, але реальність сьогодення вона дещо відмінна від того, що ви моделюєте. Справа у тім, що Збройні Сили України, починаючи від квітня 2014 року, у повному обсязі залучені як силовий підрозділ для забезпечення миру та стабільності в Україні, для відсічі збройної агресії Російської Федерації у межах проведення антитерористичної операції. Ця вже норма є чинною у Законі України "Про Збройні Сили України". Вони мають право застосовувати зброю, інші засоби наявні. Тому відповідно у зв'язку з прийняттям цього законопроекту необхідні зміни треба так само внести у Закон України "Про Збройні Сили" як повноваження Збройних Сил під час мирного часу згідно Конституції України у повному обсязі реалізовувати заходи на відсіч збройній агресії Російської Федерації. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, я ставлю на голосування поправку 548 народного депутата Шкрум. Комітет її відхилив. Хто підтримує дану поправку, прошу проголосувати.</p>
<p>&nbsp;</p>
<p>12:01:06</p>
<p>За-53</p>
<p>Рішення не прийнято.</p>
<p>12:01. І я звернув увагу, шановні колеги, що час підійшов для відпочинку від виснажливої роботи у залі. Але ми маємо визначитись, з якої поправки ми розпочнемо після перерви. Це буде 551-а народного депутата Крулька. Народний депутат Крулько, наполягаєте, так? Отже, з вашої поправки ми почнемо роботу після перерви, 551-а. Я прошу уважно підготуватись під час перерви до виступу, будь ласка.</p>
<p>І таким чином, згідно Регламенту, я оголошую перерву на 30 хвилин. О 12:32 прошу всіх прибути у зал для продовження нашої роботи. Дякую вам.</p>
<p>&nbsp;</p>
<p align=center><i>(Після перерви)</i></p>
<p align=center><i>&nbsp;</i></p>
<p>ГОЛОВУЮЧИЙ. Колеги, час, відведений для перерви, завершений. Я прошу заходити в зал народних депутатів, особливо автора наступної поправки. Зорієнтуйте хтось.</p>
<p>Отже, колеги, будь ласка, заходимо в зал. Я запрошую депутатів в зал для продовження роботи, автор поправки буде буквально за 30 секунд.</p>
<p>Отже, нагадую, ми завершили на поправці 551-й, автор –&nbsp; Іван Крулько. Прошу Івана Вінника приготуватись до коментування.</p>
<p>І надаю слово по 551 правці Івану Крульку. По 52-й, так? Будь ласка, пане Іван.</p>
<p>&nbsp;</p>
<p>12:35:05</p>
<p>КРУЛЬКО І.І.</p>
<p>Так. Іван Крулько, фракція "Батьківщина". Ця поправка, яку подав я разом з народним депутатом Борисом Тарасюком стосується того, щоб замінити слова "район проведення антитерористичної операції" на слова "надзвичайні ситуації викликані актами збройної агресії".</p>
<p>553 поправка, комітетська, вона передбачає інше формулювання: "район відсічі збройній агресії Російської Федерації".</p>
<p>Я погоджуюся із таким підходом комітету. Але я хотів би під&nbsp; стенограму попросити доповідача, щоб по всьому тексту закону ми вживали одну термінологію, термінологію, яку ми вже прописували раніше: відсіч і стримування агресії Російської Федерації.</p>
<p>Тому є прохання під стенограму, щоб ми по всьому тексту закону використовували не "відсіч", а "відсіч і стримування".&nbsp; Це буде більш коректно і буде…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>КРУЛЬКО І.І. Це буде більш коректно, і буде використовуватися одна термінологія по всьому тексту законопроекту.&nbsp; Просив би врахувати.</p>
<p>А я погоджуюся з 553 поправкою, яку прийняв комітет. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Пане Іване, будь ласка.</p>
<p>&nbsp;</p>
<p>12:36:36</p>
<p>ВІННИК І.Ю.</p>
<p>Ми теж за уніфікацію термінології. Дійсно, фактично ідеологія цього проекту побудована навколо фактично дії на відсіч і стримуванні збройної&nbsp; агресії. Між іншим, в "Прикінцевих" та "Перехідних" положеннях, де ми вносимо зміни в нормативно-правові акти загальної регуляторної дії, ми пишемо відсіч і стримування агресії, не ідентифікуючи російську агресію, таким чином робимо цей акт уніфікованим для будь-якого майбутнього часу. Незрозуміло, звідки буде наступна агресія, можливо, Російська Федерація буде по іншому називатися, і тоді нам доведеться міняти норми.</p>
<p>Тому я підтримаю ідеологію: скрізь по тексту законопроекту. Завтра, коли ми будемо резюмувати фактично вже текст з тими правками, які ми будемо вносити за пропозицією окремих депутатів під стенограму, скрізь по тексту ми пропонуємо писати "відсіч і стримування збройної&nbsp; агресії".</p>
<p>Безумовно, проект буде голосуватися з необхідним техніко-юридичним доопрацюванням, і це&nbsp; нам дозволить це все виправити. Дякую.</p>
<p>&nbsp;</p>
<p>ГОЛОВУЮЧИЙ. Я розумію, є принципова згода з логікою. Але тим неменше поправку треба ставити на голосування. Ми, як завжди це було, перед голосуванням на підставі всього обговорення, пан Іван доповість компромісні пропозиції, і ми їх проголосуємо. Але по даній правці, пане Іване, ви наполягаєте на голосуванні. Добре, тоді ми її проголосуємо, але позиція представника комітету лишається в силі, і він озвучить компромісну спільну позицію напередодні голосування, щоб ми дійшли до спільного порозуміння.</p>
<p>Я ставлю на голосування поправку 552, комітет її відхилив, хто її підтримує, я прошу голосувати.</p>
<p>&nbsp;</p>
<p>12:38:35</p>
<p>За-32</p>
<p>Рішення не прийнято.</p>
<p>554-а. Семенуха Роман, будь ласка.</p>
<p>&nbsp;</p>
<p>12:38:45</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч". Шановні колеги, я скористаюся цією правкою для того, щоб відрекомендувати пана доповідача щодо попередньої нашої правки 546-ї щодо порядку застосування Збройних Сил України.</p>
<p>Шановний пан Іване, ніхто не заперечує право, навіть не право, а повноваження і обов'язок Президента застосовувати Збройні Сили України. Споконвічно так повелося, що будь-який Президент або найвища посадова особа має спокусу застосовувати Збройні Сили України не тільки для відсічі зовнішньої агресії, але і проти власного народу. І саме тому в усіх європейських парламентах застосування Збройних сил здійснюється виключно з погодженням парламенту, це запобіжник. Якщо ти маєш повноваження, то ти маєш і відповідальність. А парламент як представницький орган беззаперечно дає згоду Президенту, в тому випадку також.</p>
<p>Тому все-таки я прошу вас подумати і знову повернутися до цієї правки для того, щоб застосування Збройних Сил України відбувалося виключно через погодження з національним парламентом. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, пане Іван.</p>
<p>&nbsp;</p>
<p>12:39:58</p>
<p>ВІННИК І.Ю.</p>
<p>Не зовсім погоджуємося з цією логікою, поясню чому. Дійсно, практика і Конституція України, і окремих інших конституцій інших держав наділяє повноваженням парламент або інші загальні збори погоджувати застосування Збройних Сил. А що стосується застосування зброї, воно доволі широке поняття, воно керується як і окремими профільними законами, як, наприклад, в Україні Закон про Національну поліцію, який може, дозволяє застосовувати зброю у певних випадках, так само, як&nbsp; статутами Збройних Сил України.</p>
<p>Коли мова йде конкретно про військову агресію, то навіть Конституція України прямо і опосередковано дозволяє Україні здійснювати заходи на стримування будь-якої агресії і здійснення заходів на відсіч цієї агресії, те, що ми зараз обговорювали. Саме застосовувати зброю, заходи. Якщо, дійсно, ми хочемо застосовувати Збройні Сили в повному обсязі під час оголошення&nbsp; правового режиму воєнного стану, підготовки до війни чи стану війни, оголошення війни такі повноваження є у Президента України, але у погодженні з парламентом України. В даному…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд.</p>
<p>&nbsp;</p>
<p>ВІННИК І.Ю. В даному випадку Росія оголосила, власне, не оголосила війну, а здійснює війну проти України, збройну агресію. Тому ми здійснюємо заходи на відсіч цієї агресії. Якщо б Росія&nbsp; оголосила офіційно війну, ми,&nbsp; безумовно, в такому випадку могли і були б зобов'язані вживати відповідних заходів і приймати відповідні рішення на рівні парламенту. А щодо відсічі будь-яких актів агресії вони мають бути реалізовані безпосередньо, моментально, без зволікання і одразу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Отже, 554 правка, відхилена. Група авторів наполягає на голосуванні. Хто підтримує поправку 554, прошу голосувати, комітет її відхилив.</p>
<p>&nbsp;</p>
<p>12:42:02</p>
<p>За-28</p>
<p>Рішення не прийнято.</p>
<p>555-а, Сергій Євтушок, будь ласка.</p>
<p>&nbsp;</p>
<p>12:42:13</p>
<p>ЄВТУШОК С.М.</p>
<p>Сергій Євтушок, фракція "Батьківщина". 555 поправка. Я одразу хочу сказати, що для нас, для фракції "Батьківщина", безумовно, є хорошим сигналом те, що в комітеті безліч поправок наших було підтримано. Але в той же час таких фундаментальних поправок, не тільки технічних,&nbsp; на жаль, вони враховані або частково, або взагалі відхилені.</p>
<p>І в 555 поправці мова йде про те, що в преамбулі Закону України "Про військові цивільні адміністрації" слова&nbsp; "в Донецькій та Луганській областях" після слів "над тимчасово окупованими територіями" виключити.</p>
<p>Прошу&nbsp; дану поправку поставити на голосування. Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>12:43:07</p>
<p>ГОЛОВУЮЧИЙ.&nbsp; Будь ласка, коментар від профільного комітету.</p>
<p>&nbsp;</p>
<p>12:43:10</p>
<p>ВІННИК І.Ю.</p>
<p>Ми створили інститут військово-цивільних адміністрацій як інститут, який має налагоджувати звичайне життя, конституційний лад, проводити вибори, виконувати повноваження виконавчої гілки влади, виконувати повноваження органів місцевого самоврядування на територіях, які зазнали агресії, були тимчасово окуповані та є звільненими, звільненими на певний&nbsp; період часу. Саме тому військово-цивільні адміністрації&nbsp; можуть діяти тільки на&nbsp; звільнених територіях. У зв'язку з цим мова йде про те, що в будь-якому випадку вживання термінології "тимчасової окупації" в контексті законопроекту&nbsp; військово-цивільні адміністрації не відповідає суті і змісту цього проекту. Саме тому ми&nbsp; цю правку відхилили.</p>
<p>Водночас, не можемо не подякувати фракції "Батьківщина" за конструктивну роботу при доопрацюванні цього проекту&nbsp; до другого&nbsp; читання. Дійсно, завдяки роботі "Батьківщини" цей законопроект став досконалішим. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, будь ласка, визначаємося по поправці 555-й. Визначаємося по цій поправці. Комітет її відхилив. Автори наполягають на тому, щоб вона була проголосована.</p>
<p>Будь ласка, ставимо&nbsp; на голосування поправку 555-у. Прошу.</p>
<p>&nbsp;</p>
<p>12:44:44</p>
<p>За-36</p>
<p>Поправка не підтримана.</p>
<p>Наступна – 556 поправка, народний депутат Мусій. Будь ласка.</p>
<p>&nbsp;</p>
<p>12:44:52</p>
<p>МУСІЙ О.С.</p>
<p>Шановні народні депутати, прошу звернути увагу,&nbsp;&nbsp; що ця правка теж&nbsp; стосується змін до Закону про&nbsp; військово-цивільні адміністрації. І мені дуже важко&nbsp; зрозуміти логіку представника комітету, який каже, от коли&nbsp; ми будемо звільняти інші території, от тоді ми знову будемо створювати військово-цивільні адміністрації. Ви за такою логікою, ви знаєте, ми знову будемо п'ять років чи чотири роки, як приймаємо цей закон, чотири роки&nbsp; створювати військову цивільну адміністрацію Автономної Республіки Крим&nbsp; і міста Севастополя. Чому нам зараз в цьому законі не прописати таку можливість, яка дасть тоді, коли ми будемо звільняти Автономну Республіку Крим від московського ярма, створити відповідну адміністрацію?</p>
<p>Тому я наполягаю на тому, щоби в повному обсязі була врахована наша правка. Вважаю, що…</p>
<p>&nbsp;</p>
<p>12:45:48</p>
<p>ГОЛОВУЮЧИЙ.&nbsp; Будь ласка, профільний комітет, прокоментуйте.</p>
<p>&nbsp;</p>
<p>12:45:52</p>
<p>ВІННИК І.Ю.</p>
<p>Ну, я, чесно кажучи, не до кінця зрозумів, яким чином коментар кореспондується із змістом правки. Водночас Закон про військово-цивільні адміністрації чітко врегульовує, що на територіях, де органи місцевого самоврядування самостійно або в якийсь інший спосіб усунулися від виконання своїх обов'язків, це саме стосується АРК Крим, по великому рахунку, не повному обсязі, там буде створена після звільнення військово-цивільна адміністрація. Іншого порядку не існує наразі в українському законодавстві. Можливо, щось буде окремо впроваджено, але зараз воно так є, як є. І жодним чином закон наразі не обмежує повноваження Президента України створити військово-цивільну адміністрацію на будь-якій звільненій території, яка&nbsp; є сьогодні тимчасово окупована.</p>
<p>Якщо ви почитаєте профільний закон про правовий статус окупованого Криму, там у статті 2 написано, що територія АРК Крим, там перелічується, конкретно, що: включно з шельфом, водами, повітряним простором, те, що є&nbsp; окуповано Російською Федерацією і дата окупації – 20 лютого 2014 року, яку ми постійно згадуємо у контексті цього проекту як дату початку російської агресії проти України.</p>
<p>Тому я не бачу тут ніяких суперечностей, ми це відхилили. Водночас, це не …</p>
<p>&nbsp;</p>
<p>ГОЛОВУЮЧИЙ.&nbsp; Дякуємо за роз'яснення.</p>
<p>Шановні колеги, я прошу визначитися по поправці 556. Комітет її відхилив, і ми почули тільки що обґрунтування комітету відносно тексту конкретної поправки.</p>
<p>Прошу голосувати.</p>
<p>&nbsp;</p>
<p>12:47:28</p>
<p>За-36</p>
<p>Не набирає необхідної кількості.</p>
<p>Наступна 557-а народного депутата Шкрум.&nbsp; Не наполягає.</p>
<p>Наступна 558-а, народний депутат Крулько. Я прошу увімкнути мікрофон.</p>
<p>&nbsp;</p>
<p>12:47:43</p>
<p>КРУЛЬКО І.І.</p>
<p>Іван Крулько, фракція "Батьківщина". Пане&nbsp; Іване, я хотів продовжити з вами якраз дискусію, яку ми розпочали під час попередньої поправки, з приводу того, щоби зняти з тексту закону термін "антитерористична операція" як той термін, який себе не просто вичерпав, а він з самого початку був достатньо дивний у випадку, коли в нас іде збройна агресія і треба вводити воєнний стан, буде оголошена так звана АТО, яка вже більше трьох років, майже чотири роки відбувається в Україні.</p>
<p>Так от, я&nbsp; хотів що сказати, абсолютно правильно ваша логіка в тому питанні, що це має бути універсальний закон, який не може стосуватися частини територій Донецької, Луганської областей. Саме тому треба не просто "відсіч і стримування збройної агресії"&nbsp; вживати, але і розширити цей законопроект повноцінно на Крим і на місто Севастополь. Це ті поправки, які ми подавали з самого початку. І тому щодо завтрашнього голосування, давайте дійсно приймемо державницьке рішення і будемо використовувати цей потрібний для України закон, який стосується усіх окупованих територій, виключно із Кримом і Севастополем...</p>
<p>&nbsp;</p>
<p>ГОЛОВУЮЧИЙ. Позиція зрозуміла, роз'яснення комітету вже було з цього приводу, більше того, було подано дві поправки до цього пункту і&nbsp; одна з них врахована, це народних депутатів Вінника, Пашинського, Левуса і Савченко, по суті, поправка комітету, яка є альтернативною до тексту поправки шановного депутата Крулька.</p>
<p>Але Іван Крулька і його колеги по поправці наполягають, щоби було визначено в їх авторстві в цій редакції. І я прошу залу визначитися, будь ласка.</p>
<p>&nbsp;</p>
<p>12:49:37</p>
<p>За-43</p>
<p>43 народних депутати, не підтримана поправка.</p>
<p>Наступна, 559-а. Не наполягає фракція "Самопомочі", авторству якої належить ця поправка.</p>
<p>Наступна, 561-а. Мусій наполягає. Будь ласка, мікрофон.</p>
<p>&nbsp;</p>
<p>12:49:54</p>
<p>МУСІЙ О.С.</p>
<p>Шановні народні депутати, шановний доповідач по цьому законопроекту! Це остання правка від народних депутатів, які входять до міжфракційного об'єднання "Народний контроль", і, на превеликий жаль, із 21 правки ви врахували тільки одну єдину правку. Тому ми, звісно, будемо визначатися сьогодні вже, я надіюсь, шляхом голосування за ці правки. Але наша позиція абсолютно чітка, і я хочу зараз її озвучити. Ми будемо наполягати&nbsp; в кінцевій редакції все-таки на внесенні дати агресії, на заборону переміщення&nbsp; товарів промислових (так як товари у вас там загалом зазначені) і обов'язково на те, щоб не в преамбулі, а в самому тексті закону першим пунктом стояло: "Росія – агресор". Крапка. А не завуальовано так, як ви це заховали кругом, крім абсолютно чіткої фрази в 1-й статті: український парламент визнає Російську Федерацію&nbsp; країною… ворогом і агресором.</p>
<p>Дякую. Прошу поставити на голосування в повному обсязі нашу останню правку.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка,&nbsp; зараз представник комітету. Дайте позицію вашого комітету з цього приводу.</p>
<p>&nbsp;</p>
<p>12:51:08</p>
<p>ВІННИК І.Ю.</p>
<p>Ну, взагалі-то щодо кількості правок, комітет отримав 673 правки від понад 100 депутатів. Ми намагалися максимально консенсусно знайти спільне бачення для того,&nbsp;&nbsp; щоб мати результативне голосування в залі таким, щоб воно об'єднало всі політичні сили, і нічого нас не роз'єднувало.</p>
<p>Що стосується пропозицій агресора,&nbsp; то скрізь по тексту визначено, що Російська Федерація здійснила акт збройної агресії. Саме "акт збройної агресії" є термінологією, яка вживається широко в міжнародному праві, і ми його&nbsp; цитуємо в українському законодавстві. Так, дійсно, в своїх політичних&nbsp; виступах ми Росію можемо називати&nbsp; окупантом, агресором, але для… ми для&nbsp; цілей цього закону і&nbsp; в подальшому&nbsp; використанні в будь-яких міжнародних&nbsp; відносинах ми вживаємо термін " збройна агресія Російської Федерації",&nbsp; яка, на мій погляд,&nbsp; є&nbsp; абсолютно&nbsp; тотожним того,&nbsp; що ви говорите. Ми, безумовно, маємо поважати якісь практики нормопроектувальні, які ми застосовуємо під час написання чи&nbsp; обговорення, чи вдосконалення законопроектів в корегуванні їх до другого читання.</p>
<p>&nbsp;</p>
<p>ГОЛОВУЮЧИЙ. Позиція зрозуміла і роз'яснення комітету відносно 21 поправки, яку подавали депутати, у тому числі і пан Мусій.</p>
<p>А зараз ми голосуємо за одну з цих 21 поправки, які були попередньо всі обговорені, –&nbsp;&nbsp; 561-у.&nbsp; Комітет виступив проти цієї поправки, і я прошу залу визначатися. Дуже дякую.</p>
<p><b>&nbsp;</b></p>
<p>12:52:51</p>
<p>За-39</p>
<p>Не підтримана і ця ваша одна з 21-ї поправки в сесійній залі.</p>
<p>Наступна - 562-а, народний депутат Шкрум. Не наполягає.</p>
<p>563-я. Не наполягає її колега.</p>
<p>564-а, Олена Сотник. Прошу вас, будь ласка, пані Олена.</p>
<p>&nbsp;</p>
<p>12:53:09</p>
<p>СОТНИК О.С.</p>
<p>Олена Сотник, фракція "Самопоміч". Дана поправка є, як, в принципі, і багато інших поправок "Самопомочі", вони стосувалися того, що не можна переписувати Конституцію законом, навіть якщо цей закон про деокупацію, реінтеграцію або відновлення територіальної цілісності. Тому що Конституція – це єдиний гарант дотримання прав людини. І навіть війна не є виправданням для того, щоб узурпувати владу, для того, щоб надавати Президенту ті повноваження, які для нього Конституцією не передбачені.</p>
<p>Тому вкотре ми наполягаємо на тому, що Президент має звертатися до Верховної Ради для того, щоб використовувати Збройні Сили України, для того, щоб захистити наших хлопців солдатів від будь-яких переслідувань. Це має чітко відповідати діючим законам, це має чітко відповідати Конституції України. І те саме стосується будь-яких строків. Ці строки мають, мається на увазі проведення, використання Збройних Сил, ці строки мають бути чітко зазначені в указі Президента. І дія цього…</p>
<p>&nbsp;</p>
<p>ГОЛОВУЮЧИЙ. Дайте завершити, 30 секунд.</p>
<p>&nbsp;</p>
<p>СОТНИК О.С. Дякую. І дія цього указу починає свій відлік з моменту, коли Верховна Рада фактично це узгодить. Тому прошу підтримати дану поправку і підтримати логіку "Самопомочі", яка фактично в інтересах держави, яка фактично в інтересах людей, – не допустити узурпації влади. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, коментар профільного комітету.</p>
<p>&nbsp;</p>
<p>12:54:43</p>
<p>ВІННИК І.Ю.</p>
<p>Я розумію, що ми можемо дискутувати з приводу відповідності чи невідповідності основному закону України – Конституції України, тексту законопроекту чи змін до нього. Але хочу нагадати всім, що єдиним уповноваженим органом який може тлумачити Конституцію, є Конституційний Суд. І тут у зв'язку з цим не можу не відзначити, що, на жаль, у мене є відчуття, що коли ми приймемо цей законопроект про особливості державної політики щодо забезпечення суверенітету в окремих районах, знайдуться окремі політики, можливо, громадяни, можливо, громадяни інших країн, які опосередковано будуть намагатися оскаржити окремі положення чи в цілому проект цього закону, визнати його таким, що не відповідає Конституції України і, відповідно, нечинним, недіючим.</p>
<p>Ми розуміємо, що ми зобов'язані захистити нашу державу, ми розуміємо, що незалежність, суверенітет України понад усе. Ми також усвідомлюємо, що в особливий період під час здійснення відсічі збройної агресії Російської Федерації Президент…</p>
<p>&nbsp;</p>
<p>ГОЛОВУЮЧИЙ. Завершити дайте, будь ласка, 30 секунд.</p>
<p>&nbsp;</p>
<p>ВІННИК І.Ю. …виконує повноваження Верховного Головнокомандувача, ці повноваження прописані як в Конституції України, так і вони прослідковуються в інших законах: про Збройні Сили України, про сили оборони, інших профільних прийнятий на реалізацію повноважень всіх силових і військових формувань, які сьогодні захищають Україну і українців. Саме тому просимо підтримати текст законопроекту, підготовлений&nbsp; комітетом у другому читанні як такий, який вже потрібний Україні сьогодні. Дякую.</p>
<p>&nbsp;</p>
<p>ГОЛОВУЮЧИЙ. Позиція комітету висловлена. Автори наполягають на включенні своєї поправки 564, і тому – це поправка депутатів від "Самопомочі" – я прошу залу визначатися відносно цієї поправки.</p>
<p>&nbsp;</p>
<p>12:56:50</p>
<p>За-34</p>
<p>34 народних депутатів її підтримали, не набирає необхідної кількості голосів.</p>
<p>Будь ласка, наступна – 565-а, народний депутат Крулько. Не наполягає.</p>
<p>566-а…</p>
<p>Наполягає. Будь ласка, мікрофон пану Івану.</p>
<p>&nbsp;</p>
<p>12:57:08</p>
<p>КРУЛЬКО І.І.</p>
<p>По 565-й.&nbsp; Іван Крулько, фракція "Батьківщина".</p>
<p>&nbsp;</p>
<p>ГОЛОВУЮЧИЙ. Я перепрошую, ви по…</p>
<p>&nbsp;</p>
<p>КРУЛЬКО І.І. Я якраз по 565-й хотів..</p>
<p>&nbsp;</p>
<p>ГОЛОВУЮЧИЙ. Не по 6-й, а по 5-й. Колеги, повертаємося до 565 поправки. Будь ласка.</p>
<p>&nbsp;</p>
<p>КРУЛЬКО І.І. Дякую, пані головуюча.</p>
<p>Я хотів би в цій поправці, щоб вона була підтримана, вона є абсолютно&nbsp; логічною, і стосується того, щоби&nbsp; статтю 2 викласти в наступній редакції: "Військово-цивільні адміністрації (які вже у нас створені) у своїй діяльності&nbsp; керуються Конституцією України, Законом про оборону, Законом про боротьбу з тероризмом і цим законом та іншими виданими відповідно до них нормативно-правовими актами". Очевидно, що у зв'язку з тим, що в нас з'явиться, я сподіваюся, завтра новий закон, який стосується тимчасово окупованих територій, то військово-цивільні адміністрації в своїй діяльності повинні неухильно керуватися також і цим законом. І я прошу, щоби зал підтримав подану мною і Борисом Тарасюком поправку. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо за роз'яснення.</p>
<p>Будь ласка, ставимо на голосування поправку 565 народного депутата Івана Крулька та Бориса Тарасюка. Прошу визначитися, тому що сесійна зала має визначитися. Комітет проти.</p>
<p>&nbsp;</p>
<p>12:58:32</p>
<p>За-37</p>
<p>Поправка не підтримана.</p>
<p>566-а. Ви не наполягаєте. Яку? 63-ю? Зараз подивимося 563 поправку.</p>
<p>Можна. Будь ласка, 563 поправка народного депутата Євтушок. Прошу увімкнути мікрофон.</p>
<p>&nbsp;</p>
<p>12:58:57</p>
<p>ЄВТУШОК С.М.</p>
<p>Сергій Євтушок, фракція "Батьківщина". В 563 поправці мова іде про абзац другий частини першої статті 1 Закону України "Про військово-цивільні адміністрації". Пропонується після слів "у складі Антитерористичного центру прес-служби безпеки України" доповнити словами "у разі їх утворення для виконання повноважень відповідних органів у районі проведення антитерористичної операції або у складі об'єднаного оперативного штабу Збройних Сил України, у разі їх утворення для виконання повноважень відповідних органів у районі здійснення заходів із забезпечення національної безпеки і оборони, відсічі, утримання збройної агресії Російської Федерації у Донецькій та Луганській областях". А слова "у районі проведення антитерористичної операції" замінити словами "на відповідній території". Це посилить значно, мені здається, зміст і вагу даного законопроекту. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Пане Іване, прошу висловити тут позицію комітету по поправці 563.</p>
<p>&nbsp;</p>
<p>12:59:56</p>
<p>ВІННИК І.Ю.</p>
<p>Ну, ми, власне, в декількох місцях в Законі про військово-цивільні адміністрації, де записана сьогодні підстава їх створення, в тому числі в частині, що вони створюються в районі проведення антитерористичної операції, міняємо слова "в районі відсічі збройної агресії, зокрема в районі проведення антитерористичної операції". Тому що антитерористична операція у тому розумінні і сенсі, якого вона набула в Україні, фактично є теж, може бути тлумачена як відсіч збройної агресії.</p>
<p>Тому скрізь по тексту ми де-факто цю правку врахували, просто в іншій редакції, тому, власне, тут немає ніяких суперечностей і протиріч. По Регламенту получилось так, що вона є відхиленою.</p>
<p>&nbsp;</p>
<p>ГОЛОВУЮЧИЙ. Зрозуміла позиція. Шановні колеги, було роз'яснення автора поправки і роз'яснення комітету. Я прошу визначитися сесійну залу відносно цієї поправки.</p>
<p>&nbsp;</p>
<p>13:00:58</p>
<p>За-39</p>
<p>39 голосів, не набирає необхідної кількості.</p>
<p>Наступна – 567-а. Олена Сотник. Прошу.</p>
<p>&nbsp;</p>
<p>13:01:05</p>
<p>СОТНИК О.С.</p>
<p>Дуже дякую. Олена Сотник, фракція "Самопоміч". Мені б дуже не хотілося б, щоб у стінах цього якраз парламенту, парламенту України, де приймалася Конституція, так нівелювалися норми цієї Конституції. Я нагадаю, що Конституція пишеться не для Президента України і вона пишеться не для органів державної влади, вони мають всі виконувати Конституцію. А Конституція – це є гарантія для людей, для прав людей.</p>
<p>Тому, якщо ми говоримо про те, що в Конституції передбачено спеціальний порядок для того, щоб якимось чином убезпечити людей від узурпації, від можливості використання владою у тому числі Збройних Сил, у тому числі силових структур і іншого проти людей, це означає, що Президент і парламент мають поважати норми Конституції, дотримуватися їх. І тому будь-які органи, у тому числі, як тут йде мова у цій статті про Антитерористичний центр СБУ, мають утворюватися тільки на певний період і цей період визначається відповідно до рішення Президента про використання Збройних Сил України. І з цим рішенням він звертається до Верховної Ради і крапка…</p>
<p>&nbsp;</p>
<p>ГОЛОВУЮЧИЙ. Прошу завершити, дати 30 секунд.</p>
<p>&nbsp;</p>
<p>СОТНИК О.С. Це норма прямої дії, тут немає чого тлумачити. Треба просто читати Конституцію, не намагатися її переписати спеціальними законами, тому що це є неприпустимо у будь-якій державі.</p>
<p>&nbsp;</p>
<p>ГОЛОВУЮЧИЙ. Будь ласка, коментар Івана Вінника від комітету.</p>
<p>&nbsp;</p>
<p>13:02:33</p>
<p>ВІННИК І.Ю.</p>
<p>Ну, очевидно, що Конституція написана не тільки для Президента, якщо бути вже об'єктивним, для Верховної Ради там більше написано. Є окремий розділ "Верховна Рада", є окремий розділ "Народний депутат".</p>
<p>І що стосується відповідності Конституції, ще раз наголошую, що, якщо хочеться щось заперечувати в контексті прийнятого законодавства, його можна оскаржувати в Конституційному Суді. Між іншим, це повноваження використовується окремо нашими депутатами по абсолютно різних правовідносинах, абсолютно різних сферах, починаючи від електронного декларування і закінчуючи земельними відносинами, кодексами тощо, статусом української землі.</p>
<p>Що стосується змісту правок, то суть цього блоку законопроекту в "Перехідних положеннях" полягає в тому, що відповідні військово-цивільні адміністрації можуть бути створені в районі проведення антитерористичної операції чи в районі здійснення заходів. А, враховуючи, що під час проведення антитерористичної операції і під час проведення заходів з забезпечення національної безпеки діє різна вертикаль військового керівництва, яка приймає рішення і відповідно і всі …</p>
<p>&nbsp;</p>
<p>ГОЛОВУЮЧИЙ. Ви завершили чи ще додати? Ще 30 секунд додати, прошу.</p>
<p>&nbsp;</p>
<p>ВІННИК І.Ю. …чи будь-яка ініціатива щодо створення військово-цивільної адміністрації на вже звільнених територіях поступає від керівника абсолютно різних органів військового управління.</p>
<p>Саме тому ми, враховуючи необхідність скорегувати акти загальнорегуляторної дії, які треба буде корегувати у зв'язку з прийняттям Закону про забезпечення суверенітету на окремих територіях Донецької і Луганської областях, ми таким чином корегуємо, тут немає ніяких протиріч. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, ми переходимо до голосування по поправці 567 наших колег від фракції "Самопоміч", які просять, щоб сесійна зала врахувала її в повному обсязі. Комітет відхилив цю поправку. Я прошу визначатися залу.</p>
<p>&nbsp;</p>
<p>13:04:44</p>
<p>За-38</p>
<p>38 народних депутатів підтримали цю поправку. Не набирає вона необхідної кількості голосів.</p>
<p>Наступна 568-а. Не наполягає пан Євтушок.</p>
<p>569-а. Олена Шкрум не наполягає, вона врахована редакційно.</p>
<p>570-а, Євтушок. Не наполягає.</p>
<p>572-а, Шкрум. Не наполягає.</p>
<p>573-я, Євтушок. Не наполягає.<b></b></p>
<p>574-а. Шкрум. Не наполягає.</p>
<p>575-а. "Самопоміч". Не наполягає.</p>
<p>576-а. Євтушок. Не наполягає.</p>
<p>577-а. Шкрум. Не наполягає.</p>
<p>578-а. Крулько. Наполягає.</p>
<p>Будь ласка, мікрофон пану Крульку.</p>
<p>&nbsp;</p>
<p>13:05:29</p>
<p>КРУЛЬКО І.І.</p>
<p>Іван Крулько, фракція "Батьківщина". В цій поправці і в наступних, вона, зрештою, була редакційного характеру, пропонувалося додати слова "начальником об'єднаного оперативного штабу Збройних Сил України". І в наступних поправках це буде також зустрічатися. Але, наскільки я розумію, комітетом обране інше формулювання "командувач об'єднаних сил". І це фактично відповідає тому, що було запропоновано мною і Борисом Тарасюком.</p>
<p>Я готовий, в принципі, погодитися з таким формулюванням комітету. Поправку можна не ставити на підтвердження, але я вважаю, що цей законопроект все одно нам потрібно буде завтра під час його розгляду в цілому повернутися ще раз до того питання, щоб його дія була розповсюджена так само на Крим і місто Севастополь. Це буде логічно і це&nbsp; буде справедливо. Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам за компромісну позицію з комітетом по суті, яка співпадає відносно термінів. І Іван Крулько не наполягає на голосуванні по поправці 578-й. Він лише роз'яснив саму суть цієї поправки. Так.</p>
<p>Наступна – поправка 580 від "Самопомочі". Будь ласка, пан Семенуха просить по ній виступити. Я прошу включити йому мікрофон.</p>
<p>&nbsp;</p>
<p>13:06:57</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч". Шановні колеги, шановні українці, оскільки щоб припинити оцю дискусію про повноваження конституційні Верховної Ради у питаннях затвердження рішення, вірніше подання Президента на застосування Збройних Сил України, я хочу на всю країну зачитати пункт 9 статті 85 Конституції України, яка прямо передбачає: щодо повноважень Верховної Ради України належить схвалення рішення Президента України про використання Збройних Сил України та інших військових формувань у разі збройної агресії проти України. Вибачте, заперечувати пряму норму Конституції – це абсурд. Значить, ви або заперечуєте Конституцію, або зовнішню агресію проти України. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, позиція комітету відносно поправки&nbsp;&nbsp; 580-ї.</p>
<p>&nbsp;</p>
<p>13:07:49</p>
<p>ВІННИК І.Ю.</p>
<p>Збройні сили, як вони згадані в Конституції і в профільному Законі про Збройні Сили України, зобов'язані діяти у разі агресії на її відсіч безпосередньо і одразу, як тільки така агресія буде ними зафіксована, саме навколо цієї ідеології написаний цей проект.</p>
<p>Що стосується мого коментаря з приводу дії законопроекту. Я хотів би повернутися до попередньої правки і просто процитувати частину першу, другу статті 2 наступним чином, це викладено до другого читання, що правовий статус тимчасово окупованих територій у Донецькій і Луганській області, Автономній Республіці Крим, в місті Севастополь (тобто мова йде про всі окуповані території на сьогодні), а також правовий режим на зазначених територіях визначається цим законом, Законом України "Про забезпечення прав і свобод громадян та правовий режим тимчасово окупованої території", іншими законами України, міжнародними договорами, згода на обов'язковість яких надана Верховною Радою та принципами міжнародного права.</p>
<p>Шановні колеги, фактично на будь-яку окуповану територію, яка зараз є в Україні –&nbsp; чи то в Криму, чи то в Донецькій і Луганській областях –&nbsp; поширюється…</p>
<p>&nbsp;</p>
<p>ГОЛОВУЮЧИЙ. 30 секунд завершити, будь ласка.</p>
<p>&nbsp;</p>
<p>ВІННИК І.Ю. …як ті норми та заходи, та положення, повноваження, які приймаються, якщо будуть прийняті цим законопроектом, так і чинними законодавчими актами. Тому ми не ділимо ані статусу, ані дати, і це надзвичайно важливо, тому що це єдина соборна неділима Україна, навіть в контексті законодавства, яке, на жаль, ми тут іноді змушуємо так не зовсім коректно обговорювати. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, переходимо до голосування по поправці 580-й від народних депутатів від "Самопомочі", комітет її відхилив, і ми почули позицію комітету, їх аргументацію. Також ми почули шановних авторів аргументацію, які наполягають на врахуванні їх поправки в повному обсязі. Я прошу залу визначатися.</p>
<p>&nbsp;</p>
<p>13:09:57</p>
<p>За-32</p>
<p>32 поправка… ой, вибачте, 32 голоси тільки підтримали цю поправку. Наступна –&nbsp; 581-а, її буде представляти пан Євтушок. 581-а, Євтушок.</p>
<p>&nbsp;</p>
<p>13:10:11</p>
<p>ЄВТУШОК С.М.</p>
<p>Сергій Євтушок, фракція&nbsp; "Батьківщина". Щойно мій колега із фракції "Самопоміч" Роман Семенуха говорив про 85 статтю Конституції України, це повноваження Верховної Ради. Я також в цій поправці пропоную глянути на статтю 106 Конституції України, повноваження Президента щодо&nbsp; застосування Збройних Сил.</p>
<p>Тому прошу в частині тридцятій статті 3 Закону України "Про військово-цивільні адміністрації" слова "начальника об'єднаного оперативного штабу Збройних Сил України", який з'являється в цьому законі, замінити на слова "Верховним Головнокомандувачем Збройних Сил України відповідно до Конституції України". Дякую. Прошу поставити на голосування.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>13:11:00</p>
<p>ГОЛОВУЮЧИЙ.&nbsp; Пане Іван, відкоментуєте?</p>
<p>&nbsp;</p>
<p>13:11:03</p>
<p>ВІННИК І.Ю.</p>
<p>Так, відкоментую. Фактично це в розвиток попереднього коментаря. Я дозволю зробити собі деякі цитати з Закону України "Про Збройні Сили України", який, я думаю, ні в кого не викликає сумнівів, що він написаний і є чинним, і у відповідності повній до Конституції України.</p>
<p>Наприклад, що Збройні Сили України здійснюють заходи, забезпечують стримання збройної агресії проти України та відсіч її, охорону повітряного простору держави та підводного простору в межах територіального моря України у випадках, визначених законом, беруть участь в заходах,&nbsp; спрямованих на боротьбу з тероризмом.</p>
<p>В статті 1.1 "Право на застосування зброї та бойової техніки в мирний час". З'єднання військової частини і підрозділу, в тому числі чергові сили Збройних Сил України, в мирний час мають право застосовувати і використовувати збройну та бойову техніку для відбиття ударів засобів повітряного, підводного нападу по важливих державних воєнних об'єктах, безпосереднє прикриття яких здійснюється черговими… припинення порушень Державного кордону повітряними суднами збройних формувань, які не виконують команд, припинення…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка,&nbsp; завершуйте, 30 секунд.</p>
<p>&nbsp;</p>
<p>ВІННИК І.Ю. Я не буду закінчувати, тут ще шість абзаців. Але Збройні Сили зобов'язані і мають повні повноваження діяти на відсіч і стримування агресії відразу. Безумовно, вони це використовують на захист нашої держави. і тут треба з цим рахуватися, і поважати ту гідну і почесну роботу, яку вони виконують. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ви наполягаєте на голосуванні? Я ставлю на голосування поправку 581-у. Комітет її відхилив. Хто підтримує&nbsp; дану поправку, прошу голосувати.</p>
<p>&nbsp;</p>
<p>13:13:01</p>
<p>За-36</p>
<p>Рішення не прийнято.</p>
<p>Наступна – 583-я. Не наполягає автор.</p>
<p>584-а. Не наполягає.</p>
<p>586-а. Не наполягає.</p>
<p>587-а. Не наполягає.</p>
<p>588-а, Левченко. Не наполягає.</p>
<p>586-а... Ми ще до неї не дійшли чи вже дійшли? Ні, дійшли.</p>
<p>Будь ласка, 586 поправка. Вона відхилена комітетом. Крулько, будь ласка.</p>
<p>&nbsp;</p>
<p>13:13:42</p>
<p>КРУЛЬКО І.І.</p>
<p>Іван Крулько, фракція "Батьківщина". Це, власне, остання моя поправка з багатьох поправок, які подані&nbsp; до законопроекту.</p>
<p>Я хотів&nbsp; би, по-перше, висловити вдячність комітету за те, що він&nbsp; дуже детально попрацював цей закон. Дійсно, ми провели не одне засідання робочої групи. Цей законопроект, від його первісного вигляду, який "Батьківщина", до речі, не&nbsp; підтримувала, він значно змінений, він переписаний більше як на половину, і, дійсно, він більш-менш, але відповідає, тому що потрібно для того, щоб захистити інтереси України від Російської агресії і&nbsp; змусити рано чи пізно окупанта понести відповідальність за завдану шкоду національним інтересам України.</p>
<p>Я вважаю, що цей закон завтра буде прийнятий. І я закликаю всіх народних депутатів, щоби ми консолідувалися, і патріотичні сили в парламенті перемогли цього разу, з тим, щоб цей закон був прийнятий. Дякую комітету за роботу над цим законом.</p>
<p>&nbsp;</p>
<p>ГОЛОВУЮЧИЙ. Дякую вам.&nbsp;</p>
<p>Будь ласка,&nbsp; пане Іване.</p>
<p>&nbsp;</p>
<p>13:14:51</p>
<p>ВІННИК І.Ю.</p>
<p>Складно щось прокоментувати. Дійсно, я вже&nbsp; висловив слова подяки фракції "Батьківщина" за конструктивну роботу. Дійсно, законопроект став ширшим, більшим, дієвішим. <b></b></p>
<p>І, напевно, це і є результат парламентської роботи підготовки проектів до другого читання. Напевно, так воно і має бути, напевно, саме тому існує Регламент, процедура першого, другого, коли потрібно, третього читання для того, щоб ми не критикували будь-що, а намагалися, користуючись конституційними повноваженнями, його вдосконалити, і робили спільну справу. Тому що країна в нас одна, і майбутнє у нас, я сподіваюсь, спільне.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Чи ви наполягаєте на голосуванні, пане Іване?&nbsp; Не наполягає. Добре!</p>
<p>87-а.&nbsp; Не наполягають, тут група авторів.</p>
<p>92-а.&nbsp; Не наполягаєте, ні?</p>
<p>595-а наступна, відхилена.&nbsp; Не наполягає група авторів.</p>
<p>96-а. Роман Семенуха, будь ласка.</p>
<p>&nbsp;</p>
<p>13:15:58</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч". Шановні колеги, наступна правка "Самопомочі" так само повертає в конституційне поле повноваження Верховної Ради і Президента.</p>
<p>Наша правка передбачає, що Верховна Рада має затверджувати рішення Президента про введення воєнного стану та перелік органів місцевого самоврядування на території, на якій вводиться воєнний стан, який припиняє свою діяльність у зв'язку з утворенням військово-цивільних адміністрацій. При цьому лише з моменту затвердження Верховною Радою України наданого Президентом України переліку органів місцевого самоврядування на території, на якій введено воєнний стан, вони припиняють свою діяльність, тобто тільки після рішення Верховної Ради.</p>
<p>Ця правка усуває дискрецію Президента у вирішенні питань, що стосуються введення воєнного стану та не допустить прийняття Президентом України ключових для держави рішень одноосібно, без подальшого парламентського необхідного контролю.</p>
<p>Прошу підтримати.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, пане Іван.</p>
<p>&nbsp;</p>
<p>13:16:56</p>
<p>ВІННИК І.Ю.</p>
<p>В нас жодних нема заперечень щодо порядку введення правового режиму воєнного стану. Правка не зовсім про це, правка про порядок створення військово-цивільних адміністрацій або порядок повноважень органів місцевого самоврядування, які отримують інші правові регулювання у зв'язку із введенням правового режиму воєнного стану.</p>
<p>Безумовно, якщо правовий режим воєнного стану буде оголошений, конституційний порядок буде у повному обсязі дотриманий, і в цьому нема ні в кого ніяких заперечень.</p>
<p>Враховуючи це, ми відхилили цю правку, тому що чинний порядок, він є достатнім. Дискреції ми не вбачаємо ніякої.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Але ви наполягаєте на голосуванні, так, пане Роман?</p>
<p>Отже, я ставлю на голосування поправку 596. Комітетом вона відхилена, але&nbsp; група авторів наполягає на голосуванні. Хто підтримує дану правку, прошу проголосувати.</p>
<p>&nbsp;</p>
<p>13:18:05</p>
<p>За-32</p>
<p>Рішення не прийнято. Дякую вам.</p>
<p>Наступна –&nbsp; 598-а. Не наполягає.</p>
<p>599-а. Не наполягає.</p>
<p>600-а. Автор не наполягає.</p>
<p>601-а. Не наполягає.</p>
<p>602-а. Не наполягає.</p>
<p>603-я. Не наполягає.</p>
<p>604-а. Не наполягає.</p>
<p>605-а. Не наполягає.</p>
<p>606-а. Не наполягає.</p>
<p>607-а. Наполягає. Будь ласка, Гаврилюку включіть мікрофон. Будь ласка, по 607 правці.</p>
<p>&nbsp;</p>
<p>13:18:58</p>
<p>ГАВРИЛЮК М.В.</p>
<p>Всім добрий день! 607 правка комітетом була відхилена. Я прошу її поставити на голосування.</p>
<p>&nbsp;</p>
<p>ГОЛОВУЮЧИЙ. Пане Іван, 607-а правка.</p>
<p>&nbsp;</p>
<p>13:19:13</p>
<p>ВІННИК І.Ю.</p>
<p>Мова іде про порядок ввезення транспортних засобів для гуманітарних потреб, це резонансне дискусійне питання. Тому що дійсно дуже багато гуманітарної допомоги знайшло адресата, саме підсилило нашу обороноздатність. Водночас існують, на жаль, прикрі випадки, коли під виглядом гуманітарної допомоги здійснюється переміщення через митний кордон&nbsp; суто&nbsp; комерційних вантажів.</p>
<p>Тому, знову ж таки, питання, яке входить в систему правового регулювання, за яке відповідальний комітет Третьякова, Комітет з питань гуманітарних, пенсійних і ветеранів, було&nbsp; прийнято рішення: окремі питання, пов'язані&nbsp; з ввезенням гуманітарної допомоги, а саме транспортних засобів, врегульовувати і аналізувати, і проводити аудит цього законодавства в контексті окремої робочої групи, і не навантажувати правове регулювання цього&nbsp; важливого законодавчого акту цими похідними речами. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Але автори наполягають на голосуванні, і тому, колеги, я ставлю на голосування поправку 607-у. Комітет її відхилив. Хто підтримує дану поправку, прошу проголосувати. Будь ласка.</p>
<p>&nbsp;</p>
<p>13:20:43</p>
<p>За-31</p>
<p>Рішення не прийнято.&nbsp; <i>(Шум у залі) </i></p>
<p>На повернення? <i>(Шум у залі)</i>&nbsp; Зараз буде перерва, ще трішечки.</p>
<p>608 правка. Не наполягають автори.</p>
<p>610-а. Наполягає. Пташник. Будь ласка,&nbsp; включіть мікрофон.</p>
<p>&nbsp;</p>
<p>13:21:10</p>
<p>ПТАШНИК В.Ю.</p>
<p>Шановні колеги, я своєю поправкою пропоную ввести кримінальну відповідальність&nbsp; за порушення порядку переміщення вантажів та товарів через межу тимчасово окупованої території.</p>
<p>Напевне, ви знаєте, що на сьогоднішній день&nbsp; у нас встановлена лише адміністративна відповідальність за відповідне порушення. Але суспільна небезпека&nbsp; та шкода, яка завдається фактично такими діями, є суттєвою і потребує закріплення в Кримінальному кодексі.</p>
<p>Ми&nbsp; відпрацювали дану норму, яка пропонується, долучення до Кримінального кодексу, разом з фахівцями університету Шевченка. І тому ця поправка&nbsp;&nbsp; пропонує якраз передбачити відповідальність&nbsp; за переміщення товарів, вартість яких досягає великих розмірів. А також більш сувору відповідальність у тих випадках, якщо ці дії вчинені службовою особою з використанням свого&nbsp; службового становища. Тому я вас прошу підтримати цю поправку і встановити належний рівень відповідальності для осіб, які незаконно ввозять або вивозять товари з окупованих територій. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка,&nbsp; пане Іване.</p>
<p>&nbsp;</p>
<p>13:22:20</p>
<p>ВІННИК І.Ю.</p>
<p>Ну, власне, таких правок було декілька, я вже коментував&nbsp; загальну логіку, що… змін до Кримінального кодексу, чи Кримінально-процесуального кодексу внаслідок… чи Кодексу про адміністративні правопорушення, чи якихось інших процесуальних моментів у зв'язку з реалізацією таких норм ми прийняли не включати в "Перехідні", "Прикінцеві" положення цього проекту. І, водночас, підтримуючи необхідність посилення відповідальності, між іншим, не тільки за перетин лінії розмежування… У нас є великі проблеми з перетином державного кордону, за порушення якого передбачено виключно адміністративна відповідальність. І, на жаль, є дуже прикрі випадки нехтування взагалі символом української незалежності українським кордоном з боку окремих іноземних імпортованих політиків.</p>
<p>Тому, безумовно, треба питання це вирішувати, вирішувати послідовно спочатку по відношенню до державного кордону, по відношенню до осіб. Окремо, напевно, Комітет з питань податкової і митної політики рано чи пізно зверне увагу на питання так званої контрабанди, незаконного переміщення товарів, за яке знову ж таки в нас дуже…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ВІННИК Тому, враховуючи те, що тимчасово окуповані території категорично та імперативно вважаються територією України, враховуючи, що відповідні пріоритети та статуси, починаючи з державного кордону, можна рухатися, в тому числі за посилення відповідальності за порушення лінії розмежування. Ми підтримуємо таку логіку, тому що це є, безумовно, загрозою національній безпеці, але не в цьому проекті. Дякую.</p>
<p>&nbsp;</p>
<p>ГОЛОВУЮЧИЙ. Дякую вам, але автор правки наполягає на голосуванні.</p>
<p>І я ставлю на голосування правку 610 народного депутата Пташник. Комітет її відхилив. Хто підтримує дану правку, прошу голосувати, будь ласка.</p>
<p>&nbsp;</p>
<p>13:24:25</p>
<p>За-43</p>
<p>Рішення не прийнято.</p>
<p>Наступна 611-а. Не наполягає. Наполягає. Будь ласка, 611-а. Так, попереджав пан Співаковський.</p>
<p>Будь ласка, включіть мікрофон пану Співаковському.</p>
<p>&nbsp;</p>
<p>13:24:40</p>
<p>СПІВАКОВСЬКИЙ О.В.</p>
<p>Шановний Андрій Володимирович, шановні колеги, це поправка стосується, стосується того, щоб залишити законодавство, яке ми прийняли щодо переміщених вишів, а також осіб, які навчаються у вищих навчальних закладах, щодо вступу і навчання. Але, оскільки ці пропозиції враховані комітетом у поправці 665 народного депутата Рябчина, ми не наполягаємо. Але, використовуючи нагоду, Андрію Володимировичу, ми ще раз звертаємося до всіх молодих людей, які знаходяться на відповідних територіях, поступати в ці вищі навчальні заклади. Всі преференції для них зберігаються. Україна чекає їх&nbsp; в якості студентів.</p>
<p>Тому ми пропонуємо на ставити у зв'язку з тим, що 665 поправка прийнята і врахована комітетом повністю. Дякую.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; пане Іване.</p>
<p>&nbsp;</p>
<p>13:25:33</p>
<p>ВІННИК І.Ю.</p>
<p>Дійсно, питання вищих навчальних закладів, статусу цих закладів та осіб, які у них навчаються, було порушено декількома народними депутатами. Дійсно, пан Рябчин декілька разів брав участь у робочих групах. Саме тому, напевно, саме його правка врахована. Враховуючи, що інші правки колег регулювали те саме питання, вони формально вважаються відхиленими. Тому тут немає ніякої сенсації і питання, яке порушено колегами, воно вирішено через врахування іншої правки. Дякую.</p>
<p>&nbsp;</p>
<p>ГОЛОВУЮЧИЙ. Отже, я вважаю, що дане питання є врегульоване і на голосування його не ставлю.</p>
<p>612-а…</p>
<p>&nbsp;</p>
<p>613-а. Кому? Олена Сотник, будь ласка, 613 правка.</p>
<p>&nbsp;</p>
<p>13:26:17</p>
<p>СОТНИК О.С.</p>
<p>Олена Сотник, фракція "Самопоміч". 613 поправка, я ставлю її на підтвердження. Це просто геній юридичної думки міг таке придумати, щоб прокуратурі надати повноваження на окупованих територіях у період здійснення заходів забезпечення національної безпеки і оборони з відсічі і стримання збройної агресії Російської Федерації у нас прокуратура на території окупованій – я хочу зрозуміти, як це ви собі бачите, – буде здійснювати цілий ряд повноважень. Безперешкодно за посвідченнями заходити в приміщення підприємств і установ. Це як вони будуть робити? Вони у нас невидимими стануть на територіях, які ми не контролюємо? Витребовувати за письмовим запитом від суб'єктів владних повноважень будуть якісь документи. Це як вони будуть то робити, поясніть мені, будь ласка.</p>
<p>І далі там йде цілий перелік повноважень, які ви виписали фактично з кодексу Радянського Союзу, коли прокуратура у нас була правоохоронним органом. Я вам нагадую, ви не поважаєте Конституцію, але згідно Конституції…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд.</p>
<p>&nbsp;</p>
<p>СОТНИК О.С. Включіть, будь ласка, мікрофон. Згідно Конституції у нас на сьогоднішній день прокуратура стала частиною судової гілки влади. Вона не здійснює загального нагляду, вона не може нічого витребовувати, а тим паче вимагати від керівників і інших органів якоїсь діяльності чи припинення якоїсь діяльності. Це абсолютний абсурд, вибачте. Прошу поставити на підтвердження.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, пане Іван, прокоментуйте.</p>
<p>&nbsp;</p>
<p>13:27:59</p>
<p>ВІННИК І.Ю.</p>
<p>Ну, власне, ця правка з'явилася за ініціативою військової прокуратури. Вони, дійсно, заявили, що вони збираються та хочуть, на виконання пропозицій статті 8 проекту бути залучені Генеральним штабом України для здійснення заходів для забезпечення національної безпеки, фактично звільненням окупованих територій, бути частиною зведеного контингенту з відповідними повноваженнями. Наголошую на тому, що ви правильно відмітили, що мова стосується окупованих територій. Наголошую, що згідно норм цього проекту території стають такими, що звільнені, коли відповідне подання від міністра оборони та міністра внутрішніх справ буде затверджено указом Президента, до тих пір ті території будуть вважатися окупованими. Якщо військові прокурори хочуть спільно з Збройними Силами України воювати на знищення українських ворогів, я не бачу тут нічого страшного.</p>
<p>&nbsp;</p>
<p>ГОЛОВУЮЧИЙ. Але ви пропонуєте підтвердити дану правку, так?</p>
<p>Отже, колеги, 613 правка. Комітетом врахована. Ставлю її на підтвердження, і комітет просить підтвердити дану правку. Отже, комітет просить її підтвердити. Прошу проголосувати. Прошу визначатись.</p>
<p>&nbsp;</p>
<p>13:29:28</p>
<p>За-34</p>
<p>Рішення не прийнято.</p>
<p>Наступна – 614-а, Тарас Батенко. Включіть мікрофон, будь ласка.</p>
<p>&nbsp;</p>
<p>13:29:39</p>
<p>БАТЕНКО Т.І.</p>
<p>Колеги, в мене є питання до 614 поправки в частині того, що вона як би написано "відхилена", хоча врахована в іншому місці. Дане питання до коректності головуючого. Ми бачимо, що переважно поправки УКРОПу не враховані, а навіть ті, які враховані, прописані як відхилені. І у мене взагалі питання до коректності ведення паном Вінником розгляду цього законопроекту, який фактично маніпулює багатьма поняттями, зводячи поняття законопроекту до поняття "політологічної статті", змішуючи поняття "країна-агресор" і "акт агресії".</p>
<p>Дозвольте, 15 секунд. Я хочу сказати, що визнання акту агресії за українським законодавством – це не політичного заява, а рішення про ведення військового стану. Відтак потреба визначати окремим політико-правовим актом Росію, яка держава-агресор, виникає винятково з нездатності української влади виконувати законодавство у частині відбиття зовнішньої збройної агресії. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Пане Іване, я наголошую: пан Тарас говорить про те, що поправка дана врахована, але в іншому місці, але у даному, чому вона написана як відхилена. Прокоментуйте.</p>
<p>&nbsp;</p>
<p>13:30:54</p>
<p>ВІННИК І.Ю.</p>
<p>Я прокоментую. Дійсно, правка про визнання таким, що втратив чинність Закон України "Про створення вільної економічної зони "Крим". Ми це питання сьогодні у залі обговорювали за ініціативою депутата Пинзеника і дійшли згоди, що, дійсно, у цьому проекті, незважаючи на його резонансну назву, дуже багато є норм, які сьогодні корисні для України. Саме тому ми будемо обережні і редакційно врахуємо таку правку, яку ми теж від комітету, власне, подали. І за дорученням керівника Верховної Ради завтра під стенограму спільно з авторами заперечень, у тому числі від фракції "Батьківщина" і від фракції "Блок Петра Порошенка", ми напрацюємо текст, який зачитаємо під стенограму і запропонуємо врахувати у тексті проекту.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я хочу наголосити, що, справді, у нас по питанню скасування зони вільної торгівлі виникла дискусія і ми домовились, що сьогодні, можливо, під час засідання комітету буде найдене рішення компромісне. І, колеги, під час розгляду законопроекту багато з правок були відхилені і, очевидно, буде важливо, щоб представник комітету напередодні голосування сформулював ті компромісні пропозиції, які зможуть напрацювати на комітеті напередодні самого голосування. Тому я думаю, що і дана пропозиція буде врахована, і завтра під стенограму голова комітету зможе зачитати, як має звучати це формулювання, тому що ми всі розуміємо, що зона вільної торгівлі має бути скасована. І просто, хто має бажання взяти участь в цьому обговоренні, може вийти після засідання на контакт з паном Іваном, з Віктором Пинзеником і взяти участь в робочій групі, яка напрацює єдине формулювання по цій проблематиці.</p>
<p>Але, тим не менше, 614 поправку я ставлю на голосування, комітет її відхилив. Хто її підтримує, я прошу голосувати.</p>
<p>&nbsp;</p>
<p>13:32:55</p>
<p>За-29</p>
<p>Рішення не прийнято.</p>
<p>615-а, Тарас Батенко. Включіть мікрофон.</p>
<p>&nbsp;</p>
<p>13:33:03</p>
<p>БАТЕНКО Т.І.</p>
<p>Колеги, це, напевно, одна з найбільш принципових поправок в цьому законопроекті, від якої залежатиме в тому числі чи буде депутатська група УКРОП в цілому голосувати за цей законопроект, якщо ми тільки не приймаємо гібридний закон в умовах так званої гібридної війни. Тому ми наполягаємо і ми хочемо, щоб все суспільство українське бачило, хто зараз як буде голосувати.</p>
<p>Викладення статті 11 ми пропонуємо доповнити новою частиною в такій редакції: "Кабінету Міністрів у тримісячний строк з дня надбання чинності цим законом ініціювати розірвання дипломатичних відносин з країною-агресором, що встановлено відповідно до протоколу 1992 року, відкликання дипломатичних установ з території Російської Федерації. А також внести на розгляд Верховної Ради України проекти законів України про денонсацію угод і договорів між Україною і Російською Федерацією та Кабінетом Міністрів України і урядом Російської Федерації". Прошу поставити на голосування.</p>
<p>&nbsp;</p>
<p>ГОЛОВУЮЧИЙ. Пане Іван, будь ласка.</p>
<p>&nbsp;</p>
<p>13:33:58</p>
<p>ВІННИК І.Ю.</p>
<p>Дійсно, питання розриву дипломатичних відносин лунало. Я, між іншим, був один із ініціаторів цього обговорення, в тому числі на комітеті. Водночас, ми дійшли до висновку, що дипломатичні відносини – це одна із складових міждержавних відносин, які реалізують представники виконавчої гілки влади на виконання законодавства, яке діє в Україні.</p>
<p>Саме тому у зв'язку з тим, що знову ж таки ми не можемо порушувати поділу влади на гілки влади –&nbsp; на законодавчу і виконавчу –&nbsp; суто виконавчі повноваження ми прийняли рішення не включати в тексти законів, які мають постійну, довготривалу дію.</p>
<p>У зв'язку з цим ця правка була відхилена в частині дипломатичних відносин. І нехай визначає це Міністерство закордонних справ, враховуючи наш національний перш за все інтерес, чи такі відносини мають право&nbsp; на існування.</p>
<p>Що стосується денонсації договорів, то, безумовно, про це треба говорити конкретно, про який договір…</p>
<p>&nbsp;</p>
<p>ГОЛОВУЮЧИЙ.&nbsp;Будь ласка, 30 секунд.</p>
<p>&nbsp;</p>
<p>ВІННИК І.Ю. …конкретно мова. Наприклад, нещодавно пролунала заява від представника Держдуми Російської Федерації, якому, між іншим, заборонено в'їзд на територію України, нєкоєму Затуліну, який запропонував денонсувати Договір про дружбу та співробітництво Росії і України в частині визнання кордонів країн. Зрозуміло, з якою метою це робиться. Це робиться з метою легалізації агресії Російської Федерації в Криму та на Донбасі. Зрозуміло, що, незважаючи на таку резонансну, враховуючи поточну ситуацію наших відносин з Російською Федерацію, назву цього договору, він де-факто є сьогодні в цій частині абсолютно&nbsp; потрібним Україні. Тому таке розривання, денонсація будь-яких договорів з Російською Федерацією воно можливо бути не потрібним нашим національним інтересам, тому треба обережно ставитися. І коли правка говорить про те, що треба розірвати все і не дивитися на зміст, ми не можемо такі речі підтримувати. Дякую.</p>
<p>&nbsp;</p>
<p>ГОЛОВУЮЧИЙ.&nbsp;Дякую.</p>
<p>Отже,&nbsp; правка комітетом відхилена. Хто підтримує дану правку, прошу проголосувати. Голосуємо, колеги, хто підтримує дану правку.</p>
<p>&nbsp;</p>
<p>13:36:32</p>
<p>За-72</p>
<p>Рішення не прийнято.</p>
<p>616 правка, Гаврилюк.</p>
<p>616-а. Гаврилюк наполягав на 616-й. Включіть мікрофон, будь ласка.</p>
<p>&nbsp;</p>
<p>13:36:46</p>
<p>ГАВРИЛЮК М.В.</p>
<p>616 поправка. Комітет її відхилив. Я прошу її поставити на голосування.</p>
<p>&nbsp;</p>
<p>ГОЛОВУЮЧИЙ. Прокоментуйте.</p>
<p>&nbsp;</p>
<p>13:37:06</p>
<p>ВІННИК І.Ю.</p>
<p>Ну, насправді, деякі положення цієї правки вже є в чинному законодавстві. Мова&nbsp; іде про медико-психологічну реабілітацію, про безоплатну психологічну консультацію. Але в цій правці робиться наголос на її обов'язковість. Саме тому все ж таки ми зобов'язані рахуватися з правами та свободами і цю правку відхилити. Воно вже зараз діє чинне законодавство, яке психофізичну, медико-психологічну реабілітацію робить в Україні безкоштовною за бажанням відповідної особи, яка хоче її проходить, таке законодавство вже проголосовано Верховною Радою і підписано Президентом. Тому ми цю правку відхилили.</p>
<p>Водночас хочу наголосити, що Комітет з питань пенсійного забезпечення інвалідів, військовослужбовців, він багато важливих правок вніс в цей проект, і врегульовувати загалом правове відношення держави до ветеранів війни, до соціального захисту, посилювати його, ми вирішили в окремому проекті.</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ВІННИК І.Ю. …в результаті якого буде прийнятий можливо документ, законопроект, який стане певним кодексом соціального захисту військовослужбовців і будь-яких осіб, які беруть участь у відсічі збройних агресій проти нашої держави. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Комітет дав роз'яснення, але тим не менше автори наполягають на голосуванні. І тому я ставлю правку 616 на голосування, комітет її відхилив, хто підтримує, я прошу голосувати.</p>
<p>&nbsp;</p>
<p>13:38:55</p>
<p>За-68</p>
<p>Рішення не прийняте.</p>
<p>617-а. Гаврилюк, будь ласка. Будь ласка, Гаврилюк, включіть мікрофон.</p>
<p>&nbsp;</p>
<p>13:39:05</p>
<p>ГАВРИЛЮК М.В.</p>
<p>617 правка, теж комітет чомусь відхилив її. Я не розумію, чому, хоч дуже гарна правка. Її треба було врахувати. Так що я наполягаю на тому, щоб її поставити на голосування.</p>
<p>&nbsp;</p>
<p>ГОЛОВУЮЧИЙ. Будь ласка, поясніть свою позицію, пане Іван.</p>
<p>&nbsp;</p>
<p>13:39:26</p>
<p>ВІННИК І.Ю.</p>
<p>Комітет погоджується з формулюванням колеги, що це гарна правка. Ми так само погоджуємося, що це питання потребує врегулювання. Але, користуючись загальною логікою тих домовленостей, яких ми дійшли з керівником вашого комітету, пане Гаврилюк, ці всі речі, було прийнято рішення, винести в окремий законопроект, який буде&nbsp; запропонований, ініційований, внесений у Верховну Раду, розглянутий після того, як ми приймемо Закон про особливості державної політики і забезпечення державного суверенітету України над тимчасово окупованими територіями в Донецькій, Луганській областях. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. Але автори наполягають на голосуванні.</p>
<p>І хто підтримує правку 617, прошу голосувати, комітет її відхилив. Будь ласка,&nbsp; визначаємося.</p>
<p>&nbsp;</p>
<p>13:40:30</p>
<p>За-63</p>
<p>Рішення не прийнято.</p>
<p>Наступна – правка 618-а. Наполягає. Будь ласка,&nbsp; Гаврилюк.</p>
<p>&nbsp;</p>
<p>13:40:43</p>
<p>ГАВРИЛЮК М.В.</p>
<p>І знову я наполягаю, бо знову відхилена 618 правка. Так що я прошу комітет об'яснити, чому, і поставити його на голосування.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; пане Іван.</p>
<p>&nbsp;</p>
<p>13:41:00</p>
<p>ВІННИК І.Ю.</p>
<p>Я не буду коментувати детально, щоб не збурювати дискусію, але ця правка геть не стосується змісту законопроекту, поданого Президентом України, тому ми її відхилили.</p>
<p>&nbsp;</p>
<p>ГОЛОВУЮЧИЙ.&nbsp; Голосуємо.</p>
<p><i>(Шум у залі)</i></p>
<p>&nbsp;</p>
<p>ГЕРАЩЕНКО І.В. Шановні колеги, ми почули зараз пропозицію шановного колега пана Івана Гаврилюка щодо цієї поправки і відповідь комітету. Я прошу з повагою ставитися до всіх виступаючих… Не бушуйте, "Народний фронт", нам ще працювати 20 хвилин.</p>
<p>&nbsp;</p>
<p>ГОЛОВУЮЧИЙ. Отже, колеги, необхідно визначатись шляхом голосування. Я прошу всіх проголосувати за правку 618, комітет її відхилив.</p>
<p>Хто підтримує дану правку, прошу проголосувати.</p>
<p>&nbsp;</p>
<p>13:42:14</p>
<p>За-45</p>
<p>Рішення не прийнято.</p>
<p>Наступна – 619-а. Автор наполягає на голосуванні. Отже, 619 правка теж комітетом є відхилена, але автори наполягають на голосуванні.&nbsp;</p>
<p>Отже, хто підтримує правку 619, прошу голосувати,&nbsp; прошу визначатись.</p>
<p>&nbsp;</p>
<p>ВІННИК І.Ю. А можна я прокоментую.</p>
<p>&nbsp;</p>
<p>ГОЛОВУЮЧИЙ.&nbsp; Але хай прокоментує. Зупиніть голосування.</p>
<p>Будь ласка, пане Іване, прокоментуйте.</p>
<p>&nbsp;</p>
<p>13:42:49</p>
<p>ВІННИК І.Ю.</p>
<p>Ми насправді це положення, яке вже цією правкою пропонується, врегулювали в чинному&nbsp; законодавстві. Мова йде про внесення змін до Закону про відпустки, коли військовослужбовець повертається додому з місця&nbsp; розташування військової частини, то період, коли&nbsp; він повертається, він не зараховується як термін його відпустки, і&nbsp; витрати на таке&nbsp; повернення, тобто транспортні витрати, вони йому компенсуються.&nbsp; Ця правка фактично проте ж саме. Вона дещо розширює перелік осіб, але по військовослужбовцях, особах, які сьогодні захищають нашу державу, це питання врегульовано. Тому вона була відхилена. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, це була&nbsp; 619 правка, ставлю на голосування. Комітет її відхилив. Хто підтримує дану правку, прошу проголосувати.</p>
<p>&nbsp;</p>
<p>13:43:47</p>
<p>За-50</p>
<p>Рішення не прийнято.</p>
<p>620 правка. Колеги, це є однотипні правки, я бачу, цілий блок є питань, які є від групи депутатів. Це правки… Від вашого комітету, ви скажіть, вони однотипні?</p>
<p>&nbsp;</p>
<p>ГАВРИЛЮК М.В. Ні, вони різні.</p>
<p>&nbsp;</p>
<p>ГОЛОВУЮЧИЙ. Різні. Так, будь ласка, включіть мікрофон, Гаврилюк.</p>
<p>&nbsp;</p>
<p>13:44:11</p>
<p>ГАВРИЛЮК М.В.</p>
<p>Народний депутат, 95 округ, Михайло Гаврилюк. 620 правка була відхилена комітетом. Але я все-таки наполягаю на тому, щоб його поставили на голосування.</p>
<p>&nbsp;</p>
<p>ГОЛОВУЮЧИЙ. Будь ласка, пане Іване.</p>
<p>&nbsp;</p>
<p>13:44:36</p>
<p>ВІННИК І.Ю.</p>
<p>Ця правка&nbsp; стосується прав родин, а саме дітей, на спрощений порядок вступу у професійно-технічні заклади, в заклади вищої освіти,&nbsp; дітей осіб, хто бере участь в заходах на забезпечення національної&nbsp; безпеки та оборони – це правовий режим відсічі збройної агресії Російської Федерації, який пропонується ввести цим законопроектом.</p>
<p>Ми її відхилили не тому, що вона "негарна", як ви кажете, а тому, що, знову ж таки, у погодженні з головою комітету, вашого комітету, паном Третьяковим ми вирішили ці питання врегульовувати в окремому проекті. Саме тому зараз вона відхилена, але ми ідеологічно як комітет підтримуємо необхідність врегулювання цих правовідносин. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Автори наполягають на голосуванні, і я ставлю на голосування поправку 620.</p>
<p>Хто підтримує дану правку, прошу голосувати. Комітет її відхилив. Будь ласка.</p>
<p>&nbsp;</p>
<p>13:45:47</p>
<p>За-50</p>
<p>Рішення не прийнято.</p>
<p>Наступна – 621-а. Так само наполягає.</p>
<p>Пане Іване, прокоментуйте&nbsp; 621 правку.</p>
<p>&nbsp;</p>
<p>13:45:58</p>
<p>ВІННИК І.Ю.</p>
<p>621 правка за пропозицією авторів від профільного комітету пропонує розширити перелік підстав для отримання статусу учасника бойових дій особами, які отримали відповідний ступінь інвалідності, які брали безпосередню участь в антитерористичній операції, в заходах забезпечення національної безпеки в Донецькій і Луганській областях, під час проходження службових обов'язків по охороні громадського порядку, тобто доволі широкий перелік осіб, включно з ліквідацією наслідків надзвичайних ситуацій.</p>
<p>Ми обговорювали це питання, ми не хочемо ніяким чином дисконтувати почесний статус учасника бойових дій шляхом надання такого самого статусу особам, які, можливо, не здійснили тих самих потрібних позитивних дій на користь української держави, які здійснюють військові, військовослужбовці, захищаючи нашу незалежність та суверенітет. Саме тому ми винесли це питання в предмет окремої дискусії і цю правку відхилили. Водночас, ми її не заперечуємо.</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ВІННИК І.Ю. Пропонуємо обговорити окремо на робочих групах і зробити повний аудит переліку осіб, які мають право отримувати відповідний статус і внаслідок цього відповідні соціальні гарантії держави та членам їх родини. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, я ставлю... Це була 621-а, так? Отже, я ставлю на голосування поправку 621 групи авторів. Комітет її відхилив. Хто підтримує дану правку, прошу проголосувати.</p>
<p>&nbsp;</p>
<p>13:47:52</p>
<p>За-54</p>
<p>Рішення не прийнято.</p>
<p>Наступна, 622-а. Так само, відразу, пане Іване, прокоментуйте 622-у, причину відхилення. <i>(Шум в залі)</i></p>
<p>Будь ласка, пане Іване. Включити мікрофон?</p>
<p>&nbsp;</p>
<p>13:48:02</p>
<p>ВІННИК І.Ю.</p>
<p>Ну давайте він, потім – я, я поясню.</p>
<p>&nbsp;</p>
<p>ГОЛОВУЮЧИЙ. Будь ласка, Гаврилюк. Включіть мікрофон Гаврилюку, 622-а.</p>
<p>&nbsp;</p>
<p>13:48:21</p>
<p>ГАВРИЛЮК М.В.</p>
<p>Друзі мої, 622 поправка відхилена тоже комітетом, а я наполягаю на тому, щоб комітет мені об'яснив чому. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, пане Іване.</p>
<p>&nbsp;</p>
<p>13:48:39</p>
<p>ВІННИК І.Ю.</p>
<p>Складне питання, воно стосується громадян України, осіб, які сьогодні працюють на тимчасово окупованих територіях, що є територіями України. І, власне, якщо читати Конституцію України, держава гарантує пенсійне забезпечення, водночас такі особи не сплачують єдиний соціальний внесок, що є джерелом наповнення Пенсійного фонду, з якого в подальшому справляються пенсії громадянам України. Знову ж таки, з одного боку, це не предмет регулювання цього проекту. З іншого боку, це питання складне делікатне і потребує широкого обговорення.</p>
<p>Ми цю правку відхилили, водночас збереження прав та свобод і гарантій держави кожному громадянину України в межах міжнародно визнаного кордону України, які про живають на території визначеної Конституцією України, це є питання, яке потребує врегулювання Верховною Радою в подальшому. Будемо над цим працювати, поки що ця правка відхилена. Але ми теж її вважаємо гарною і не заперечуємо проти її врегулювання в іншому проекті законодавчого акту. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, ставлю на голосування&nbsp; правку 622-у групи авторів: Третьяков, Загорій. Шухевич, Рибчинський, Гаврилюк. Комітет її&nbsp; відхилив. Хто підтримує дану правку, прошу проголосувати. Будь ласка.</p>
<p>&nbsp;</p>
<p>13:50:08</p>
<p>За-53</p>
<p>Рішення не прийнято.</p>
<p>Наступна, 623-я. 623-я. Будь ласка,&nbsp; Гаврилюк.</p>
<p>&nbsp;</p>
<p>13:50:21</p>
<p>ГАВРИЛЮК М.В.</p>
<p>623 правка. Комітет її відхилив. Відхилив, але я все-таки&nbsp; хочу знати чому і наполягаю на тому, щоб її поставили на голосування.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; пане Іване.</p>
<p>&nbsp;</p>
<p>13:50:40</p>
<p>ВІННИК І.Ю.</p>
<p>Мова йде про&nbsp; дискусійне питання субсидій, соціальної допомоги та підстав їх надання.</p>
<p>Пропонується спростити порядок як і зменшити&nbsp; граничні пороги соціальних пільг по відношенню до осіб, які беруть участь в антитерористичній операції, і поширити&nbsp; ті норми, які сьогодні діють&nbsp; в Законі про державну допомогу малозабезпеченим сім'ям, на осіб, які беруть участь в забезпеченні заходів.</p>
<p>Знову ж таки це питання, яке суттєво впливає як&nbsp; на видатки&nbsp; бюджету, так і&nbsp; на видатки місцевих бюджетів, так і загалом розбалансовує в певній мірі правовідносини між&nbsp; державою та громадянином, які вже склалися та діють на підставі чинних законодавства та нормативно-правових&nbsp; актів Кабінету Міністрів. І щоб знову ж таки не перевантажувати і бути в суті і в змісті цього проекту, який ми розглядаємо, цю правку відхилили. Знову ж таки підтверджую, що вона гарна і потребує врегулювання. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Отже 623-я правка групою авторів ставиться на голосування. Комітет її відхилив. Хоча концептуально він не заперечує проти неї.</p>
<p>Хто підтримує правку 623, прошу проголосувати.</p>
<p><b>&nbsp;</b></p>
<p>13:52:09</p>
<p>За-67</p>
<p>Рішення не прийнято.</p>
<p>І, колеги, 623 правка, в нас залишається 50 правок. Давайте ми ще одну або дві розглянемо, і інші правки ми завтра зранку зможемо розглянути, щоб ми вийшли на годину 10:40 – на 11-у на голосування. Давайте ще, може, одну або дві.</p>
<p>624-а, та сама група авторів. Гаврилюк наполягає. Будь ласка, включіть мікрофон Гаврилюку.</p>
<p>&nbsp;</p>
<p>13:52:35</p>
<p>ГАВРИЛЮК М.В.</p>
<p>624 правка. Комітет її відхилив. А я наполягаю, щоб комітет мені об'яснив, і проголосувати.</p>
<p>&nbsp;</p>
<p>ГОЛОВУЮЧИЙ. Будь ласка, пане Іване.</p>
<p>&nbsp;</p>
<p>13:52:50</p>
<p>ВІННИК І.Ю.</p>
<p>Це правка до Закону України "Про охорону дитинства". В перелік осіб, чиї діти мають право на додатковий захист від держави, пропонується включити осіб, які беруть участь в проведенні заходів забезпечення національної безпеки. Знову ж таки враховуючи, що це абсолютно інше правове врегулювання, ми це винесли в окремий проект. Із тих самих підстав було прийнято рішення це врегульовувати окремо. Саме тому ця правка в нас зараз є відхиленою. Водночас комітет підтверджує необхідність врегулювання цих правовідносин в майбутньому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наскільки розумію, тут є цілий блок правок, і майже всі вони комітетом були відхилені не з причини незгоди, а з причини, що вони мають бути врегульовані окремими законодавчими актами, якщо я розумію правильно. Так?</p>
<p>&nbsp;</p>
<p>ВІННИК І.Ю. Абсолютно точно.</p>
<p>&nbsp;</p>
<p>ГОЛОВУЮЧИЙ. І тому, колеги, давайте ми все-таки цю правку проголосуємо, а потім буду пропонувати вже перенести наступний розгляд правок на завтрашній день.</p>
<p>Отже, зараз ставиться на голосування правка 624 групи авторів. Комітет відхилив, але автори наполягають на голосуванні. Хто підтримує правку 624, прошу проголосувати, будь ласка.</p>
<p>&nbsp;</p>
<p>13:54:21</p>
<p>За-56</p>
<p>Рішення не прийнято.</p>
<p>Отже, ми завершуємо розгляд на правці 624. Залишається менше як 50 правок. І у мене є велике прохання і до комітету, і до ініціаторів правок, щоб до завтрашнього дня були проведені консультації, щоби ми змогли вийти на злагоджену остаточну редакцію у голосуванні даного закону. Очевидно, усі розуміють, наскільки цей закон має велике зацікавлення, за яким слідкують і в Україні, і поза Україною. І для нас дуже важливо, щоб ми завтра змогли вийти на результативне голосування. Буквально кілька є спірних моментів в цьому законі. Я думаю до завтра, в тому числі під час засідання комітету можна їх обговорити, ми вже можемо бачити, які з правок були відхилені, які з них мають потенціал, а які не мають підтримку в залі, і тому я дуже розраховую&nbsp; на&nbsp; злагоджену роботу комітету. При необхідності я долучуся до цієї роботи, пане Іване, але прошу вас, пане Іване, прошу вас як представника комітету максимально провести роботу до завтра, щоби ми змогли вийти на злагоджене рішення і щоб ви змогли перед голосуванням зачитати ті моменти, по яким був досягнутий компроміс і консенсус.</p>
<p>Є окремі правки, які розбалансовують законопроект. За вашою пропозицією, я поставлю пропозицію повернутися до їхнього розгляду, ви тільки визначте їх перелік, щоб ми змогли чітко і злагоджено працювати.&nbsp; І я завтра, колеги, запрошую усіх о 10-ій ранку прибути на засідання Верховної Ради України. Лишається&nbsp; менше 50 правок. Я думаю, протягом півгодини - 40 хвилин ми зможемо їх розглянути і близько 10:40 ми зможемо вийти на прийняття рішення.</p>
<p>Окрім того, я хочу зачитати оголошення, яке надійшло у президію Верховної Ради України. Отже, відповідно до частини третьої статті 60 Закону України&nbsp; "Про Регламент Верховної Ради України" повідомляю про вихід зі складу депутатської групи "Партії "Відродження" Ничипоренка Валентина Миколайовича.</p>
<p>І на цьому, колеги, я ранкове засідання Верховної Ради України оголошую закритим.</p>
<p>Бажаю плідної роботи в комітетах і сподіваюся, що на завтра ми зможем провести плідний і результативний день.</p>
<p>Отже, дякую вам. Плідної роботи в комітетах. До завтра.</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p></div>
