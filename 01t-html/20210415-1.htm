Стенограма пленарного засідання
15 квітня 2021

<p></p>
<p align=center>ПОЗАЧЕРГОВЕ ЗАСІДАННЯ</p>
<p align=center>Зал засідань Верховної Ради України</p>
<p align=center>15 квітня 2021 року, 16 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p></p>
<p>16:01:00</p>
<p>ГОЛОВУЮЧИЙ. Добрий день, шановні колеги, ще раз! У зв'язку з вимогою 165 народних депутатів України та відповідно до частини восьмої статті 19 Регламенту Верховної Ради України ми сьогодні проводимо позачергове пленарне засідання Верховної Ради України. Перелік питань, які передбачені до розгляду на позачерговому засіданні, вам запропоновані.</p>
<p>Будь ласка, підготуйтеся до реєстрації. Як відбувається реєстрація, я сьогодні вже нагадував, повторювати не буду, тим більше Власенка немає. Готові реєструватись? Прошу реєструватись.</p>
<p></p>
<p>16:02:09</p>
<p>У залі зареєстровано 195 народних депутатів України. Позачергове пленарне засідання Верховної Ради України оголошую відкритим.</p>
<p>Шановні колеги, надійшла заява про перерву із заміною на виступ.</p>
<p>Бакунець Павло Андрійович.</p>
<p></p>
<p>16:02:32</p>
<p>БАКУНЕЦЬ П.А.</p>
<p>Дорогий народе України! На сході нашої країни війна. Агресор нарощує свої сили. Щодня ворог все темнішою, чорнішою хмарою обвиває наші кордони. Люди запитують в нас: а що з цього приводу говорить парламент? А парламент з цього приводу мовчить останніми днями. Тому ми представники міжфракційного об'єднання "України 603,7" власне звертаємось сьогодні до вас усіх в цьому залі.</p>
<p></p>
<p>16:03:50</p>
<p>ШАРАСЬКІН А.А.</p>
<p>Хочу нагадати присутнім і громадянам України, що війна триває з 14-го року. 14-й рік і 21-й це великий період, а особливо надзвичайно великий і безвозвратно втрачений період на те, щоб визнати і прийняти виклики війни аби зрозуміти одну просту річ, що війну лише армією виграти неможливо. Нам потрібно спертись на наших співгромадян, на їх підтримку.</p>
<p>Ви знаєте, що Крим перетворений в непотоплювальний авіаносець про те, що крилаті ракети надводного базування, які виходять з-під заборони і можуть нести ядерні боєголовки вже знаходяться в Чорному морі. Ви знаєте, що українське Чорне море і Азов є епіцентром загрози для всієї Європи, для Північної Африки, для Близького Сходу, а не тільки для України. Ми маємо прийняти цілий ряд надзвичайно важливих законопроектів починаючи від законопроекту про колаборантів завершуючи про територіальну оборону і виконати нарешті в тому числі і доручення Президента про те, аби такі проекти законів були нарешті прийняті в цій залі.</p>
<p></p>
<p>16:05:09</p>
<p>ЯСЬКО Є.О.</p>
<p>Колеги, я хочу нагадати, що ми прийшли в цей парламент захищати Україну. А Україна зараз в небезпеці. Ми бачимо, що Росія свої війська на кордон все більше і більше приносить. Ми бачимо, що відбувається ескалація. А в Луганську Росія збирає списки для можливої евакуації. Що це означає? Це означає, що ми всі тут в цьому парламенті повинні дати відсіч законодавчо. І чому, у мене питання, представники п'ятої колони, які є в цьому парламенті до сих пір не несуть відповідальність за співпрацю з агресором? А такі законопроекти є в нашому парламенті. Давайте їх будемо приймати і оновимо наше санкційне законодавство.</p>
<p>Окремо хочу звернутися до міжнародної спільноти. Ми цінуємо вашу підтримку. Але нам треба зробити так, щоб не було агресії до того, як вона настане. Інакше буде занадто висока ціна, ціною тисячі зруйнованих...</p>
<p></p>
<p>ГОЛОВУЮЧИЙ. Надійшла заява ще одна про перерву з заміною на виступ.</p>
<p>Бобровська Соломія Анатоліївна.</p>
<p></p>
<p>16:05:57</p>
<p>БОБРОВСЬКА С.А.</p>
<p>Соломія Бобровська, фракція "Голос". Ми не змовлялися з попередніми виступаючими, бо я сама, і, я думаю, що багато хто з вас, хто знає мене, твердо переконані в тому, що за 4 дні, коли ми займаємося спамом, правками і всім іншим, ми не займаємося найголовнішим, ми не готуємося до миру через підготовку до війни. І якщо ви знаєте своїх колег військових або ви з областей, де знаходяться лінії розмежування, ви б мали знати, яка ситуація на сьогодні. А ситуація на сьогодні наступна. Що будь-який цивільний вас запитає: а що нам робити, а як там, а скажіть інформацію, будь ласка. Я вам скажу, що я не маю дати їм яку інформацію, тому що вважаю, що ми як держава не готові. Чому? Це нормально дізнаватися з новин, про що говорить Президент, про державу на сході, яка ситуація і на скільки ми готові. Я дуже прошу Президента як Верховного Головнокомандувача записати звернення або вийти і проговорити чітко українцям, який план дій: план дій по економіці, план дій для всіх голів обласних адміністрацій, районних адміністрацій державних, що робить голова громади об'єднаної, починаючи із Сартани Донецької області, закінчуючи Станицею Луганською і Щастям, чи ми готові. А ви знаєте, що за цих 4 дні, коли ми тут працюємо, в Чорне море зайшли малі, великі артилерійські катери, які можуть прямувати до Азовського моря, яке ми втратили. І ми не піднімаємо тут питання про денонсацію Керченської угоди, яка фактично сьогодні перетворила Азовське море в озеро Російської Федерації.</p>
<p>Чи ви знаєте, що на сьогодні вони готують госпіталі і бомбосховища? Чи в нас вони готові, починаючи від Харківської області і закінчуючи Одеської області? Не мені вам багато кому розказувати як відбувалась евакуація Луганської ОДА чи Донецької ОДА. Мені б дуже не хотілося, не дай Бог, щоб таке повторилося. Чи ви всі готові відповідати своїм виборцям наскільки ми готові і який чіткий план дій? Я не закликаю до паніки, я закликаю, щоб кожен, починаючи від Президента, РНБО, уряду нас всіх зібрали, пояснили, довели до відома для того, щоб ми не сиділи на "пороховій бочці" новин, частина з яких транслюється "п'ятою колоною" Російської Федерації і повністю дезінформацією в медіа. Давайте разом готуватися, це не про політику, це про реальну загрозу, яка може відбутися у дуже скорому часі. Я прошу звернути на це увагу, довести до Президента і, все ж таки, дочекатися, який у нас конкретний план дій.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, переходимо до першого питання порядку денного, це проект Закону про внесення змін до Кодексу України про адміністративні правопорушення, Кримінального кодексу України щодо вдосконалення відповідальності за декларування недостовірної інформації та неподання суб'єктом декларування декларації особи, уповноваженої на виконання функцій держави або місцевого самоврядування (реєстраційний номер 4651). Пропонується розглянути це питання за скороченою процедурою.</p>
<p>Готові голосувати? Прошу підтримати та проголосувати.</p>
<p></p>
<p>16:09:11</p>
<p>За-208</p>
<p>Рішення прийнято.</p>
<p>До слова запрошується міністр юстиції Малюська Денис Леонтійович.</p>
<p></p>
<p>16:09:29</p>
<p>МАЛЮСЬКА Д.Л.</p>
<p>Доброго дня, колеги. Верховна Рада України вже у грудні відновила кримінальну відповідальність за недостовірне декларування та декларування інформації у деклараціях чиновників після рішення Конституційного Суду, але, на жаль, залишилося кілька процедурних складнощів, недоліків у прийнятому законі, які не дозволяють системі працювати поки що ефективно, ці недоліки.</p>
<p>Перше, це те, що вказані злочини відносяться у підслідності НАБУ, але при цьому ці злочини є кримінальними проступками, відповідно їх повинен проводити, слідство за такими кримінальними проступками, дізнавач. Водночас, визначення Кримінально-процесуального кодексу дізнавача не передбачає там детектива НАБУ, відповідно НАБУ не може ефективно проводити дізнання по такій категорії злочинів. Відповідна зміна санкцій у Кримінальному кодексі приводить такі дії з кримінальних проступків у злочин і відповідно НАБУ зможе повноцінно проводити досудове розслідування таких справ, таких проваджень.</p>
<p>Другий недолік – це те, що забули у статті 45 КПК внести зміни і замість 366-1 вказати статті 366-2 і 366-3. Що це означає? Це означає, що не можливе застосування звільнення від відповідальності у зв'язку з дієвим каяттям, відповідно така зараз зміна так само пропонується.</p>
<p>Ще один з важливих, одна з важливих змін цього законопроекту – це уточнення суб'єктів, які несуть кримінальну відповідальність. А саме, поширення на осіб, які були звільнені зі своїх місць роботи, а протягом року вони ще подають декларації, однак формально нібито відповідальності уже й не несуть. Це ж виправляється законопроектом поданим Президентом України, тому, колеги, прошу підтримати такий законопроект і забезпечити надійну імплементацію відповідальності за недостовірне декларування та недекларування. Дякую за увагу.</p>
<p></p>
<p>ГОЛОВУЮЧИЙ. До слова запрошується голова підкомітету Комітету з питань правоохоронної діяльності Бакумов Олександр Сергійович.</p>
<p></p>
<p>16:11:35</p>
<p>БАКУМОВ О.С.</p>
<p>Шановний головуючий, шановні народні депутати України! Комітетом з питань правоохоронної діяльності підготовлений для розгляду в першому читанні законопроект 4651 поданий Президентом України. Проектом пропонується внести зміни до Кодексу України про адмінправопорушення та Кримінального кодексу України. Щодо кодексу про адмінправопорушення, то у статті 172 з позначкою 6 додається відповідно "уточнюється суб'єктний склад". Щодо змін до Кримінального кодексу України, стаття 366 з позначкою 2 "Декларування недостовірної інформації", стаття 366 з позначкою 3 "Неподання декларації суб'єктом декларування".</p>
<p>Основні законодавчі новели: знижується верхній поріг умовної брехні в декларації з чотирьох тисяч прожиткових мінімумів для працездатних осіб, до двох тисяч прожиткових мінімумів для працездатних осіб, все, що вище, буде кваліфікуватись за частиною другою відповідної статті. Додається вид покарання у вигляді позбавлення волі строком до 2 років, також підвищується штраф.</p>
<p>Вказані кримінальні правопорушення пропонується віднести до корупційних. Як наслідок, осіб, які вчинили вказані кримінальні правопорушення, не може бути звільнено від кримінальної відповідальності у зв'язку з дійовим каяттям, передачею на поруки, зміною обстановки тощо. А також не може бути звільнено від покарання з випробовуванням, здійснення умовно-дострокового звільнення, заміна не відбутої частини покарання більш м'яким, амністія, помилування, буде застосовуватися за відповідно ускладненою процедурою.</p>
<p>Шановні колеги, мета покарання - не кара, мета покарання - запобігання і превенція вчиненню суспільнонебезпечних діянь. Комітет погоджується із Президентом і вважає ці діяння такими, що чинять істотну шкоду, а отже є суспільно небезпечними. А тому пропонує Верховній Раді України ухвалити вказаний законопроект за основну.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, запишіться: два – за, два – проти, по фракціях.</p>
<p>Люшняк Микола Володимирович.</p>
<p></p>
<p>16:13:57</p>
<p>ЛЮШНЯК М.В.</p>
<p>Прошу передати Миколі Бабенко.</p>
<p></p>
<p>СТЕФАНЧУК Р.О. Микола Бабенко, будь ласка.</p>
<p></p>
<p>16:14:16</p>
<p>БАБЕНКО М.В.</p>
<p>Шановні головуючі, шановні колеги! Корупція на сьогодні є головною загрозою для нашої держави. Всі ми з вами українське суспільство втомилися від того, що в найбіднішій країні Європи ми маємо на наших вулицях найдорожчі автомобілі, а наші чиновники купують найдорожчу нерухомість і не тільки в Україні, але і в країнах Західної Європи, на Лазурному березі Франції. І дійсно це питання необхідно вирішувати. Але питання полягає в наступному: а на сьогоднішній день, що заважає діючому законодавству з кримінальним законодавством боротися з корупцією? Чому на сьогоднішній день ми не маємо жодного топкорупціонера посадженого до в'язниці?</p>
<p>Чому й до сьогодні навіть в оцій оновленій Верховній Раді, про яку говорили, що вона безпрецедентно оновлена, люди, які позаходили сюди, які ще вчора дехто був безробітний, дехто займався не досить високооплачуваною роботою і ніколи не займався бізнесом останні роки почали скуповувати елітні автомобілі. Де відповідальність за це? І я сьогодні хочу сказати, що ми будемо, безумовно, підтримувати даний законопроект, але ми будемо вносити правки і ці правки дозволять нам дійсно підвищити рівень відповідальності до того рівня і зробити його таким чином, що дійсно наші топкорупціонери несли справжню відповідальність.</p>
<p>Дякую.</p>
<p></p>
<p>ГОЛОВУЮЧИЙ. Дирдін Максим Євгенович.</p>
<p></p>
<p>16:16:14</p>
<p>ДИРДІН М.Є.</p>
<p>Прошу слово передати Сергію Іонушасу.</p>
<p></p>
<p>ГОЛОВУЮЧИЙ. Іонушас Сергій Костянтинович.</p>
<p></p>
<p>16:16:30</p>
<p>ІОНУШАС С.К.</p>
<p>Шановні колеги, Одразу хочу підкреслити, що у разі набуття чинності тим законопроектом, він почне діяти лише в 2022 році стосовно декларації, поданої за 21-й рік. А, отже, всі суб'єкти декларування, у тому числі і народні депутати, мають можливість на протязі року більш доброчесно і відповідально підійти до процесу декларування.</p>
<p>Хочу нагадати, що наприкінці минулого року за особистим наполяганням Президента України та спільними зусиллями всіх фракцій парламенту вдалося відновити зруйновану Конституційним Судом систему е-декларування.</p>
<p>Шановні друзі, коли ми з вами приймали присягу народного депутата дев'ятого скликання, нагадаю, ми з вами добровільно погоджувалися доброчесно та прозоро повідомляти суспільству свої доходи, майно та зрозуміли, що в разі умисного недекларування активів на суму близько 500 тисяч гривень, більше 500 тисяч гривень, до нас можуть бути застосовані заходи кримінально-правового характеру. На сьогодні такий поріг складає один мільйон гривень, а, отже, посилення покарання за таке кримінальне правопорушення, у тому числі у вигляді обмеження волі та позбавлення волі, виглядає цілком логічно.</p>
<p>Покарання у вигляді позбавлення волі на строк до 2 років цим законопроектом пропонується накладати на порушників лише, підкреслюю, і лише за умисне неподання суб'єктом декларування і внесення завідомо неправдивих відомостей.</p>
<p>Дана норма покликана нівелювати випадки, коли суб'єкти декларування просто перестануть подавати декларації. Запропонована Президентом зміни щодо відповідальності за декларування недостовірної інформації повністю відповідає рекомендаціям Венеційської комісії. Закликаю колег підтримати цей законопроект у першому читанні та зробити ще один крок до протидії корупції в Україні. Готовий спільно з колегами з різних <a name=Temp></a>фракцій доопрацювати його до другого читання.</p>
<p>Дякую.</p>
<p></p>
<p>ГОЛОВУЮЧИЙ. Власенко Сергій Володимирович.</p>
<p></p>
<p>16:18:34</p>
<p>ВЛАСЕНКО С.В. Дякую, пане Голово.</p>
<p>Шановні колеги! Більше трьох років діяла ця норма. Ану список мені покажіть, кого посадили по цій нормі. Голів сільрад саджали? Покажіть мені топ-корупціонерів, посаджених по цій статті.</p>
<p>Тут тільки що колега говорив про рекомендації Венеційської комісії. Рекомендації Венеційської комісії – виконувати рішення Конституційного Суду, подобається воно вам чи не подобається. Конституційний Суд з цього приводу абсолютно чітко сказав: "Ця відповідальність не співмірна з тяжкістю злочину". Верховна Рада прийняла абсолютно виважене, абсолютно ґрунтовне рішення, відновивши відповідальність, але зазначивши, що ця відповідальність повинна бути у вигляді обмеження волі. Обмеження волі – це теж дуже і дуже висока ступінь відповідальності. Хтось думаю, що обмеження волі – курорт? Це не курорт, це майже така сама тюрма, з трошки полегшеними умовами утримання. Але це теж обмеження волі – волі людини.</p>
<p>І ключове. Я ще раз підкреслюю, якщо ми хочемо будувати правову державу, а не займатися популізмом, ми повинні виконувати ті рішення, навіть й ті рішення, які нам не подобаються.</p>
<p>Я переконаний в тому, що той невіглас, який порадив Президенту внести цей законопроект, мав на меті лише одну мету: щоб Конституційний Суд вдруге скасував це. І потім знову розпочати на Конституційний Суд атаку. Але ж це очевидні речі. Якщо один раз сказали, що це незаконно, то і другий раз скажуть, що це незаконно. А в період, поки це буде діяти, якщо ви за це проголосуєте, кожен буде знаходитися на гачку. У тому числі і для цього вноситься цей закон.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Юрчишин Ярослав Романович.</p>
<p></p>
<p>16:20:45</p>
<p>ЮРЧИШИН Я.Р.</p>
<p>Колеги, треба не боятися виправляти помилки. В кінці минулого року ми всі зробили помилки, коли пом'якшили відповідальність за брехню в деклараціях. Коли 23 грудня Президент підписав недосконалий закон. Ми з фракцією "Голос" одразу наступного дня зареєстрували законопроект, який повертав ув'язнення як відповідальність за брехню в декларації.</p>
<p>І зараз не треба соромитися, приймаємо цей закон за основу і в цілому. Немає чого там доопрацьовувати.</p>
<p>Якщо в нашій системі Андрія Антоненка можна закрити фактично на півроку взагалі без будь-яких фактів, то це виглядає нормально. Коли за 300 гривень перспектива бути закритим на 7 років, це виглядає нормально.</p>
<p>А зараз я просто наведу невеличкий перелік того, що забув декларувати такий собі Костянтин Бриль, який колись був головою Запорізької обласної державної адміністрації: Range Rover, 4 Mercedes, будинок на 240 квадратів в Києві, на 189 квадратів в Переяславі, постійні мандрівки і відпочинок з усією родиною, де лише на квитки було витрачено понад 45 тисяч доларів. І він за це не поніс жодної відповідальності, бо Конституційний Суд, розваливши цю статтю, змусив Вищий антикорупційний суд закрити цю справу.</p>
<p>Це відповідь на питання: а де великі посадки? Ви знову впровадили нульову декларацію.</p>
<p>Щоб цього не було і це правду казали попередники, треба приймати за основу і в цілому.</p>
<p>"Голос" буде голосувати за основу і в цілому.</p>
<p>Дякую.</p>
<p></p>
<p>ГОЛОВУЮЧИЙ. Батенко Тарас Іванович.</p>
<p></p>
<p>16:22:50</p>
<p>БАТЕНКО Т.І.</p>
<p>Шановні колеги, якщо треба чогось боятися депутатам в цьому залі, так це боятися порушувати Конституцію України.</p>
<p>Ми не збираємося, депутатська група "За майбутнє", порушувати Конституцію України.</p>
<p>І в межах обмеженого часу хочу сказати, що ми підтримуємо сказане колегою представником фракції "Батьківщина" Сергієм Власенком. Ми розчаровані вчорашнім голосуванням монобільшості щодо тарифних питань. І пояснюйте людям як ви хочете захищати соціальні інтереси, як ви двічі хочете вступати в ту саму річку, порушуючи Конституцію України і рішення Конституційного Суду від 27 жовтня. Це закінчиться тим, що Конституційний Суд знову відмінить це рішення, яке ми сьогодні приймемо. В нас є обмеження волі, цього мало? Мало карати депутатів сільських рад, так покажіть, кого ви можете карати, кого покарали за ці 2 роки, які ви є при владі.</p>
<p>Тому наша депутатська група утримається від цього голосування, закликає так само представників інших фракцій і груп не порушувати Конституцію України.</p>
<p>Дякую.</p>
<p></p>
<p>ГОЛОВУЮЧИЙ. Всі бажаючі виступили? Переходимо до голосування. Будь ласка, підготуйтесь до голосування, займіть свої місця.</p>
<p>Ставлю на голосування пропозицію про прийняття за основу проекту Закону про внесення змін до Кодексу України про адміністративні правопорушення, Кримінального кодексу України щодо вдосконалення відповідальності за декларування недостовірної інформації та неподання суб'єктом декларування декларації особи, уповноваженої на виконання функцій держави або місцевого самоврядування (реєстраційний номер 4651). Готові голосувати? Прошу підтримати та проголосувати.</p>
<p></p>
<p>16:24:48</p>
<p>За-283</p>
<p>Рішення прийнято.</p>
<p>По фракціям покажіть.</p>
<p>Наступне питання порядку денного – це проект Закону про конституційну процедуру (реєстраційний номер 4533). Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>16:25:24</p>
<p>За-237</p>
<p>Рішення прийнято.</p>
<p>До слова запрошується заступник голови Комітету з питань правової політики Совгиря Ольга Володимирівна.</p>
<p></p>
<p>16:25:38</p>
<p>СОВГИРЯ О.В.</p>
<p>Шановний пане Голово, шановна президія, шановні народні депутати! Відповідно до Постанови Верховної Ради від 28 січня 2021 року "Про направлення на повторне перше читання проекту Закону про конституційну процедуру" вашій увазі пропонується доопрацьований проект Закону про конституційну процедуру.</p>
<p>Хочу зауважити, що 22 березня цього року Венеційська комісія оприлюднила висновок щодо цього законопроекту і схвально оцінила його положення. Нами враховані такі зауваження, які подані Венеційською комісією.</p>
<p><a name=_GoBack></a>По-перше, ми виключили, і я на цьому наголошую, норму про збільшення кількості голосів необхідну для ухвалення рішень Конституційного Суду. Ми пропонуємо залишити існуючий нині порядок прийняття рішень Конституційного Суду десятьма голосами суддів Конституційного Суду.</p>
<p>По-друге, за рекомендацією Венеційської комісії ми доопрацювали градацію санкцій щодо суддів Конституційного Суду в межах дисциплінарного провадження з урахуванням принципу пропорційності. Венеційська комісія слушно звернула увагу на те, що існування на сьогодні єдиної санкції у вигляді звільнення судді Конституційного Суду суттєво підриває гарантії незалежності КСУ. Ми погодились з цією пропозицією і врахували її.</p>
<p>Ми передбачили надання Конституційному Суду повноваження унормувати процедуру розгляду питань, які не врегульовані Законом "Про конституційну процедуру". Таким чином ми повністю виконали вимогу про автономію Конституційного Суду в врегулюванні питань його діяльності.</p>
<p>Так само ми передбачили, що КСУ зможе без обмежень відступати від своїх попередніх юридичних позицій, якщо має місце притягнення судді Конституційного Суду до кримінальної відповідальності за дачу хабара.</p>
<p>Колеги, цей законопроект підтримали всі експерти з конституційного права і Реанімаційний Пакет Реформ, який є визнаним фахівцем в цій сфері.</p>
<p>Я прошу підтримати цей законопроект і проголосувати.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, запишіться: два – за, два – проти. Від депутатський фракцій та груп.</p>
<p>Осадчук Андрій Петрович.</p>
<p></p>
<p>16:28:11</p>
<p>ОСАДЧУК А.П.</p>
<p>Будь ласка, Олегу Макарову слово.</p>
<p></p>
<p>ГОЛОВУЮЧИЙ. Макаров Олег Анатолійович.</p>
<p></p>
<p>16:28:33</p>
<p>МАКАРОВ О.А.</p>
<p>Шановні колеги, 28 січня цього року ми голосували в першому читанні Закон про конституційну процедуру і не підтримали його, направили на повторне перше читання. Чому? Ми хотіли отримати висновки Венеційської комісії і з урахуванням висновків Венеційської комісії подати новий законопроект.</p>
<p>Коли Венеційська комісія свій висновок подала? 22 березня.</p>
<p>Коли комітет рекомендував його до першого читання? 1 квітня.</p>
<p>Скільки днів пройшло після цього? 8.</p>
<p>Скільки людей прочитало висновок Венеційської комісії за ці 8 днів?</p>
<p>Скільки людей прочитали проект, законопроект, який ми зараз плануємо голосувати? Підніміть руки, хто його голосував, чесно. Ольга Володимирівна. Хто його читав? Раз, два, три, чотири, п'ять. Бачу, вірю. Оці 10 людей прочитали.</p>
<p>Наша задача як депутатів створювати інституції, удосконалювати їх, а не руйнувати. Мова йде про Конституційний Суд, мова йде про конституційну процедуру без широкого обговорення. Без врахування всіх правок Венеційської комісії ми не можемо його приймати поспіхом. На сайті цей законопроект з'явився всього тиждень назад. Частково рекомендації Венеційської комісії враховано, але не врахована рекомендація щодо проведення прозорої процедури добору і конкурсу кандидатів у судді Конституційного Суду. Не враховані рекомендації щодо дисциплінарного провадження щодо можливості виконавчої влади і Президента, точніше, до неможливості Президента і виконавчої влади подавати скарги.</p>
<p>Ми вважаємо, що треба відхилити його зараз, точніше, подати на...</p>
<p></p>
<p>ГОЛОВУЮЧИЙ. Кальченко Сергій Віталійович.</p>
<p></p>
<p>16:30:47</p>
<p>КАЛЬЧЕНКО С.В.</p>
<p>Прошу передати слово Ользі Совгирі.</p>
<p></p>
<p>ГОЛОВУЮЧИЙ. Совгиря Ольга Володимирівна.</p>
<p></p>
<p>16:31:06</p>
<p>СОВГИРЯ О.В.</p>
<p>Шановні колеги, незалежно від депутатської фракції, повірте, будь ласка, що прийняття цього закону в інтересах абсолютно всіх депутатських фракцій, тому що цей закон про прозорі і демократичні правила роботи Конституційного Суду.</p>
<p>Коли нам розповідає опозиція, що вони вважають, що повинні підтримувати демократичні стандарти в цій державі, і не підтримують законопроект, який схвально оцінила Венеційська комісія, у мене є запитання про те, а які цінності в основі діяльності цієї опозиції? Опозиція повинна бути конструктивною, колеги. А коли на засіданні Комітету з питань правової політики ви не надаєте жодного зауваження до цього законопроекту і просто утримуєтеся без жодного зауваження за голосування. Ви знаєте, скільки поправок було подано до цього законопроекту після першого читання? Колеги, три поправки було подано після першого читання. Це до виступу попереднього спікера про те, що вони щось там не встигли. Вибачте, хто хотів і хто мав зауваження, той встиг це зробити. І ті поправки абсолютно були нами враховані.</p>
<p>Колеги, в Конституційному Суді знаходяться законопроекти, які стосуються скасування депутатської недоторканності, землі, анбандлінгу, і дуже багато інших законопроектів, про мову тощо. В інтересах абсолютно всіх фракцій запровадити прозорі правила їх розгляду. І я вас до цього дуже закликаю.</p>
<p>І останнє, колеги. Якщо хтось думає, що особисто його не буде стосуватися рішення Конституційного Суду, я вам хочу сказати, що найбільш цікавим рішенням Конституційного Суду, яке я прогнозую, це рішення про закінчення строку повноважень Верховної Ради цього скликання в 2023 чи в 2024 році. Тому, будь ласка, подумайте про те, чи потрібен нам Конституційний Суд з прозорими правилами роботи. Я думаю, що для тих, хто працює конструктивно, відповідь однозначна – так.</p>
<p>Дякую.</p>
<p></p>
<p>ГОЛОВУЮЧИЙ. Ар'єв Володимир Ігорович.</p>
<p>Князевич Руслан Петрович.</p>
<p></p>
<p>16:33:21</p>
<p>КНЯЗЕВИЧ Р.П.</p>
<p>Дякую, шановний пане Голово. Дуже легко звинуватити опозицію у всіх своїх промахах і недопрацюваннях. Але я нагадаю мовою фактів історію цього законопроекту.</p>
<p>Кілька місяців тому низка колег із "Слуги народу" зареєструвала законопроект про внесення змін до Закону про Конституційний Суд, яким намагалась вбити повноважність Конституційного Суду піднявши відповідно до 17 осіб кількість суддів, які повинні брати участь в засіданні і до двох третин щодо необхідності голосувань за рішення Конституційного Суду. В цій залі ця афера не пройшла і тоді вирішили піти іншим шляхом: а давайте ми з Закону про Конституційний Суд вирвемо частину процедурних моментів, так само частину заберемо з Регламенту Конституційного Суду і напишемо якийсь третій законопроект, який назвемо чомусь про конституційну процедуру. Друзі, будь-яка процедура, яка в Конституції знаходиться є конституційною. Таких десятки процедур. Це абсурдний законопроект.</p>
<p>Більше того, зараз, коли Венеційська комісія дала по рукам, і ми вернули норму і щодо повноважності суддів, і щодо необхідності голосування більшістю від конституційного складу, цей законопроект взагалі втратив сутність. За нього взагалі не варто було голосувати, а залишити відповідний Закон про Конституційний Суд, поправивши його нормами з Регламенту Конституційного Суду. Але його протягують, тому що в "перехідних положеннях" знову намагаються вилучити з Регламенту норми, які дають можливість Верховній Раді вносити поправки в Закон про внесення змін до Конституції, якщо Конституційний Суд висловлює застереження в своєму висновку щодо такого законопроекту.</p>
<p>Нас з вами знову обділяють і намагаються забрати конституційне право реагувати і брати безпосередню участь в процесі внесення змін до Конституції.</p>
<p>Друзі, ця норма проіснувала сім скликань. 20 років депутати не наважилися цього робити. Це хотів зробити тільки Янукович, але тоді проти нього повстала сама фракція навіть партії регіонів і комуністів і, головне, президія Верховної Ради.</p>
<p>Шановна президія, шановна більшість, не допустіть цього. Не витворили цю норму і не вам її виконувати. Давайте її збережемо до наступних поколінь раз вона вам непотрібна. Ганьба.</p>
<p></p>
<p>ГОЛОВУЮЧИЙ. Власенко Сергій Володимирович.</p>
<p></p>
<p>16:35:33</p>
<p>ВЛАСЕНКО С.В.</p>
<p>Дякую шановний пане Голово.</p>
<p>Я був серед тих, хто прочитав висновок Венеційської комісії і можу сказати, що цей законопроект не відповідає близько 20 рекомендаціям Венеційської комісії зазначеному у відповідному висновку. Тому не треба розказувати нам історії страшні. Це, по-перше.</p>
<p>Але дуже цікаво чути, знаєте, про стандарти, про конституційність, про Конституційний Суд від людини, яка запхала в Закон про старости поправку, якою їй дозволяється обратися суддею Конституційного Суду без складання депутатського мандату, як це зараз є у нас в Законі про Конституційний Суд. Тобто сьогодні для того, щоб депутату стати суддею, треба спочатку скласти мандат, а потім кандидувати. Тому не треба нам розказувати про… читати нам моралі і розказувати нам про мораль.</p>
<p>А ми краще розглянемо поправочку 138 до Закону, який ми сьогодні будемо розглядати, про старост. І поставимо її на підтвердження, і подивимося, що ви тоді будете розказувати нам про стандарти, про конституційність і про те, як треба поводити себе в житті.</p>
<p>Ви знаєте, так само робила попередня влада, коли приймала закон під одного Генерального прокурора, змінюючи закон під конкретну людину. Тому не треба змінювати закон під конкретного суддю Конституційного Суду. Це перше.</p>
<p>А, по-друге, я ще раз підкреслю, уважно читайте висновки Венеційської комісії. Висновки Венеційської комісії не виконані цим законопроектом. А відтак ми як конструктивна опозиція, але опозиція, яка сповідує стандарти і підтримує Венеційську комісію, ми будемо голосувати за висновок Венеційської комісії, а не за той законопроект, який ви нам пропонуєте і який цим висновкам не відповідає.</p>
<p>Дякую.</p>
<p></p>
<p>ГОЛОВУЮЧИЙ. Всі бажаючи виступили?</p>
<p>Батенко, після цього переходимо… Німченко. Після цього переходимо до голосування. Два виступи ще з мотивів.</p>
<p>Батенко Тарас Іванович.</p>
<p></p>
<p>16:37:35</p>
<p>БАТЕНКО Т.І.</p>
<p>Шановні колеги, нам потрібен Конституційний Суд, рішення якого будуть поважатися і виконуватися усіма, зокрема діючими депутатами у Верховній Раді цього скликання. І я сподіваюся, і наша депутатська група "За майбутнє" сподівається, що згубна практика розпуску Конституційного Суду у минулому і ніколи не може бути повернена у майбутньому. Тому ми погоджуємося з тими висновками, які прозвучали. Ми погоджуємося з тим, що треба враховувати висновки Венеційської комісії, які прийшли зовсім нещодавно. Ми також вітаємо деякі новели, які є в цьому законопроекті щодо конституційної процедури, зокрема одна з найбільших те, що рішення приймається більшістю суддів Конституційного Суду, тобто 10-ма членами, а не 12-ма як пропонувалося у старій редакції. Тому наша депутатська група повірить і проголосує в першому читанні "за".</p>
<p>Дякую.</p>
<p></p>
<p>ГОЛОВУЮЧИЙ. Німченко Василь Іванович.</p>
<p></p>
<p>16:38:34</p>
<p>НІМЧЕНКО В.І.</p>
<p>Шановні колеги, вам продубльований законопроект, який вже був на розгляді у Верховній Раді України. Повірте мені, що в даному випадку йде питання про спробу паралічу діяльності Конституційного Суду, перш за все, на осудження суддів. Ця регламентація, яка пропонується і яка дублюється в окремих випадках Законом "Про Конституційний Суд України", якраз нагадує на те, що цей законопроект з'явився лише коли подав Президент свій законопроект про припинення діяльності Конституційного Суду, але Президент зрозумів і відкликав.</p>
<p>Комісія Венеційська сказала чітко і однозначно, що Конституційний Суд є страж, страж Конституції, страж Конституції по ієрархії, і він захищає Конституцію і захищає наші права і свободи.</p>
<p>І тому просив би, не підтримувати цей законопроект – це ганьба. Я вам скажу…</p>
<p></p>
<p>ГОЛОВУЮЧИЙ. Всі бажаючі виступили?</p>
<p>Будь ласка, підготуйтесь до голосування. Ставлю на голосування пропозицію про прийняття за основу з пропозицією комітету щодо врахування запропонованих уточнень при підготовці до другого читання, згідно з першою частиною статті 116 Регламенту Верховної Ради України проект Закону про конституційну процедуру (реєстраційний номер 4533). 4533. Готові голосувати?</p>
<p>Прошу підтримати та проголосувати.</p>
<p></p>
<p>16:40:38</p>
<p>За-238</p>
<p>Рішення прийнято. Дякую.</p>
<p>По фракціям, покажіть, будь ласка.</p>
<p>Наступне питання порядку денного – це проект Закону про внесення змін до Кодексу України про адміністративні правопорушення щодо виконання постанов, щодо виконаних постанов, вибачте (5058). Пропонується розглянути це питання за скороченою процедурою.</p>
<p>Прошу підтримати та проголосувати.</p>
<p></p>
<p>16:41:20</p>
<p>За-243</p>
<p>Рішення прийнято.</p>
<p>До слова запрошується народний депутат України Фролов Павло Валерійович.</p>
<p></p>
<p>16:41:35</p>
<p>ФРОЛОВ П.В.</p>
<p>Добрий день, шановні народні депутати. На сьогодні на автодорогах України діє два фактично режими притягнення порушника до відповідальності за порушення правил дорожнього руху та паркування. Це автоматичний режим, коли правопорушення фіксується стаціонарними камерами, а також режим фотозйомки, відеозапису, коли поліцейський або інспектор з паркування фіксує порушення правил зупинки, стоянки або паркування на мобільний телефон. Для порушників, які сплачують штраф у перші 10 днів, діє 50-відсоткова скидка і абсолютна більшість автолюбителів оплачують вже постанови в ці перші 10 днів. Але Кодекс України про адміністративні правопорушення вимагає обов'язково надсилати цю постанову на адресу порушника.</p>
<p>І виходить так, що добросовісні правопорушники, якщо можна так сказати, які вже сплатили штраф, вони отримають постанову, цю саму виконану постанову, другий раз, отримають додатковий стрес і при цьому витрати, як поліції так і місцевих органів влади, які штрафи оформлюють інспектори з паркування, становлять мільйони гривень. Зокрема, лише у 2020 році поліція витратила 60 мільйонів гривень на відправку вже виконаних постанов, тобто постанови, які вже погашені, які правопорушники визнали і по яким штрафи вже сплачені. Тому цей законопроект передбачає: не надсилати вже виконані постанови, якщо ці постанови виконані на протязі 15 днів, їх не надсилати. Таким чином буде зекономлено і бюджетні кошти, і добросовісні автовласники не будуть отримувати додатковий стрес.</p>
<p>Дякую за увагу. Прошу підтримати.</p>
<p></p>
<p>ГОЛОВУЮЧИЙ. До слова запрошується голова підкомітету Комітету з питань правоохоронної діяльності Медяник В'ячеслав Анатолійович.</p>
<p></p>
<p>16:43:43</p>
<p>МЕДЯНИК В.А.</p>
<p>Шановний пане Голово, шановні колеги! Комітет з питань правоохоронної діяльності на своєму засіданні 3 березня 2021 року розглянув проект Закону України про внесення змін до Кодексу України про адміністративне правопорушення щодо виконаних постанов.</p>
<p>Метою законопроекту є відмінити обов'язок надсилання рекомендованим листом на поштову адресу порушника виконаних і сплачених постанов про адміністративні правопорушення, що у свою чергу призведе до зменшення витрат державного бюджету. Наприклад, витрати Департаменту патрульної поліції на друк та надсилання постанов про накладення адміністративних стягнень у справах про адміністративні правопорушення у сфері забезпечення безпеки дорожнього руху, зафіксованого в автоматичному режимі у 2020 році становило більше 60 мільйонів гривень. Переважна частина цих витрат була не потрібною та ефективною, адже більшість постанов на момент відправлення на поштову адресу порушника вже була виконана.</p>
<p>Щодо рішення комітету. Комітет з питань правоохоронної діяльності ухвалив рішення рекомендувати Верховній Раді України проект Закону про внесення змін до Кодексу України про адміністративне правопорушення щодо виконаних постанов прийняти в першому читанні за основу. А також я прошу скоротити термін подання правок до другого читання.</p>
<p>Дякую. І прошу підтримати.</p>
<p></p>
<p>ГОЛОВУЮЧИЙ. Будь ласка, запишіться: два – за, два – проти, на виступи від фракцій.</p>
<p>Арсенюк Олег Олексійович.</p>
<p></p>
<p>16:45:41</p>
<p>АРСЕНЮК О.О.</p>
<p>Хочу передати слово Денису Монастирському.</p>
<p></p>
<p>ГОЛОВУЮЧИЙ. Монастирський Денис Анатолійович.</p>
<p></p>
<p>16:45:48</p>
<p>МОНАСТИРСЬКИЙ Д.А.</p>
<p>Шановні колеги! Дуже коротко суть законопроекту і прохання його підтримати, доопрацювати швидко до другого читання і проголосувати в цілому.</p>
<p>Щомісяця бюджет втрачає 6 мільйонів гривень на пересилки постанов, щодо яких люди вже оплатили штрафи. Тобто приходить... якщо приходить штраф – людина його одразу оплачує, після цього все одно приходить паперовий варіант постанови, рекомендований лист, який коштує достатньо дорого. Тому це технічна правка, яка дозволить зекономити кошти бюджету. Я думаю, що ми маємо однозначно підтримати і наступного пленарного тижня проголосувати в другому читанні та в цілому. Прохання підтримати.</p>
<p>Дякую вам.</p>
<p></p>
<p>ГОЛОВУЮЧИЙ. Костенко Роман Васильович.</p>
<p></p>
<p>16:46:40</p>
<p>КОСТЕНКО Р.В.</p>
<p>Прошу передати. Осадчук Андрій Петрович.</p>
<p></p>
<p>ГОЛОВУЮЧИЙ. Осадчук Андрій Петрович.</p>
<p></p>
<p>16:46:47</p>
<p>ОСАДЧУК А.П.</p>
<p>Шановні колеги, партія "Голос" і фракція "Голос" завжди підтримувала розвиток електронних інструменті в роботі правоохоронних органів. Цей законопроект дійсно дає можливість знищити корупційні ризики і підвищити ефективність роботи правоохоронців на дорогах. Ми це вітаємо.</p>
<p>Але під час обговорення в комітеті було зазначено, що там є дефект в останньому абзаці, який потрібно відкоригувати для того, щоб усунути ризики визнання недійсними постанов про притягнення до відповідальності. Тому ми закликаємо голосувати в першому читанні, скоротити строки для того, щоб якнайшвидше це можна було ухвалити в цілому. Дякую.</p>
<p></p>
<p>ГОЛОВУЮЧИЙ. Батенко Тарас Іванович.</p>
<p></p>
<p>16:47:30</p>
<p>БАТЕНКО Т.І.</p>
<p>Рудику прошу передати слово.</p>
<p></p>
<p>ГОЛОВУЮЧИЙ. Рудик Сергій Ярославович.</p>
<p></p>
<p>16:47:41</p>
<p>РУДИК С.Я.</p>
<p>Шановні колеги, звичайно, наша депутатська група буде голосувати "за". Я думаю, що вся притомна частина нашого залу мала б підтримати це рішення. Воно нібито технічне, але через такі недосконалі процедури, через приходження лишньої роботи, працівники поліції і інших служб закидують людей документами, які, по суті, непотрібні.</p>
<p>Ну, зрозуміло, що якщо людина сплатила штраф на місці протягом 15 діб, то ніяких продовжень цієї історії не мало би бути. Нас би мало хвилювати інша проблема, коли людина дізнається абсолютно випадково, коли приходить в магазин чи намагається придбати якусь послугу, що в неї заблоковані картки банківські. Вона починає нервувати і шукати де вона зробила щось не так. Перша рекомендація – подивись у "Дію" і чи нема в тебе перевищення швидкості чи якогось іншого виду правопорушення, пов'язаного із автотранспортним засобом.</p>
<p>Людина дивиться: ні, проблем немає, пусте місце. Починає шукати далі. Дзвонить в банк. Банк каже: "Ні, є проблема з ним". "А як же можна це перевірити?" – "А от вам номер телефону виконавчої служби, яка наклала на вас заборону користуватися банківською карткою". Людина починає дзвонити за цим телефоном відповідальній людині за робочим… Відповідальна людина трубку не бере. Людина набирає його за мобільним телефоном – людина трубку не бере.</p>
<p>Тому, колеги, бо в цей момент працівники поліції займалися другорядними справами, і виконавча служба так само займається другорядними справами. Від цих речей, від цих недосконалостей, пов'язаних з процедурою, страждає велика кількість людей. Давайте до другого читання внесемо і ці правки.</p>
<p>Наше завдання, народних депутатів, – максимально покращити життя людей і мінімізувати бюрократичні перепони.</p>
<p>Дякую.</p>
<p></p>
<p>ГОЛОВУЮЧИЙ. Івченко Вадим Євгенович.</p>
<p></p>
<p>16:49:34</p>
<p>ІВЧЕНКО В.Є. <i>(Не чути)</i></p>
<p></p>
<p>ГОЛОВУЮЧИЙ. Цимбалюк Михайло Михайлович.</p>
<p></p>
<p>16:49:42</p>
<p>ЦИМБАЛЮК М.М.</p>
<p>Шановний пане Голово! Шановна президія! Шановні колеги! Михайло Цимбалюк, "Батьківщина".</p>
<p>Насправді, дуже хороша законодавча ініціатива, одна із тих, щоби уникнути людського фактору при фіксуванні прийняття рішень щодо порушників правил дорожнього руху.</p>
<p>Тут важливо, щоби ми говорили не тільки про економію коштів на відправлення повідомлення. Ми маємо також до другого читання врахувати, щоби не порушити конституційні права громадянина, коли він захоче оскаржити прийняття рішення.</p>
<p>Насправді автоматизація фіксації порушень правил дорожнього руху повинно привести до того, що кожен, по-перше, в профілактичному плані, кожен учасник дорожнього руху буде розуміти про безповоротність покарання, в разі порушень правил дорожнього руху, а в іншому плані, справді приведе до поповнення державного бюджету.</p>
<p>Тут важливо говорити і про… попередній колега казав про ті факти, які нині виникають, що людина не має жодного відношення до порушення правил дорожнього руху або аналогічних чи схожих номерних знаках, їй тут же блокують і банківські рахунки, і інші.</p>
<p>Ми вважаємо, що стосується цього законопроекту, щоби ми також прийняли зміни в ряді інших тих законів щодо фіксації і направлення повідомлень в разі того, якщо в 15-денний термін не сплатив порушник штраф і щоб це не тягнуло, що у подальшому він буде уникати взагалі від сплати схожих штрафів.</p>
<p>Фракція "Батьківщина" буде голосувати "за" в першому читанні.</p>
<p>Дякую.</p>
<p></p>
<p>ГОЛОВУЮЧИЙ. Арешонков, Князевич, після цього переходимо до голосування.</p>
<p>Арешонков Володимир Юрійович.</p>
<p></p>
<p>16:51:48</p>
<p>АРЕШОНКОВ В.Ю.</p>
<p>Шановний пане Голово, шановні колеги.</p>
<p>Цей законопроект в числі тих, які останній час Верховна Рада підтримувала по питанням створення умов для роботи наших правоохоронних органів, створення умов всіх учасників дорожнього руху. З одного боку це допомога і правоохоронцям, але, мабуть, більше уваги на те, щоб створити умови для людей, для водіїв.</p>
<p>Тому законопроект, ми рахуємо, надзвичайно правильний, корисний.</p>
<p>Єдине, ми пропонували, щоб він був прийнятий і в цілому. Тому що особливо якби там немає чого доопрацьовувати. Те, що колеги пропонували зробити технічні якісь там правки. Мені здається, що ми зараз можемо їх процитувати і внести в цей закон. Тому депутатська група "Довіра" буде голосувати і пропоную розглянути можливість прийняти його в цілому.</p>
<p>Дякую.</p>
<p></p>
<p>ГОЛОВУЮЧИЙ. Князевич Руслан Петрович.</p>
<p></p>
<p>16:53:00</p>
<p>КНЯЗЕВИЧ Р.П.</p>
<p>Дякую, шановний пане Голово. Дякую, шановні колеги.</p>
<p>Ми не заперечуємо проти такої пропозиції, оскільки справді, якщо людина дізналася через свій особистий кабінет і в межах того пільгового режиму, який є, сплатила відповідний штраф, то жодного сенсу повторно надсилати цій людині ще письмовий варіант такого роду постанови ми не вбачаємо і доцільно тут зекономити бюджетні кошти.</p>
<p>В цій частині ми підтримуємо, але треба йти далі. Я думаю, що нам треба було і профільному комітету в першу чергу подумати про тих водіїв, які не користуються особистим кабінетом. Хтось не має Інтернету, хтось не має доступу, хтось не має бажання. З якого моменту для них настає такого роду пільговий режим? Це серйозна зараз проблема. З моменту, коли поштар приніс цю постанову? З моменту, коли людина взяла в руки цю постанову чи з моменту, коли вона прийшла відповідно платити таку постанову? Оця неразбериха, яка вносить хаос і, на превеликий жаль, не на користь водія, а на користь держави вирішуються такі спори. Тому нам треба вирішувати і надалі цю проблему, йти шляхом відповідного логічного руху до того, щоби людина була права в такій ситуації, а не держава, бо людина платить державі, а не держава людині.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування. Будь ласка, запросіть народних депутатів до зали. Підготуйтесь до голосування.</p>
<p>Ставлю на голосування пропозицію про прийняття за основу проекту Закону про внесення змін до Кодексу України про адміністративні правопорушення щодо виконаних постанов (5058). Готові голосувати? Прошу підтримати та проголосувати.</p>
<p></p>
<p>16:54:52</p>
<p>За-313</p>
<p>Рішення прийнято.</p>
<p>Шановні колеги, згідно частини другої статті 116 Регламенту Верховної Ради України ставлю на голосування пропозицію про скорочення наполовину строків подачі правок та пропозицій та підготовки законопроекту (реєстраційний номер 5058) до другого читання. Прошу підтримати та проголосувати.</p>
<p></p>
<p>16:55:30</p>
<p>За-263</p>
<p>Рішення прийнято.</p>
<p>Наступне питання, це проект Закону про внесення змін до Закону України "Про індустріальні парки" щодо спрощення створення та стимулювання діяльності індустріальних парків (реєстраційні номери 4416, 4416-1). До слова запрошується народний депутат…</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>16:56:09</p>
<p>За-252</p>
<p>Рішення прийнято.</p>
<p>До слова запрошується народний депутат України Лабазюк Сергій Петрович.</p>
<p></p>
<p>16:56:30</p>
<p>ЛАБАЗЮК С.П.</p>
<p>Доброго дня, шановні колеги. Пріоритет України – перехід від сировинної економіки до економіки доданої вартості. Тільки це дозволить нам створити нові робочі місця, підвищити зарплати, виконати соціальні завдання, які стоять перед нами. А також знайти кошти на різного характеру видатки, які уряд станом на сьогодні штучно намагається профінансувати.</p>
<p>Законопроект номер 4416 покликаний перезапустити механізм діяльності індустріальних парків в Україні.</p>
<p>Аргументом "за". Цей законопроект є статистика, яка показує реальну неефективність діючої системи.</p>
<p>Для розуміння. До реєстру Міністерства економіки включено станом на сьогодні 43 індустріальних парки. Більшість з яких не те, що не працюють, а станом на сьогодні вони не мають учасників, а деякі навіть і керуючої компанії.</p>
<p>Більше того, господарська діяльність, станом на кінець 20-го року, проводилася лише у трьох індустріальних парках.</p>
<p>Виходячи з цих даних ефективність функціонування парків складає менше 7 відсотків. Хочу вас запитати: це тому що в нас ідеальна система чи, можливо, ідеальна ситуація з промисловістю? Все добре і стимулювання її не потрібно, чи все таки проблема в неробочій системі? Певно, що друге. Діюче законодавство недосконале як з точки зору організації, так і діяльності парків. Саме тому основний законопроект 4416 спрощує механізм утворення та участі в парках.</p>
<p>По-перше, ми прибираємо право особам, які зацікавлені у роботі індустріального парку, самостійно пропонувати концепцію парку.</p>
<p>По-друге, ми передбачаємо чіткі та вичерпні види державної підтримки, а саме спрямування коштів державного та місцевого самоврядування бюджетів на облаштування індустріальних парків через субвенцію, здешевлення кредитів при закупівлі обладнання для парків або капремонту. На відміну від альтернативного, 4416-1...</p>
<p></p>
<p>ГОЛОВУЮЧИЙ. До слова запрошується народний депутат України Наталуха Дмитро Андрійович.</p>
<p></p>
<p>16:58:50</p>
<p>НАТАЛУХА Д.А.</p>
<p>А можна презентацію вивести, будь ласка, на екран. Є? І на шостий слайд одразу. Дякую, колеги.</p>
<p>Я підтримаю те, що сказав щойно шановний автор Лабазюк. Я вам хочу просто навести декілька цифр. Ви знаєте, що за останні 3 роки були профінансовані аж 4 проекти на суму 7 мільйонів гривень. 7 мільйонів гривень за 3 роки – це фактично вартість одного зернозбирального комбайна або 4 біткоїнів. Оце ті гроші, які були вкладені в наші індустріальні парки. Що таке індустріальні парки фактично, колеги? Індустріальні парки – це в певній мірі вакцина для економіки, тому що на сьогоднішній день в тій самій Угорщині, наприклад, вони дозволяють забезпечити близько 20 відсотків, 30 відсотків ВВП країни. В тій самій Польщі вони дозволяють залучити близько 10 мільярдів євро у якості інвестицій лише в одне поселення, яке називається Катовіце. В Туреччині вони стимулюють від 25 до 30 відсотків обсягу загального промислового виробництва, яке у нас впало на 5,2 відсотка лише за 20-й рік.</p>
<p>І на сьогоднішній день наш законопроект 4416-1 пропонує три ключових послаблення для того, щоб запустити нарешті діючі ці індустріальні парки. Ми говоримо про підключення до електромереж, 50 відсотків компенсації. Ми говоримо про компенсацію частки відсоткової ставки по кредиту. І ми говоримо про компенсацію частки капітальних інвестицій.</p>
<p>Колеги, голосуючи за цей законопроект, ви голосуєте за реальні структурні зміни в економіці України. І я вас дуже прошу підтримати, тому що цей законопроект – це тільки перший із загальної системи і тіла інших законопроектів, які дозволять запустити повноцінно цей інструмент і зробити нашу промисловість конкурентоздатною на глобальному ринку.</p>
<p>Прошу підтримати та проголосувати. Дякую.</p>
<p></p>
<p>ГОЛОВУЮЧИЙ. До слова запрошується заступник голови Комітету з питань економічного розвитку Кисилевський Дмитро Давидович.</p>
<p></p>
<p>17:01:02</p>
<p>КИСИЛЕВСЬКИЙ Д.Д.</p>
<p>Шановні колеги, доброго дня! Комітет з питань економічного розвитку на засіданні 17 лютого 2021 року в режимі відеоконференції розглянув проекти Законів України щодо індустріальних парків: 4416, про внесення змін до Закону України "Про індустріальні парки" щодо спрощення створення та стимулювання діяльності індустріальних парків, поданий народними депутатами Лабазюком та іншими, і 4416-1, про внесення змін до Закону України "Про індустріальні парки", спрямованих на залучення інвестицій в промисловий сектор економіки шляхом запровадження стимулів в індустріальних парках, поданий народними депутатами Наталухою та іншими.</p>
<p>Метою обох цих законопроектів є наповнення реальним змістом такого інструменту економічного розвитку як індустріальні парки.</p>
<p>В усьому світі вони є інструментом створення робочих місць саме там, де потрібно громаді. Успішні країни дуже широко використовують цей інструмент. Так в Угорщині в індустріальних парках генерується біля 30 відсотків ВВП країни. А в Україні з 48 зареєстрованих індустріальних парків діють лише 7, і їх вплив на економіку – нуль. Причина дуже проста – це відсутність стимулів. Зараз пропонуються лише фінансові стимули і в дуже невеличкому обсязі, тим не менше, навіть ці маленькі кроки дуже важливі і потрібні. Окрему користь від індустріальних парків отримують громади, адже в їх розпорядженні буде дієвий інструмент економічного розвитку саме на своїх територіях.</p>
<p>Головне науково-експертне управління Апарату Верховної Ради України у своїх висновках від 15 лютого висловлює зауваження до обох поданих законопроектів, а за результатами обговорення народні депутати України члени комітету прийняли рішення внести законопроекти 4416 та 4416-1 на розгляд Верховної Ради України та за результатами розгляду у першому читанні законопроект 4416-1 прийняти за основу і відповідно законопроект 4416 відхилити.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, запишіться два – за, два – проти, по фракціям.</p>
<p>Бакумов Олександр Сергійович.</p>
<p><i> </i></p>
<p>17:03:19</p>
<p>БАКУМОВ О.С.</p>
<p>Прошу передати слово Жмеренецькому.</p>
<p></p>
<p>ГОЛОВУЮЧИЙ. Жмеренецький Олексій.</p>
<p></p>
<p>17:03:25</p>
<p>ЖМЕРЕНЕЦЬКИЙ О.С.</p>
<p>Доброго дня, шановні колеги. Я хотів би продовжити аргументацію, чому цей аргумент вкрай необхідний в Україні і подивитися на те, як же стимулюють Туреччина, Угорщина, Польща резидентів індустріальних парків для того, щоб іноземний бізнес приходив і інвестував в Україну.</p>
<p>Наприклад, в Угорщині пропонується 80 відсотків податкової знижки для резидентів індустріальних парків на перші п'ять років. Пропонуються виплати по 1300 євро на кожного нового працівника, який починає свою роботу в індустріальних парках. А також 50-відсоткова знижка на єдиний соціальний внесок.</p>
<p>Якщо ми кажемо, наприклад про Польщу, то компенсується від 15 до 50 відсотків усіх інвестицій, які залучені до індустріального парку, тому що країна розуміє, що в майбутньому це будуть податки на доходи працівників, це буде висока додана вартість, яка буде залишатися в Україні, це будуть технології, які будуть розвивати вітчизняну промисловість. Туреччина аналогічно. Це звільнення від ввізного мита на обладнання, звільнення від податків на земельні ділянки, звільнення від податків на сировину, яка переробляється в країні. Недивно, що саме ці країни сусіди України і залучають основну масу інвестицій, основну масу компаній, і потім ці компанії збагачують доробок вітчизняних технологій, вітчизняної фаховості якраз тих країн. Україна не може собі дозволити зараз не створювати інвестиційні стимули, коли йде реальна боротьба і війна за кожного працездатного українця, а тим паче у високотехнологічних компаніях.</p>
<p>Країни-сусіди розгортають цілі програми по переманюванню, по релокації працівників у свої якраз-таки індустріальні парки, пропонують їм житло, навчання, кваліфікацію, знижки і все інше. Тому потрібно нарешті вже в Україні створювати хоч якісь магніти і стимули, щоб релокація і трафік працездатного населення висококваліфікованого, і щоб зворотного напрямку, люди поверталися в Україну.</p>
<p></p>
<p>ГОЛОВУЮЧИЙ. Шахов Сергій Володимирович. Бакунець Павло Андрійович.</p>
<p></p>
<p>17:05:43</p>
<p>БАКУНЕЦЬ П.А.</p>
<p>Дякую.</p>
<p>Шановний пане Голово, шановні народні депутати! Павло Бакунець, Львівщина, депутатська група "Довіра". Індустріальні парки, як вже зазначалось і попередніми спікерами, є, направду, дуже важливим інструментом для промислового розвитку і для залучення інвесторів і інвестицій в багатьох країнах світу, особливо в наших сусідів, в Польщі. І, на жаль, так сталося, що у нас в Україні індустріальні парки не набули останніми роками такого розвитку і вони не стали навіть там, де вони були створені, не були наповнені новими інвестиціями, тобто не прийшли туди інвестори і не створили робочих місць. Це, звичайно, що в першу чергу через те, що не було належних умов, створених саме на державному рівні. Адже чинним законодавством не передбачено так багато переваг територій індустріальних парків над іншими територіями. І, можливо, тому це не спонукало інвесторів приходити в нашу країну, вкладати гроші і створювати робочі місця, а тим забезпечувати життя наших сімей і родин в наших громадах. Саме, власне, для вирішення цієї проблеми є створений даний законопроект, яким і пропонується зробити додаткові стимули, які будуть спонукати інвесторів приходити в індустріальні парки. Таким чином наші громади робитимуть ці території індустріальними парками і матимуть, що запропонувати іноземному інвестору, якісь певні умови, для яких він погодиться, прийде, а тим дасть робочі місця і тим будуть спроможнішими наші місцеві громади. Тому пропоную проголосувати за основу даний проект рішення. Дякую.</p>
<p></p>
<p>ГОЛОВУЮЧИЙ. Южаніна Ніна Петрівна. Геращенко Ірина Володимирівна.</p>
<p></p>
<p>17:07:48</p>
<p>ГЕРАЩЕНКО І.В.</p>
<p>Дорогі українці, насправді, ми слухаємо чергові казки про чергові "потьомкінські" і "зеленські" дєрєвні. Тому що в бюджеті грошей немає, понадплановий дефіцит Пенсійного фонду на сьогодні складає більше семи з половиною мільярдів гривень, немає грошей на лікарняні, ідуть затримки виплат лікарняних і зарплат. А в цей час нам тут розповідають чергові байки про те, що будуть давати абсолютно безпідставні пільги для якихось своїх визначених бізнесменів.</p>
<p>Власне, що відбувається сьогодні в медицині? Ми знаємо, що знову, абсолютно це злочин, що уряд вирішив з бюджетної програми медичних гарантій за один день перекинути шість з половиною мільярдів гривень на закупівлю вакцини. Вибачте, будь ласка, а навіщо ж ви "вкатали" гроші в асфальт на "велике крадівництво"?</p>
<p>І "Європейська солідарність" наполягає на тому, що має бути негайно проведене позачергове засідання Верховної Ради України, присвячене саме питанню протидії пандемії. Ми вимагаємо перерозподілити кошти з бюджету, тільки не на індустріальні парки для своїх і інвестнянь, а щоби ці кошти забрали з Офісу Президента, з силових і репресивних органів і передали саме медикам і військовим.</p>
<p>Ми вимагаємо проведення Ради нацбезпеки і оборони присвячене саме питанню вакцинування населення. Ми маємо дуже добре проаналізувати, а хто винен у зриві вакцинації. А я вам скажу, це не Степанов, не Шмигаль, а Зеленський, бо він призначив і Шмигаля і Степанова і попередніх всіх ваших міністрів і тих, кого ви збираєтеся ставити після Зеленського.</p>
<p>І ми дякуємо кожному народному депутату, який підписався під ініціативою "Європейської солідарності" про проведення позачергового засідання присвяченого пандемії. Серед цих 150 підписів немає тільки підписів монобільшості тому що вони займаються "потьомкинским деревнями" і думати про те, як вкрасти гроші зі злиденного українського бюджету. Думають про те…</p>
<p></p>
<p>ГОЛОВУЮЧИЙ. Поляков Антон Едуардович.</p>
<p>Батенко Тарас Іванович.</p>
<p>Буде хтось наполягати ще з мотивів? Соболєв, бачу.</p>
<p></p>
<p>17:10:12</p>
<p>БАТЕНКО Т.І.</p>
<p>Шановні колеги, ми подивилися порядок денний, який сьогодні запропонували представники монобільшості. Перш ніж сказати про індустріальні парки добрі слова, я хочу сказати про те, що жодного питання, яке пов'язане з тарифікацією в Україні, з підтримкою простих громадян. Ми дякуємо вам, я думаю, громадяни подякують вам за те, що ви вчора успішно провалили нашу ініціативу, ініціативу представників інших фракцій і груп щодо повернення до пільгового тарифу про перші 100 кіловат на електроенергію, який був до 1 січня, мораторій на підняття цін на електричну енергію і транспортування газу, дякуємо вам, і наші громадяни будуть про це пам'ятати.</p>
<p>Щодо сьогоднішнього питання, щодо індустріальних парків, я хочу сказати, що наша депутатська група, наші представники плідно працювати над ним, зокрема, Сергій Лабазюк, який доповідав за цей законопроект. Ми знаємо про те, що в Україні нібито багато індустріальних парків, 43, а разом з тим у нас утруднена процедура функціонування їх. Фактично із 43 парків лише менше половини обрані керуючі компанії, а господарська діяльність провадиться лише в трьох парках і на всіх них припадає аж вісім учасників, це не серйозний підхід.</p>
<p>Є різниця між нашим законопроектом і альтернативним законопроектом. Якщо коротко, я хочу сказати, то у нашому базовому законопроекті 4416 йдеться про промисловість і переробку, а в альтернативному законопроекті, власне, про промисловість практично не мовиться. Тому наша депутатська група закликає всі фракції і групи парламенту підтримати дієвий механізм перезапуску механізму створення і діяльності індустріальних парків (№ 4416) в першому читанні, можна навіть за основу.</p>
<p>Дякую вам.</p>
<p></p>
<p>ГОЛОВУЮЧИЙ. Зараз з мотивів Соболєв Сергій Владиславович, після цього Васильченко, після цього переходимо до голосування. Будь ласка.</p>
<p></p>
<p>17:12:14</p>
<p>СОБОЛЄВ С.В.</p>
<p>Соболєв, "Батьківщина". Шановні колеги. А чим підприємство, яке не працює в індустріальному парку, відрізняється від того, яке в індустріальному парку? От ви кажете три пільги, якщо ти в індустріальному парку, тобі спрощеною процедурою підключать електроенергію, а якщо ти не в індустріальному парку, треба хабарі платити? Якщо ти в індустріальному парку, тобі відшкодують інвестиційний проект, а якщо не в індустріальному, треба хабарі платити? Якщо ти в індустріальному парку, тобі відшкодують відсоток кредиту, а якщо не в індустріальному, хабарі давати знову?</p>
<p>Ключовий принцип економіки – рівні умови. Створіть їх для всіх, не інвестняні і індустріальні парки. Ви хочете спрощену процедуру підключення – зміни в закон, і це повинно діяти для всіх підприємств. Не створюйте "білих" і "чорних", це закінчується хабарництвом, це закінчується корупцією. Ми за це голосувати не будемо.</p>
<p></p>
<p>ГОЛОВУЮЧИЙ. Васильченко Галина Іванівна.</p>
<p></p>
<p>17:13:18</p>
<p>ВАСИЛЬЧЕНКО Г.І.</p>
<p>Галина Васильченко, фракція "Голос". Шановні колеги, ні для кого не секрет, що через коронакризу, жорсткі локдауни, карантини вихідного дня українська економіка дуже суттєво постраждала. Тільки вдумайтесь в цифри: близько мільйона українців втратили роботу лише за минулий рік, а обіцяних нових 300 тисяч робочих місць від уряду ми побачили лише в згадках ЗМІ. Звісно, що цю проблему потрібно вирішувати і одним з таких інструментів може бути, власне, розвиток індустріальних парків, який сприятиме залученню інвестицій та створенню нових робочих місць.</p>
<p>Однозначно чинне законодавство про індустріальні парки є недосконале і потрібно вносити зміни. Але цей законопроект також містить багато недоліків і між першим і другим читанням однозначно треба суттєво поправити. Ми зі свого боку обов'язково пропозиції надамо. Але для нас також залишається відкритим питанням: чому на позачергових сесіях не розглядаються такі...</p>
<p></p>
<p>ГОЛОВУЮЧИЙ. Шановні колеги, переходимо до голосування. Будь ласка, запросіть народних депутатів до зали.</p>
<p>Ставлю на голосування пропозицію про прийняття за основу проекту Закону про внесення змін до Закону України "Про індустріальні парки", спрямованих на залучення інвестицій в промисловий сектор економіки шляхом запровадження стимулів в індустріальних парках (реєстраційний номер 4416-1).</p>
<p>Готові голосувати? Прошу підтримати та проголосувати.</p>
<p></p>
<p>17:15:20</p>
<p>За-260</p>
<p>Рішення прийнято. Дякую.</p>
<p>По фракціях покажіть.</p>
<p>Наступне питання порядку денного, це проект Закону про внесення змін до додатків 3 та 4 Закону України "Про Державний бюджет України на 2021 рік" щодо забезпечення діяльності Міністерства аграрної політики та продовольства України.</p>
<p>Я так розумію, що тут не багато правок, будь ласка, не розіходьтесь.</p>
<p>Хто буде наполягати на правках? Тоді по списку.</p>
<p>7 правка, Шахов. Не наполягає.</p>
<p>Вельможний, 7 правка.</p>
<p></p>
<p>17:16:04</p>
<p>ВЕЛЬМОЖНИЙ С.А.</p>
<p>Шановні колеги, Міністерство економіки постійно демонструє власну неефективність. Йому належать сотні державних підприємств, котрі внаслідок злочинного менеджменту стали банкрутами або близькі до цього.</p>
<p>Разом з тим епідемія COVID продемонструвала те, що продовольча безпека є важливою запорукою сильної держави.</p>
<p>Тому, звісно, ми пропонуємо скоротити бюджет Мінекономіки та надати більше коштів Міністерству АПК.</p>
<p>Тому прошу поставити на голосування правку номер 7.</p>
<p></p>
<p>ГОЛОВУЮЧИЙ. Ви на всіх своїх правках будете наполягати?</p>
<p></p>
<p>ВЕЛЬМОЖНИЙ С.А. Так.</p>
<p></p>
<p>ГОЛОВУЮЧИЙ. Ставлю правку номер 7 на врахування.</p>
<p>Прошу визначатися та голосувати. 7 правка.</p>
<p></p>
<p>17:16:58</p>
<p>За-45</p>
<p>Рішення не прийнято.</p>
<p>8 правка, Вельможний.</p>
<p></p>
<p>17:17:03</p>
<p>ВЕЛЬМОЖНИЙ С.А.</p>
<p>Правка номер 8.</p>
<p>Шановні колеги, протягом незалежності скільки було створено нових державних аграрних підприємств? Напевно, жодного.</p>
<p>Луганщина, яка славилась своїми землями, кінними заводами, тотально розграбована. Голова обласної військово-цивільної адміністрації Гайдай за останні півтора року нічого не зробив для підтримки аграріїв. Його дії направлені виключно на здобуття своїх інтересів та, щоб спалити Луганщину.</p>
<p>Дякую. І прошу підтримати цю правку.</p>
<p></p>
<p>ГОЛОВУЮЧИЙ. Ставлю на голосування 8 правку. Комітетом не підтримана. Прошу визначитись та голосувати.</p>
<p></p>
<p>17:17:52</p>
<p>За-26</p>
<p>Рішення не прийнято.</p>
<p>12 правка, Вельможний.</p>
<p>10 – врахована.</p>
<p></p>
<p>17:17:57</p>
<p>ВЕЛЬМОЖНИЙ С.А.</p>
<p>Шановні колеги! Ми підтримували повторне утворення окремого Міністерства аграрної політики України. Малий бюджет міністерства, не дасть змоги повноцінно та ефективно працювати для забезпечення продовольчої безпеки держави, пріоритетними для нашої країни питаннями на даний час є оборона, медицина та продовольство.</p>
<p>Тому я закликаю підтримати цю правку та надати більший бюджет АПК. Даною правкою пропонується збільшити бюджет Міністерства аграрної політики та продовольства України для покращення рівня продуктової безпеки нашої держави, який надзвичайно важливий під час розповсюдження коронавірусной інфекції.</p>
<p>Тому прошу поставити на голосування та підтримати.</p>
<p></p>
<p>ГОЛОВУЮЧИЙ. Ставлю правку номер 12. Комітетом відхилена. Прошу визначатися та голосувати.</p>
<p></p>
<p>17:18:56</p>
<p>За-44</p>
<p>Рішення не прийнято.</p>
<p>13 правка, Вельможний.</p>
<p></p>
<p>17:19:00</p>
<p>ВЕЛЬМОЖНИЙ С.А.</p>
<p>Шановні колеги! У цей непростий час збільшення бюджету апарату міністерства є необхідною складовою роботи міністерства. Разом з тим, нам варто подумати, як скоротити інші суттєві видатки. Чому голова обласної військово-цивільної адміністрації Луганщини Гайдай отримує найбільшу зарплату серед усіх очільників областей.</p>
<p>Луганська область порізана лінією бойових дій більшість населення в області перебуває за межею бідності, то може нам варто скорочувати такі витрати та передавати кошти на важливі для людей речі.</p>
<p>Даною правкою пропонується збільшити бюджет Міністерства аграрної політики і продовольства України для покращення рівня продуктової безпеки нашої держави, який надзвичайно важливий під час розповсюдження коронавірусної інфекції.</p>
<p>Дякую за увагу. Прошу підтримати.</p>
<p></p>
<p>ГОЛОВУЮЧИЙ. Ставлю 13 правку. Комітетом не підтримана. Прошу визначатись та голосувати.</p>
<p></p>
<p>17:20:06</p>
<p>За-38</p>
<p>Рішення не прийнято.</p>
<p>Правка номер 18. Вельможний.</p>
<p></p>
<p>17:20:11</p>
<p>ВЕЛЬМОЖНИЙ С.А.</p>
<p>17. Правка номер 17. Дякую.</p>
<p>Шановні колеги, важливо інвестувати державні кошти у наукову діяльність, інновації в аграрному секторі. Чому Україна раніше славилася видатними науковцями, а зараз світлі голови вимушені виїжджати за кордон шукати кращої долі?</p>
<p>Прошу підтримати збільшене фінансування наукової діяльності в агропромисловому комплексі України. Прошу поставити дану правку на голосування на підтримати.</p>
<p></p>
<p>ГОЛОВУЮЧИЙ. Ставлю на голосування 17 правку. Комітетом не підтримана. Прошу визначатися та голосувати.</p>
<p></p>
<p>17:20:59</p>
<p>За-50</p>
<p>Рішення не прийнято.</p>
<p>18 правка. Шахов.</p>
<p>Вельможний.</p>
<p></p>
<p>17:21:02</p>
<p>ВЕЛЬМОЖНИЙ С.А.</p>
<p>Шановні колеги! Сільськогосподарські виробники потребують отримання більшої державної фінансової підтримки. У голови ВЦА Луганщини заробітна платня 180 тисяч гривень.</p>
<p>Ми всі пам'ятаємо, як у минулому році через посуху фермери, не маючи змоги гасити кредити, закінчували життя самогубствами. Державні дотації – це не лише підтримка аграріїв, це інвестиції у майбутнє держави.</p>
<p>Тому я прошу підтримати правку 18 з метою популяризації фермерства. Пропонується збільшити фінансову підтримку вітчизняним сільськогосподарським виробникам. Прошу поставити правку на голосування.</p>
<p>Дякую за увагу.</p>
<p></p>
<p>ГОЛОВУЮЧИЙ. Ставлю 18 правку на голосування. Прошу визначатися та голосувати.</p>
<p></p>
<p>17:22:00</p>
<p>За-52</p>
<p>Рішення не прийнято.</p>
<p>Ще дві правки.</p>
<p>Вельможний. 19 правка.</p>
<p></p>
<p>17:22:05</p>
<p>ВЕЛЬМОЖНИЙ С.А.</p>
<p>Шановні колеги! Звісно, варто підвищувати бюджет Міністерства АПК. Але також важливо контролювати кожну копійку. На прикладі Луганської області, бюджет якої постійно зростає, але від цього не поліпшується ніяке життя населення. Не з'являються нові робочі місця, немає нових об'єктів інфраструктури. Всі кошти осідають в кишені голови ОДА Гайдая і не використовуються за цільовим призначенням. Прошу підтримати правку номер 19. Для більш системної діяльності новоствореного підприємства пропонується збільшити фінансування на організацію та регулювання діяльності установ в системі агропромислового комплексу.</p>
<p>Дякую за увагу. Прошу підтримати, колеги.</p>
<p></p>
<p>ГОЛОВУЮЧИЙ. Ставлю на голосування 19 правку. Комітетом не підтримана. Прошу визначатись та голосувати.</p>
<p></p>
<p>17:23:02</p>
<p>За-47</p>
<p>Рішення не прийнято. Правка не врахована.</p>
<p>Наступна правка, Івченко, 25-а.</p>
<p></p>
<p>17:23:12</p>
<p>ІВЧЕНКО В.Є.</p>
<p>Івченко, фракція "Батьківщина". Шановні колеги, давайте врешті-решт виконаємо те, вибачте, що обіцяли фермерам, давайте створимо вже Міністерство агарної політики. Я дякую, до речі, комітету, що підтримав правку, що за місяць уряд має передати приміщення Міністерства аграрної політики назад в МінАПК, Хрещатик, 24. Це головне.</p>
<p>А моя правка ця стосується збільшення фонду фермерських господарств, під час відкриття ринку землі їм кошти необхідні. Я зробив перекидку з однієї програми на іншу і прошу для усіх фермерів підтримати всього лиш копійки задля того, щоб цей фонд працював і надавав довгострокові безвідсоткові кредити фермерам.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 25 правку. Комітетом не підтримана. Прошу визначатись та голосувати.</p>
<p></p>
<p>17:24:23</p>
<p>За-79</p>
<p>Рішення не прийнято. Правка не врахована.</p>
<p>Переходимо до голосування за закон? 10 правка на підтвердження. Лада, Лада Булах. Включіть, будь ласка, мікрофон.</p>
<p></p>
<p>17:24:38</p>
<p>БУЛАХ Л.В.</p>
<p>Друзі, знаєте, наша пісня гарна і нова, починаєм її знову. Чому в Законі про Міністерство агрополітики з'явилася 10 правка про рішення просто подарувати 140 мільйонів Інституту ока поза будь-якими конкурсами, поза Національною службою здоров'я, поза існуючими процедурами, які демократичні і рівні для всіх клінік і будь-яких медичних закладів.</p>
<p>Порівняйте просто цю суму. За 140 мільйонів ми можемо рік лікувати гепатити С у всіх хворих протягом року. Ми два роки можемо лікувати туберкульоз у всіх хворих на туберкульоз в Україні протягом двох років. І чомусь цією правкою хтось вирішив подарувати цю суму Інституту ока без аргументів, в обхід Комітету здоров'я, від якого навіть не брали жодних рекомендацій і погоджень.</p>
<p>Прошу червоною кнопкою не підтримувати просто лобістську правку головного лікаря, який з міністром охорони здоров'я має своїх друзів депутатів.</p>
<p>Прошу збити цю правку.</p>
<p></p>
<p>ГОЛОВУЮЧИЙ. Я зараз дам слово комітету.</p>
<p>Будь ласка, запросіть народних депутатів до зали. І підготуйтесь до голосування.</p>
<p>Леся Валентинівна, будь ласка.</p>
<p></p>
<p>17:25:52</p>
<p>ЗАБУРАННА Л.В.</p>
<p>Дякую.</p>
<p>Так, дійсно дана правка була подана автором Крульком Іваном Івановичем з метою фінансового забезпечення діяльності Центру мікрохірургії ока. Вона була відповідно врахована з відповідним уточненням підсумкових показників. Ну і, власне, кажучи поясненням було те, що наразі Центр мікрохірургії ока знаходиться в критичному стані і вкрай потребує фінансової підтримки.</p>
<p></p>
<p>ГОЛОВУЮЧИЙ. Шановні колеги, будь ласка, підготуйтесь до голосування. Правка номер 10. Вона була підтримана комітетом. Була врахована. Ставлю її на підтвердження. Готові голосувати? Прошу підтримати та проголосувати.</p>
<p></p>
<p>17:26:57</p>
<p>За-217</p>
<p>Рішення не прийнято. Правка відхилена.</p>
<p>Будь ласка, підготуйтесь до голосування за закон в цілому.</p>
<p>Ставлю на голосування пропозицію про прийняття в другому читанні та в цілому, з необхідними техніко-юридичними правками, проект Закону про внесення змін до додатків № 3 та № 4 Закону України "Про Державний бюджет України на 2021 рік" щодо забезпечення діяльності міністерства аграрної політики та продовольства України (реєстраційний номер 5197-2).</p>
<p>Прошу підтримати та проголосувати.</p>
<p></p>
<p>17:27:51</p>
<p>За-275</p>
<p>Рішення прийнято.</p>
<p>Наступне питання порядку денного – це проект Закону про внесення змін до деяких законів України щодо удосконалення механізму протидії рейдерству (реєстраційний номер 3774).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>17:28:29</p>
<p>За-239</p>
<p>Рішення прийнято.</p>
<p>До слова запрошується голова підкомітету Комітету з питань правової політики Фріс Ігор Павлович.</p>
<p></p>
<p>17:28:55</p>
<p>ФРІС І.П.</p>
<p>Вітаю, колеги! Вітаю, пане Голово! Ви знаєте, свій шлях в цьому залі 2 роки назад майже я почав із законопроекту 1056-1. Це перший так званий антирейдерський законопроект, який досить вдало ліг на діючу ниву законодавства і багато чого виправив. Але, на жаль, на той момент і ми, автори цього законопроекту, були досить молодими депутатами і підтримка нашого слова була не дуже сильна, і ми не змогли врегулювати або, скажемо так, просунути ті ідеї і новели, з якими ми прийшли. І на сьогоднішній день те, що ми не могли тоді зробити, відбувається навіть з нашими колегами, які є в цьому залі. Непоодинокі випадки, коли навіть народні депутати звертаються по питанням, коли рейдери захоплюють майно їхніх виборців, їхніх сімей або їхнє навіть власне майно. І це стоїть питання нагального регулювання з боку народних депутатів. Наші дії, на відміну від дій рейдерів, повинні бути дуже різкими і безповоротними.</p>
<p>Що ж ми пропонуємо в законопроекті 3774? Це так званий "антирейдерський-2", який розроблений спільно з Міністерством юстиції, Офісом протидії рейдерству, народними депутатами, Нотаріальною палатою України, які безпосередньо вчиняють ті чи інші дії, пов'язані з державною реєстрацією прав на нерухомість і прав на товариства.</p>
<p>Новели дуже цікаві. Послухайте, може комусь все ж таки буде цікаво, що ми хочемо змінити.</p>
<p>Перше. Ми хочемо запровадити практику інформування власника компанії про реєстраційну дію, яка відбулася з його активами. На сьогоднішній день, як ви знаєте, все пізнається постфактум. Коли в тебе вкрали, ти взнаєш потім. Ми хочемо зробити, щоб це було онлайн, щоб власники зразу знали, що відбувається з їхнім майном, або з директором їхньої компанії, або з корпоративними правами, які їм належать.</p>
<p>Проектом закону змінюється або скасовується дуже така впроваджена рейдерська схема, коли змінюють директора підприємства на підставі засвідченого нотаріально протоколу загальних зборів, де засвідчуються виключно підписи голови і секретаря зборів. Ми хочемо зробити, щоб засвідчувалася справжність підпису всіх учасників зборів, які мають кваліфіковану більшість і мають можливість прийняти рішення.</p>
<p>Ми хочемо змінити питання, пов'язане з власниками аграрних компаній. На сьогодні директор аграрної компанії без рішення власника може розірвати договір на користування сільськогосподарською землею. Ми хочемо цього уникнути, щоб подібні рішення ставали... щоб така угода була значною угодою, щоб подібні рішення вимагали рішення загальних зборів такого товариства.</p>
<p>Ми хочемо змінити процедуру оскарження: полегшити доступ скаржника до оскарження рішень, прийнятих процедурі державної реєстрації. Різноманітні копії, доводи, які норми закону порушені, посилання на відповідні рішення суду – цього всього не буде потрібно. Ми пришвидшимо розгляд скарг процедури державної реєстрації.</p>
<p>Додатковою новелою, дуже цікавою новелою є те, що ми хочемо змінити державну реєстрацію ФОПів в повному онлайні. На сьогоднішній день в комітеті ми розглянули цей законопроект і враховуючи пропозиції народних депутатів членів комітету та Комітету з правової політики комітет пропонує рекомендувати Верховній Раді України проект Закону України про внесення змін до деяких законів України щодо удосконалення механізму протидії рейдерству (№ 3774) (від 2 липня 20-го року) поданий народним депутатом Янченко і іншими народними депутатами. За результатами розгляду в першому читанні прийняти за основу з урахуванням пропозицій комітету.</p>
<p>Колеги, ми сьогодні можемо дійсно здійснити дуже гарні речі.</p>
<p align=center></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>17:33:06</p>
<p>ГОЛОВУЮЧИЙ.</p>
<p>Дякую, Ігор Павлович. Обов'язково це здійснимо.</p>
<p>Шановні колеги, є необхідність обговорювати цей законопроект? Тоді запишіться, будь ласка, два – за, два – проти.</p>
<p>Народний депутат Ватрас Володимир Антонович, фракція політичної партії "Слуга народу".</p>
<p></p>
<p>17:33:34</p>
<p>ВАТРАС В.А.</p>
<p>Прошу передати слово Владлену Неклюдову.</p>
<p></p>
<p>ГОЛОВУЮЧИЙ. Неклюдов, будь ласка. Владлен.</p>
<p></p>
<p>17:33:49</p>
<p>НЕКЛЮДОВ В.М.</p>
<p>Дякую шановний Руслан Олексійович, шановні колеги.</p>
<p>Колеги, це дуже потрібний законопроект, це важливо і це стосується кожного. Ми маємо захистити власників, маємо захистити орендарів землі. Ми маємо захистити тих людей, на яких тримається добробут України, щоб ці люди, які вибрали працю на землі своїм лейтмотивом життя відчули нашу підтримку, і це їм надасть впевненість в завтрашньому дні. Це надасть їм додаткових сил.</p>
<p>Ми маємо створити серйозні запобіжники для шахраїв, бандитів, пройдисвітів різного масштабу і кольору, щоб завадити їм красти, грабити те майно, яке їм не належить. Щоб це було так, щоб не було як відбувається в Дніпропетровській області, з якої я нещодавно приїхав, коли колишній депутат восьмого скликання створив ціле угрупування, до якого увійшли і нотаріус і реєстратори, і тітушки, вони граблять цілі фермерські підприємства і в Новомосковську, і в П'ятихатках. Вони граблять землі, вони тероризують людей по всій області і в Апостолові, і в Софіївці, і в П'ятихатках і по всій області.</p>
<p>Факти свідчать про те, що це відбувається і по всій Україні. Кожен з нас як депутат це прекрасно знає. Ми маємо відповісти на цей виклик злочинців і не дозволити їм дестабілізувати ситуацію в Україні. Законопроект 3774 якраз і допоможе нам виконати ці цілі і завдання, про яке я і мій колега сказали.</p>
<p>Тому об'єднуючи наші зусилля і підтримуючи цей законопроект 3774, ми таким чином підтримуємо тих людей, які працюють на землі, які працюють з землею, які є творцями нашого добробуту, і тому я прошу вас підтримати цей законопроект, шановні колеги.</p>
<p>Дуже дякую.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується народний депутат Шахов Сергій Володимирович, група "Довіра", будь ласка.</p>
<p></p>
<p>17:35:43</p>
<p>ШАХОВ С.В.</p>
<p>Сергій Шахов, Луганщина, група "Довіра". Передаю слово Ларисі Білозір.</p>
<p></p>
<p>ГОЛОВУЮЧИЙ. Лариса Білозір, будь ласка.</p>
<p></p>
<p>17:35:49</p>
<p>БІЛОЗІР Л.М.</p>
<p>Шановні колеги, Лариса Білозір, депутатська група "Довіра", Вінниччина. Дійсно цей законопроект 3774 – це один з антирейдерських законопроектів, який напрацьований нашою тимчасовою спеціальною комісією з питань захисту прав інвесторів спільно з фахівцями Міністерства юстиції та Офісу протидії рейдерству. Він дійсно має запобіжники, які запобігатимуть протиправному захопленню підприємств, які непоодинокі. І це не секрет, що в Україні такі випадки дуже часто трапляються, і навіть в рамках нашої ТСК ми не раз розглядали їх. Звичайно, спостерігається дещо позитивна динаміка останнім роком, але проблеми, дійсно, залишаються, особливо у сфері державної реєстрації нерухомого майна. Трапляються непоодинокі випадки підробки документів, які є підставою для проведення реєстраційної дії. Залишаються незаконні реєстрації на підставі судових рішень. Все це дійсно неприпустимо напередодні відкриття ринку землі та вимагає дійсно унормування для того, щоб все це було прозорим і убезпечило громадян від незаконних дій щодо їхнього майна. Є певні застереження, звісно. Є тут питання щодо прагнення автоматизувати процедури держреєстрації. Я розумію, з однієї сторони, що запропоновані новели покликані зменшити можливість зловживання в цій сфері. А з іншої сторони, ми сьогодні знаємо, що значна частина реєстрів, вони мають технічні проблеми в роботі, вони не взаємодіють. І така склалася ситуація, коли єдині держреєстри і інформаційні системи працюють лише на папері. Тому ця імперативна норма трошки викликає занепокоєння.</p>
<p>Але, дійсно, парламенту потрібно підтримати такі законопроекти як 3774 і депутатська група "Довіра" буде підтримувати цей законопроект та просить колег зробити так само.</p>
<p></p>
<p>ГОЛОВУЮЧИЙ. Дякую. Запрошую до слова народного депутата України Павленка Ростислава Миколайовича фракція політичної партії "Європейська солідарність".</p>
<p></p>
<p>17:38:06</p>
<p>ПАВЛЕНКО Р.М.</p>
<p>Прошу передати слово Руслану Князевичу.</p>
<p></p>
<p>ГОЛОВУЮЧИЙ. Руслан Петрович Князевич, будь ласка.</p>
<p></p>
<p>17:38:13</p>
<p>КНЯЗЕВИЧ Р.П.</p>
<p>Дякую, шановний пане головуючий. Шановні колеги, я дуже добре пригадую, коли на початку роботи цього скликання в турборежимі приймали ці два закони про запобігання рейдерству. І як помпезно з великої трибуни розповідали, що нарешті ми знайшли панацею і покінчили з рейдерством в Україні і що такого не було останні 20 років, а ми прийшли і покажемо, як це робити і ви побачите в найближчий час результат.</p>
<p>На жаль, результат плачевний тому що рейдери, вони як є, очевидно, так і будуть. І вони завжди намагатимуться шукати щілини в законодавстві в тому числі і під час розгляду законопроекту між першим і другим читанням, і надалі вони завжди мають своїх лобістів, які обов'язково "привідкриють трішечки фірточку" для того, щоб потім туди "просунутись повним тілом".</p>
<p>Безумовно, ми підтримуємо ті зміни, які зараз вносяться тому що вони справді, як показало життя, нагальні. І в частині відповідно необхідності того, щоб Міністерство юстиції не "відфутболювало" за формальними ознаками скарги, коли там особа неналежним чином не вказала, що її права порушені тощо, і вони пачками "відфутболюють" такого роду звернення. Хай розглядають всі і хай з власної ініціативи приймають рішення, навіть якщо людина не має достатнього рівня юридичної грамотності і не змогла належним чином оформити відповідно своє звернення.</p>
<p>Так само нехай припиняють всі будь-які інші реєстраційні дії, якщо якийсь кейс розглядається. А не так, що кейс розглядається, а тим же часом, паралельно, величезна кількість інших змін відбуваються рейдерського типу і на це закриваються очі.</p>
<p>Так само ми підтримуємо ідею інформування всіх учасників загальних зборів, а не тільки головуючого і секретаря, тому що це масового характеру набуло, так само і в частині ФОПів, безумовно, ми підтримуватимемо цей законопроект і будемо голосувати в першому читанні з урахуванням саме рішення комітету, тому що, справді, на комітеті було досить конструктивне обговорення. Я дякую членам комітету і керівництву комітету, що у висновку комітету всі пропозиції, які були предметом обговорення, містяться і, сподіваюся, що ще в першому читанні такого роду зміни будуть внесені.</p>
<p>Надалі в другому читанні кожен з нас має свої напрацювання, ми будемо вдосконалювати.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>17:40:24</p>
<p>ГОЛОВУЮЧИЙ. Поляков Антон Едуардович.</p>
<p></p>
<p>17:40:26</p>
<p>ПОЛЯКОВ А.Е.</p>
<p>Прошу передати.</p>
<p>Дякую.</p>
<p></p>
<p>ГОЛОВУЮЧИЙ. Лубінець Дмитро Валерійович.</p>
<p></p>
<p>17:40:36</p>
<p>ЛУБІНЕЦЬ Д.В.</p>
<p>Шановна президія, шановні народні депутати, громадяни України. Депутатська група "Партія "За майбутнє" буде голосувати за даний законопроект в першому читанні. Ми безумовно розуміємо, що там є позитивні новели, які потрібно підтримувати, стосуються вони, в першу чергу, діяльності колегії з розгляду скарг у сфері державної реєстрації, яка функціонує при Міністерстві юстиції. Хоча ми повинні чесно сказати, що існування такої колегії це на пряму пов'язано з тим, що у нас судова система недолуга. І замість того, щоб звертатися до суду, хоча і це передбачено чинним законодавством, люди вимушені, в першу чергу, звертатися до цієї колегії, її так у народі і називають "колегія з антирейдерства". Разом з тим, ми, як народні депутати-мажоритарники, неодноразово отримували звернення від наших громадян, що сама проблема самої колегії.</p>
<p>І пані Ольга, ви, як заступник міністра, який сьогодні з нами тут присутня, ми до вас звертаємося, щоб ви втрутилися в діяльність колегії. Існують "чорні" нотаріуси, навіть зареєстрована петиція на ім'я Президента, перевірити можливо причетність міністра юстиції Малюськи до діяльності "чорних" нотаріусів. І коли ви на розгляді комітету наполягали, що повинна бути в законі, так названа, червона кнопка, коли ви своїм рішення, Мін'юст, можете заблокувати будь-яке право власності.</p>
<p>Я хочу подякувати всім членам комітету, які не дозволили це зробити і виключили цю норму і ми можемо завдяки народним депутатам сказати людям, що принаймні в першому читанні буде у нас верховенство права, яке і повинно існувати.</p>
<p>Дякую.</p>
<p></p>
<p>ГОЛОВУЮЧИЙ. Железняк з мотивів…</p>
<p>Івченко. Після цього Железняк з мотивів. Після цього переходимо до голосування.</p>
<p>Івченко Вадим Євгенович.</p>
<p></p>
<p>17:42:51</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Колеги, давайте підтримаємо напрацювання тимчасової спеціальної комісії наших колег Янченко і Ніколаєнка. Я пам'ятаю, у 2015 році ми приймали антирейдерський закон і що? Ви думаєте, рейдерство зупинилося? Коли відкриваємо безпосередньо портал Opendatabot, ми бачимо кожного року на 20 відсотків збільшується рейдерських захоплень. Запитайте Мін'юст 3,5 тисячі скарг з них більше 2,5 тисяч ті, які є з порушенням, - це тільки фізичних осіб і 700 – це юридичних осіб безпосередньо. Колеги, це велика на сьогоднішній день проблема. Я пам'ятаю, коли до мене приїжджав фермер у Бориспіль, тому що він не знайшов захисту від райвідділу міліції, і ми тут намагалися знайти захист для фермерського господарства. Колеги, два роки судів. Два роки, він повернув потім господарство, тільки орендованої землі в нього було тепер не 8500, а 2500. Це Кривий Ріг 17-й рік. Давайте це підтримаємо, це ще один крок.</p>
<p></p>
<p>ГОЛОВУЮЧИЙ. Железняк Ярослав Іванович. Після цього голосуємо.</p>
<p></p>
<p>17:44:05</p>
<p>ЖЕЛЕЗНЯК Я.І.</p>
<p>Шановні колеги! Ми звичайно від "Голосу" підтримуємо цей законопроект. Коли Україна за рейтингом забезпечення прав власності на 109 місці, між такими чудовими країнами Уганда і Алжир. Це погано. Коли у нас за 2020 рік було зареєстровано 606 кримінальних справ по рейдерству – це теж показник рівня дуже поганого інвестиційного клімату. Коли у нас антирейдерська комісія Міністерства юстиції розглядає за 2019 по 2020 рік – 2 тисячі 741 скаргу, коли за год на 8 мільйонів різко зникає, а потім раптово суд не бачить цього рейдерства, це проблема.</p>
<p>Тому, шановні колеги, нам треба підтримати цей законопроект. Але я хочу нагадати, що однією з величезних проблем рейдерства, яку не вирішує цей законопроект, є судова система, яка винесла аж 9 рішень по забороні фізичного захоплення. І нам треба разом з цим законопроектом прискорювати судову реформу.</p>
<p>Дякую.</p>
<p></p>
<p>ГОЛОВУЮЧИЙ. Готові голосувати?</p>
<p>Ставлю на голосування пропозицію про прийняття за основу з урахуванням пропозицій комітету проект Закону про внесення змін до деяких законів України щодо удосконалення механізму протидії рейдерству (реєстраційний номер 3774). Готові голосувати? Прошу підтримати та проголосувати.</p>
<p></p>
<p>17:45:59</p>
<p>За-311</p>
<p>Рішення прийнято. Дякую.</p>
<p>Скоротити строки? Ставлю на голосування... Згідно частини другої статті 116 Регламенту Верховної Ради України ставлю на голосування пропозицію про скорочення наполовину строків подачі правок та пропозицій та підготовки до другого читання проект Закону 3774. Готові голосувати? Прошу підтримати та проголосувати.</p>
<p></p>
<p>17:46:40</p>
<p>За-259</p>
<p>Рішення прийнято.</p>
<p>Наступне питання – це проект Закону про внесення змін до деяких законів України щодо надання пільг окремим категоріям громадян України, що звертаються за вчиненням консульських дій (реєстраційний номер 4539). Пропонується розглянути це питання за скороченою... Можемо без обговорення?</p>
<p></p>
<p>ГОЛОСИ ІЗ ЗАЛУ. Да.</p>
<p></p>
<p>ГОЛОВУЮЧИЙ. Ставлю на голосування пропозицію про прийняття за основу проекту Закону про внесення змін до деяких законів України щодо надання пільг окремим категоріям громадян України, що звертаються за вчиненням консульських дій (реєстраційний номер 4539). Прошу підтримати та проголосувати. Це голосуємо за основу.</p>
<p></p>
<p>17:47:36</p>
<p>За-305</p>
<p>Рішення прийнято.</p>
<p>Ставлю… Я знаю, дякую.</p>
<p>Ставлю на голосування пропозицію згідно частини другої статті 116 Регламенту Верховної Ради України про скорочення наполовину строків подачі правок та пропозицій та підготовки до другого читання законопроекту (реєстраційний номер 4539). Прошу підтримати та проголосувати.</p>
<p></p>
<p>17:48:14</p>
<p>За-257</p>
<p>Рішення прийнято.</p>
<p>Наступне питання порядку денного – це проект Закону про внесення змін до деяких законодавчих актів України щодо сертифікації оператора системи передачі (реєстраційний номер 3364-1-д).</p>
<p>Хтось буде наполягати на правках? Кучеренко? Скільки правок? Олексій Юрійович!</p>
<p>Включіть, будь ласка, мікрофон Кучеренку.</p>
<p></p>
<p>17:48:50</p>
<p>КУЧЕРЕНКО О.Ю.</p>
<p>Дмитро Олександрович, у мене 12 правок. Мені потрібно спокійно виступити 5 хвилин, і тоді я не буду наполягати на виступах. Спробую скоротити. Як піде.</p>
<p></p>
<p>ГОЛОВУЮЧИЙ. Давайте три, якщо ви не заперечуєте.</p>
<p></p>
<p>КУЧЕРЕНКО О.Ю.</p>
<p>Три – точно ні. Вибачте, ми не на базарі.</p>
<p></p>
<p>ГОЛОВУЮЧИЙ. Чотири. Давайте чотири хвилини. Включіть будь ласка, Олексія Юрійовича. <i>(Шум у залі) </i></p>
<p></p>
<p>17:49:12</p>
<p>КУЧЕРЕНКО О.Ю.</p>
<p>Шановні друзі! Шановні українці! Той законопроект, який ми зараз будемо голосувати, а я хочу сказати, що фракція "Батьківщина" буде підтримувати його, бо він вкрай важливий, з одного боку, оскільки, дійсно, веде нас до євроінтеграції, інтеграції нашої енергосистеми з Європою.</p>
<p>Шановні колеги, я би усім вам запропонував послухати, бо потім ви прийдете на округи і будете байки про тарифи розповідати, як знижати, як понижати.</p>
<p>Дякую, вибачте за емоції.</p>
<p>Так ось я хочу пояснити, що умовою сертифікації нашого оператора "Укренерго" є не тільки видача цього документа, а головне – забезпечити і переконати наших європейських партнерів в тому, що це буде стабільна компанія, яка буде працювати стабільно в єдиній енергосистемі.</p>
<p>Скажіть мені, будь ласка, як ви хочете зробити стабільною енергокомпанію, яка показала за минулий рік, при вашій владі, підкреслюю, 27,5 мільярдів гривень збитку. Як ви це хочете показати?</p>
<p>Я вже не кажу про збитки "Центренерго", про збитки "Енергоатому" 4,7 мільярди, про збитки 30 мільярдів державної компанії "Гарантований покупець".</p>
<p>А тепер друге питання до вас і до вас, пан Герус. Скажіть, будь ласка, ми дійсно всі хочемо знизити тарифи на електроенергію для населення і це правильно. Але одночасно і збиткові компанії генеруючі. А куди ж діваються гроші, пане Герус?</p>
<p>Ви знаєте, аналіз показує, що на одній оборудці, завдяки правилам роботи ринку, який "кришується" Національною комісією з регулювання енергетики, заробили десятки мільйонів гривень.</p>
<p>В чому ця оборудка? Купили сотні мільйонів кіловат годин на київських ТЕЦ за ціною гривня 25 і перепродали державній компанії "Укрзалізниця" по ціні гривня 65 – 30 відсотків навару, десятки мільйонів заробили посередники. Так ось куди уходять гроші, розумієте, пан Герус і шановні колеги. Ось де треба шукати резерв, для того дійсно зменшувати ціни і тарифи на електроенергію.</p>
<p>А хтось "кришує" цей ринок? А це Національна комісія з регулювання енергетики та комунальних послуг діє згідно з законом, який протягнув пан Герус і ви, на жаль, проголосували, шановні колеги.</p>
<p>Там у нас є шість членів. Чотири з них призначено Президентом України Указом на 2 місяці, але вони раптом стали постійними. А що ж вони зробили 2 тижні тому? А вони призначили собі премії 1,5 мільйона гривень за перший квартал. А які у них доходи були за минулий рік? По 2 мільйони гривень в середньому. А з чого платяться ці доходи, шановні українці? З наших з вами платіжок, розумієте? Ми з вами заплатили за це нікчемне регулювання.</p>
<p>Тому звертаю вашу увагу, колеги, а не тільки пане Герус, якщо не буде наведено порядку в регулюванні ринку енергетики, в наглядових радах, а я звертаю вашу вагу, що турецький підданий Шевкі Аджунер одночасно є головою наглядових рад двох компаній, "Укренерго" і "Укрзалізниця", що заборонено законом. Так ось, якщо не навести елементарний порядок, то ніякої енергоінтеграції не буде навіть завдяки сертифікації. І не маніпулюйте на майбутнє поняттями, досить дурити людей.</p>
<p></p>
<p>ГОЛОВУЮЧИЙ. Дякую, Олексій Юрійович.</p>
<p>Переходимо до голосування за закон в цілому. Будь ласка, займіть свої місця, підготуйтесь до голосування.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проекту Закону про внесення змін до деяких законодавчих актів України щодо сертифікації оператора системи передачі (реєстраційний номер 3364-1-д). Готові голосувати? Готові? Прошу підтримати та проголосувати.</p>
<p></p>
<p>17:54:22</p>
<p>За-296</p>
<p>Рішення прийнято. Закон прийнятий в цілому.</p>
<p>Дякую, колеги.</p>
<p>Наступне питання порядку денного – це проект Закону про внесення доповнень до Закону України "Про запобігання корупції" (щодо удосконалення окремих аспектів декларування) (реєстраційний номер 5173). Пропонується прийняти рішення та включити цей законопроект до порядку денного сесії. Прошу підтримати та проголосувати.</p>
<p></p>
<p>17:55:03</p>
<p>За-294</p>
<p>Рішення прийнято.</p>
<p><i>(Шум у залі)</i></p>
<p>Без обговорення?</p>
<p><i>(Шум у залі)</i></p>
<p>Давайте... У нас ще багато питань. Давайте без обговорення. Цей без обговорення. Наступні… Ви ж бачите, ще багато питань до розгляду. Дякую, шановні колеги.</p>
<p>Ставлю на голосування пропозицію про прийняття за основу з пропозицією комітету щодо врахування запропонованих уточнень при підготовці до другого читання, згідно з першою частиною статті 116 Регламенту Верховної Ради України, проект Закону про внесення доповнень до Закону України "Про запобігання корупції" щодо удосконалення окремих аспектів декларування (реєстраційний номер 5173). Прошу підтримати та проголосувати.</p>
<p></p>
<p>17:56:06</p>
<p>За-300</p>
<p>Рішення прийнято.</p>
<p>Ставлю на голосування пропозицію, згідно частини другої статті 116 Регламенту Верховної Ради України, про скорочення термінів на половину подачі правок та пропозицій та підготовки до другого читання законопроекту (реєстраційний номер 5173). Прошу підтримати та проголосувати.</p>
<p></p>
<p>17:56:44</p>
<p>За-255</p>
<p>Рішення прийнято. Дякую, колеги.</p>
<p>Наступне питання порядку денного, це також друге читання, проект Закону про внесення змін до деяких законів України щодо розвитку інституту старості (реєстраційний номер 4535).</p>
<p>Хто буде наполягати на правках?</p>
<p>Будь ласка, до трибуни запрошується голова підкомітету Комітету з питань організації державної влади, місцевого самоврядування, регіонального розвитку та містобудування Безгін Віталій Юрійович. Спочатку правки на врахування, а потім на підтвердження.</p>
<p>А скажіть, будь ласка, хто буде наполягати? А можна в письмовому вигляді дати правки, щоб ми просто не витрачали час?</p>
<p>Микиша Дмитро Сергійович. Дайте, будь ласка, в письмовому вигляді. Список дайте, будь ласка, своїх правок, ви ж їх знаєте.</p>
<p>Микиша Дмитро Сергійович, ви наполягаєте на правках? Список дайте, будь ласка. Називайте номер правки. І скільки ви просите? По кожній?</p>
<p></p>
<p>17:57:57</p>
<p>МИКИША Д.С.</p>
<p>Так, я хотів би по кожній окремій висказатись.</p>
<p></p>
<p>ГОЛОВУЮЧИЙ. Будь ласка, номер правки.</p>
<p></p>
<p>МИКИША Д.С. 35-а, вона частково врахована, хотів би по ній. Колеги, 35 правка. Про що в ній говориться? Зараз ми призначаємо старост без публічних обговорень, без участі жителів. До другого читання вже врегульовано, там дуже довга і складна процедура. Я її пропоную скоротити та уточнюю, що ці громадські обговорення повинні пройти через громадські слухання та публічні консультації. Тобто скоротити та уточнюю: це правка 35.</p>
<p>Прошу її підтримати в тій редакції, яку я запропонував. Дякую.</p>
<p></p>
<p>ГОЛОВУЮЧИЙ. Ставлю на голосування 35 правку Микиші. Комітетом не підтримана. Прошу... Ставлю на голосування пропозицію автора про повне врахування правки номер 35. Комітетом вона врахована частково.</p>
<p>Прошу визначатись та голосувати.</p>
<p></p>
<p>17:59:17</p>
<p>За-179</p>
<p>Рішення не прийнято. Правка, на жаль, залишається врахованою частково.</p>
<p>Наступна правка, Дмитро Сергійович.</p>
<p></p>
<p>17:59:29</p>
<p>МИКИША Д.С.</p>
<p>Наступна правка номер 39. Про що в ній говориться? Про те, що зараз голова громади подає кандидатуру старости на розгляд місцевої ради. Але незважаючи на те, що він проходить "сито" обговорення, він може не врахувати думку громадськості і запропонувати свою кандидатуру. Я пропоную, що якщо рада відхиляє цю кандидатуру, наступну кандидатуру старости пропонує вже більшість депутатів цієї місцевої ради.</p>
<p>Мені дуже багато апелюють того, що це заполітизує процес. Ні, бо в Законі про місцеве самоврядування за цією процедурою призначають і секретаря ради. І як бачите, абсолютно всі громади мають секретаря. Тобто це трошки маленька маніпуляція.</p>
<p>Прошу підтримати цю правку і дозволити більшості депутатів місцевої ради висувати свою кандидатуру, якщо не підтримали кандидатуру, яку висуває голова.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 39 правку. Комітетом вона не підтримана. Прошу визначатися та голосувати.</p>
<p></p>
<p>18:00:49</p>
<p>За-181</p>
<p>Рішення не прийнято. Правка не врахована.</p>
<p>Наступна правка. Микиша. Номер правки?</p>
<p></p>
<p>18:00:56</p>
<p>МИКИША Д.С.</p>
<p>Правка під номером 108. Ми виключаємо із закону статтю 79 прим. 1, яка чітко регулює, за якими підставами ми звільняємо старосту. І щоб це не перетворилося на політичне переслідування, я пропоную звільняти старосту за тією ж процедурою, якою ми призначаємо, тобто через "сито" громадських обговорень. Бо може виявитись так, що дійсно староста працює на свій старостинський округ і жителі його підтримають. Тому я прошу підтримати також цю правку і старосту звільняти також тільки після публічних обговорень, публічних консультацій.</p>
<p>Дякую.</p>
<p></p>
<p>ГОЛОВУЮЧИЙ. Комітетом правка 108 відхилена. Прошу визначатись та голосувати.</p>
<p></p>
<p>18:01:59</p>
<p>За-221</p>
<p>Рішення не прийнято. Правка не врахована.</p>
<p>Крайня правка, Дмитро Сергійович.</p>
<p></p>
<p>18:02:05</p>
<p>МИКИША Д.С.</p>
<p>Правка 129. Значить, що я пропоную? Дивіться, у нас наразі по всій Україні є конфлікти, бо багато старост призначили без погодження жителів. Цією правкою я пропоную звільнити всіх старост, які вже призначені. Аргументую. Ті старости, які дійсно підтримають це і жителями відповідного старостинського округу, і депутатами місцевих рад без проблем будуть перепризначені, а ті, які непогоджені жителями, будуть звільнені і їм буде дуже важко знову потрапити до… очолювати і бути старостою на відповідному старостинському округу.</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Правка 129 Микиши. Комітетом не підтримана. Прошу визначатись та голосувати.</p>
<p></p>
<p>18:03:09</p>
<p>За-175</p>
<p>Рішення не прийнято. Правка не врахована.</p>
<p>Цимбалюк Михайло Михайлович. 3 хвилини, будь ласка, включіть для виступу.</p>
<p></p>
<p>18:03:26</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, шановні народні депутати, шановні громадяни! Насправді цей законопроект планувався як справді вирішення питання існування місцевого самоврядування. Але не так сталось як гадалось. До другого читання, хто щоб не казав і не вносив які правки, випала одна дуже суттєва річ. Споконвіків новітня давня історія України говорила про те, що в селі обирали люди старосту. До речі, був один виняток під час Другої світової війни – тоді призначав комендант. Тепер, за логікою цього законопроекту, призначати старосту буде голова ОТГ, і він, той староста призначений, може бути членом виконкому, а може не бути – це на розсуд голови об'єднаної територіальної громади. Це дуже серйозний ризик, який ламає всю конструкцію саме децентралізації і місцевого самоврядування. Будуть села, в яких насправді не буде старости, він буде з сусіднього села.</p>
<p>Якимось дивним чином до другого читання потрапили статті, які не стосуються місцевого самоврядування, як наприклад, внесення змін про Конституційний Суд України. Шановні, колеги, мабуть, хтось насправді щось переплутав.</p>
<p>Якщо казати про інститут старостів… До речі, на перших виборах об'єднаних територіальних громад старосту все-таки обирали і це, знаєте, було таке, що хотіли добровільно об'єднуватись територіальні громади. Зараз все пішло навпаки.</p>
<p>Тепер, староста не має, якщо навіть його призначать, не має взагалі ніякого представницького мандату жителів старостинського округу, просто це залишається на папері. Кандидатура старости для обговорення громадянами громади взагалі не виноситься. Тобто ще раз підкреслюю, староста може бути із сусіднього села, а в цьому його ніхто не знає.</p>
<p>Для представлення на громадське обговорення кандидатури старости його організаторам необхідно встановити кількість жителів старостинського округу та загальну кількість жителів, які мають право голосу на виборах. Тобто ще раз підкреслюю, шановні колеги, цей законопроект слід негайно знімати, повернути на повторне друге читання.</p>
<p>Дякую.</p>
<p></p>
<p>ГОЛОВУЮЧИЙ. Далі. Юлія Володимирівна Тимошенко – 3 хвилини.</p>
<p></p>
<p>18:06:49</p>
<p>ТИМОШЕНКО Ю.В.</p>
<p>Зараз хочу звернутися до всієї Верховної Ради: шановні друзі, ви пам'ятаєте, коли Президент Зеленський кандидував у Президенти і коли він свою програму готував, він говорив про те, що головний пункт його програми – це народовладдя. Народовладдя, в тому числі і самоврядування – це коли люди мають право в громаді обрати свою владу.</p>
<p>Я можу сказати, що під час окупації, під час Другої світової війни старости призначалися і зараз хочуть зробити теж саме. Під час комуністичного режиму село обирало раду і рада призначала старосту, тобто голову. Під час незалежної України село обирало і раду, і свого сільського голову, і це було самоврядування.</p>
<p>Так я хочу запитати: чому Президент і його команда, які йшли під гаслом народовладдя, самоврядування, децентралізації навіщо вони ж як під час окупації хочуть тепер позбавити селян обирати свою раду, сільраду, обирати свого голову, впливати на своє життя.</p>
<p>Чим селяни гірше містян, я хочу запитати і як під час окупації хочуть, щоб призначався староста і був смотрящим над селянами, які позбавлені всіх прав. Я хочу запитати, це що в вашій редакції так називається самоврядування і так називається сьогодні народовладдя? Це в селі практично позбавити людей права обрати свою владу, а потім взагалі село зачистити?</p>
<p>Я не можу зрозуміти напрямок вашого народовладдя і напрямок ваших реформ. Під час локдауну розпродаєте землю, під час локдауну збираєтеся не для того, щоб покращити хоч трошки стан справ в охороні здоров'я, а для того, щоб розпродати стратегічну власність і прийняти лобістські закони. І зараз на позачергову сесію ви виносите не питання як захистити Україну під час загострення зовнішньої агресії, а як позбавити селян права обирати свою владу, тобто позбавити самоврядування.</p>
<p>Я закликаю всіх, у кого залишилася хоч крапля совісті, голосувати проти цього закону, тому що правками його неможливо виправити, тут концепція хибна, селяни безправні. І тому треба сказати "ні" цьому закону і прийняти інший, де селяни зможуть обирати свою раду і свого голову, так, як і в місті. І не робіть подвійних стандартів.</p>
<p></p>
<p>ГОЛОВУЮЧИЙ. Дирдін, 64 правка.</p>
<p></p>
<p>18:10:00</p>
<p>ДИРДІН М.Є.</p>
<p>Дякую.</p>
<p>Колеги, ця правка дуже важлива, тому що ми не маємо права ставити обмеження в кількості населення в селах, там, де людей буде менше ніж 500 осіб, тому що без представлення цього села в органах місцевого самоврядування неможливо, тому що це буде порушення прав цих осіб.</p>
<p>І я підтримую тих колег, які кажуть, що не маємо права обмежувати, тому що це буде просто банальна дискредитація цих осіб і представлення права голосу їх там не буде мати місце.</p>
<p>А тому я прошу підтримати цю правку, тому що Київ не знає, що робиться на місцях, в маленьких селах, не знають. Я прошу підтримати цю правку.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>18:10:48</p>
<p>БЕЗГІН В.Ю.</p>
<p>Колеги, Максим, Максим Дирдін, до тебе. Дивіться, позиція комітету полягає в тому, що функціонал старост як такий змінюється. Якщо ви уважно прочитаєте редакцію, запропоновану до другого читання, мова йде про професіоналізацію посади. Зокрема, правки нашого колеги Корнієнка, в тому числі, підвищують їх статус, служби органів місцевого самоврядування, зокрема і за рахунок підвищення заробітної плати. Якщо зараз ми цей поріг понижуємо, то ми в тому числі збільшуємо навантаження на бюджети місцевих громад.</p>
<p>Що стосується виборності, то є виборні посади, як голова громади і депутати, саме вони представляють територію. Якщо ми хочемо, щоб сільські території отримали краще представництво, зміни до Виборчого кодексу і підняття порогу партизації, будь ласка.</p>
<p></p>
<p>ГОЛОВУЮЧИЙ. Це добре, що ви познайомились. Тому ставлю на голосування правку 64. Прошу визначатись та голосувати.</p>
<p></p>
<p>18:12:04</p>
<p>За-200</p>
<p>Рішення не прийнято. Правка відхилена.</p>
<p>Наступна правка, Чорний Дмитро Сергійович, 36.</p>
<p></p>
<p>18:12:16</p>
<p>ЧОРНИЙ Д.С.</p>
<p>Шановні колеги, правка 36. Зазначеною поправкою пропонується надати право внесення кандидатури старости не менше як половині депутатів від загального складу відповідної ради у випадку відхилення відповідною радою кандидатуру на посаду старости запропонованої відповідним сільським…</p>
<p></p>
<p>ГОЛОВУЮЧИЙ. Зупиніться, будь ласка.</p>
<p>Вибачте, там 36 правка, це не ваша правка, це не ваша правка, шановні колеги. Давайте ви їх вивчите і потім будемо говорити.</p>
<p>36 правка, правка Лозинський, Васильченко і Піпа. Будь ласка.</p>
<p>Ідемо далі. Івченко чотири правки, 2 хвилини, будь ласка.</p>
<p></p>
<p>18:13:19</p>
<p>ІВЧЕНКО В.Є.</p>
<p>Вадим Івченко, "Батьківщина".</p>
<p>Шановні колеги, ось дивіться що відбувається. 2015 рік, забирають всі податки сіл, селищ і міст районного значення всі базові податки. Передають їх в обласні центри фактично і передають їх у великі міста, назвавши це децентралізацією, при цьому 5 років не розвивають сільські території і території районних центрів. Відбувається поступове згортання в такому контексті, де не витрачаються кошти на інфраструктуру поселенської мережі.</p>
<p>Що відбувається далі? Далі об'єднують територіальні громади, вроде би гарний процес і повертають всі громади 60 відсотків базових податків. Але ж в цих громадах мають послуги і люди будуть наближені до населених пунктів. Ну, хіба не вірно було зробити староста, обрані людьми? Навіщо ви перетворюєте орган місцевого самоврядування на ЖЕК, на ЖЕК, де голова кого хоче, того призначає? Чи з цього він населеного пункту, чи з іншого, чи з міста, чи, вибачте, якийсь з іншої території, з іншої області.</p>
<p>Навіщо ви перетворюєте, щоб... більшість завжди буде домінувати над меншістю. І голова цей, коли він з великого населеного пункту, він буде призначати як керівника ЖЕКа і звільняти таку людину досить швидко. Наблизьте, будь ласка. І правильно сказав колега з Харківської області, повинна бути процедура, коли призначається староста, а краще обриється, і як звільняється, не просто так по одному чиху сільського голови, а все ж таки це мають бути процедура і громадські обговорення, і ця людина мають бути наближені до відповідної території. Тому, колеги, "Батьківщина" звичайно не буде голосувати, оскільки це і згортання поселенської мережі, і звичайно це не є децентралізація і наближення послуг. "Батьківщина" не буде підтримувати цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ідемо далі. Правка номер 13. Дайте в паперовому варіанті. Будь ласка, Пузійчук, я ж попросив, правки дайте свої.</p>
<p>Лозинський, правка номер 13. Може, ми якось їх об'єднаємо по виступам? На кожні будете наполягати?</p>
<p>13 правка.</p>
<p></p>
<p>18:15:37</p>
<p>ЛОЗИНСЬКИЙ Р.М.</p>
<p>Шановні колеги, буду наполягати на кожній, тому що, на превеликий жаль, у нас замість днів місцевого самоврядування в парламенті відбуваються вечори, вечори на позачергових засіданнях замість того, щоб ми комплексно займались розвитком місцевого самоврядування. І сьогодні цей парламент може зробити дуже велику помилку. Я закликаю всіх, в першу чергу колег зі "слуг народу" цю помилку не робити. Про що йде мова? Мова іде про інститут старост, про інститут один з найважливіших в нашій країні, про людей, які мають бути найближче до наших громадян, про людей, які мають збільшувати доступ до послуг, про людей, які мають комунікувати всі проблеми, які є на територіях найвіддаленіших сіл і містечок. Що натомість нам сьогодні пропонують? Нам пропонують призначати з гори.</p>
<p>І ця поправка, поправка номер 13, дає перший крок, участь громадян у визначенні старостинських округів. Я прошу вас підтримати участь громади. Дякую.</p>
<p></p>
<p>ГОЛОВУЮЧИЙ. Ставлю на голосування правку номер 13. Комітетом не підтримана. Прошу визначатись та голосувати.</p>
<p></p>
<p>18:17:01</p>
<p>За-93</p>
<p>Рішення не прийнято.</p>
<p>18 правка, Лозинський.</p>
<p></p>
<p>18:17:06</p>
<p>ЛОЗИНСЬКИЙ Р.М.</p>
<p>Колеги, продовжуємо і ми продовжимо і не будемо тут економити час тому що ми повинні говорити про людей, а не про економію часу і про торги на скільки хвилин брати виступи.</p>
<p>І оскільки, друзі, в мене тут в руках є такий "Радник старости" датований 2016 роком. І в цьому пораднику кажуть, що в 2016 році система місцевого самоврядування, я цитую: "виглядає швидше декларативно".</p>
<p>Шановні колеги, ми разом з вами впроваджуємо тут децентралізацію. Депутати попередніх скликань, депутати цього скликання і фракція "Голос" голосували за більшість законопроектів, які стосувалися місцевого самоврядування, всупереч того, що ми є опозиційною фракцією.</p>
<p>Але сьогодні просто мовчати ми не можемо і поправка номер 13, точніше вже 18 говорить про те, що староста має залишитися в системі місцевого самоврядування, старосту не можна виносити з цієї системи, органів місцевого самоврядування, не робіть цих помилок.</p>
<p></p>
<p>ГОЛОВУЮЧИЙ. Правка номер 18 Лозинського, комітетом не підтримана. Прошу визначатися та голосувати.</p>
<p></p>
<p>18:18:33</p>
<p>За-83</p>
<p>Рішення не прийнято.</p>
<p>36 правка, Лозинський.</p>
<p></p>
<p>18:18:39</p>
<p>ЛОЗИНСЬКИЙ Р.М.</p>
<p>І тепер, шановні колеги, ми переходимо до найважливішого, вертаємо до радника старости, де стоїть логотип Міністерства регіональної політики, шановні колеги. Не логотипи якихось окремих осіб, а цілого міністерства. І що тут пише, староста, хто він? Обраний на строк повноваження ради, лідер, якому громада села вказала довіру на прямих виборах.</p>
<p>Шановні колеги, ви читали цей законопроект, ви бачили там прямі вибори, ви бачили виборність старост чи ви хочете, щоб цих старост робили акробатами, садили їх на шпагат, де, з однієї сторони, вони мали б відповідати інтересам своїх старостинських округів, а, з іншої сторони, хто їх подає? Правильно, голова громади.</p>
<p>Хто їх затверджує? Правильно, депутати цієї ради. А що робити людям, які не голосували за цих депутатів? Що робити громадянам, які не голосували за цього голову? Цю ключові поправки, я прошу підтримати виборність старост.</p>
<p></p>
<p>ГОЛОВУЮЧИЙ. Ставлю на голосування 36 правку. Комітетом не підтримана. Прошу визначатися та голосувати.</p>
<p></p>
<p>18:20:01</p>
<p>За-102</p>
<p>Рішення не прийнято. Правка не врахована.</p>
<p>43 правка.</p>
<p></p>
<p>18:20:08</p>
<p>ЛОЗИНСЬКИЙ Р.М.</p>
<p>Шановні колеги, ну рухаємося по Регламенту. На жаль, ця правка не про виборність, але я до виборності ще повернусь, тому що це найважливіша, це концептуальна частина цього законопроекту. Але повертаючись до Регламенту, 43 поправка – це поправка, яка стосується фіксації результатів громадських обговорень. Так от, що я хочу вам сказати, ми ще поборемося сьогодні в цьому залі за виборність. І те, що попередня правка набрала лише 100 голосів – це велика помилка. І я закликаю колег зі "Слуги народу" відкрити порівняльну таблицю, відкрити ці законопроекти, а не сидіти в своїх смартфонах, не сидіти в своїх планшетах, а зайнятися питанням громад.</p>
<p>Якщо ми говоримо про 43 поправку, то мова іде про громадські обговорення і якщо ви вже прописуєте громадські обговорення навіть під час призначення старост. То зробіть їх реальними, а не фейковими. Зробіть реальну можливість громадян впливати на справи в своїх громадах, на справи в своїх старостинських округах. Поверніть, будь ласка, громаді ті повноваження…</p>
<p></p>
<p>ГОЛОВУЮЧИЙ. Правка номер 43. Врахована частково. Ставлю її на повне врахування. На повне врахування, правильно? Якщо вона не набере 226, вона буде повністю відхилена. Добре. Ставлю.</p>
<p>Прошу визначатися та голосувати. Ставлю на голосування. Прошу визначатися та голосувати.</p>
<p></p>
<p>18:21:46</p>
<p>За-89</p>
<p>Рішення не прийнято. Правка відхилена повністю.</p>
<p>Наступна правка 51. Васильченко Галина Іванівна.</p>
<p></p>
<p>18:21:53</p>
<p>ЛОЗИНСЬКИЙ Р.М.</p>
<p></p>
<p>18:22:00</p>
<p>ВАСИЛЬЧЕНКО Г.І.</p>
<p>Моя поправка також стосується виборності старост. До мене, як депутата-мажоритарника, все більше і більше звертаються представники громад з тим, що дуже часто в їхні села призначають старостами людей, які не мають жодного відношення до їхнього села.</p>
<p>То в який спосіб вони будуть представляти інтереси саме їхнього села?</p>
<p>Я дуже вас прошу, давайте не руйнувати саму суть реформи децентралізації і забезпечити громадам можливість представляти свої інтереси за допомогою старост. А саме для цього нам потрібно залишити, власне, виборність старост.</p>
<p>Прошу підтримати і проголосувати.</p>
<p></p>
<p>ГОЛОВУЮЧИЙ. Ставлю на голосування 51 правку Васильченко. Комітетом не підтримана. Прошу визначатись та голосувати.</p>
<p></p>
<p>18:23:04</p>
<p>За-82</p>
<p>Рішення не прийнято. Правка не підтримана.</p>
<p>122 правка, Лозинський.</p>
<p></p>
<p>18:23:13</p>
<p>ЛОЗИНСЬКИЙ Р.М.</p>
<p>Шановні колеги, і знову мусимо рухатися по регламенту. На превеликий жаль, ця поправка розриває важливість питання виборності. Але відповідно до Регламенту, повертаємося до розгляду конкретної 122 поправки. Ця поправка стосується, шановні колеги, я закликаю вас звернути увагу і на цю поправку, підстав для звільнення старост.</p>
<p>Що хочуть зробити цим законопроектом? Вони хочуть призначати тих кому вигідно. Тих кому зручно. Тих, хто буде виконувати просто завдання. І будуть вже навіть не акробатом, шановні колеги, а будуть поштарями, які будуть брати у голови громади список завдань. Будуть їхати на ці старостинські округи. І будуть виконувати їхні завдання. І як ви думаєте, що станеться, якщо цей староста до голови і не виконає його завдання? А я вам скажу, шановні колеги: його буде звільнено. Тому що підстави для звільнення, які прописуються в статті 122, є неприпустимі.</p>
<p>Я закликаю не робити старост маріонетками голів і депутатського…</p>
<p></p>
<p>ГОЛОВУЮЧИЙ. Ставлю на голосування 122 правку. Комітетом не підтримана. Прошу визначатись та голосувати.</p>
<p></p>
<p>18:24:36</p>
<p>За-92</p>
<p>Рішення не прийнято. Правка не підтримана.</p>
<p>141 правка, Лозинський.</p>
<p></p>
<p>18:24:41</p>
<p>ЛОЗИНСЬКИЙ Р.М.</p>
<p>Шановні колеги, не зважаючи на локдаун, не зважаючи на жорсткі обмеження, ми з народними депутатами, і мажоритарниками і списочниками, проводимо всі тижні роботи з виборцями все одно в громадах. І я вам скажу, що я привіз з громад Львівщини, Червонограда, Жовкви, Стрия та інших громад. Вони мені розказують історії про кумів, сватів, братів, "парашутистів", які не мають жодного відношення до їхніх старостинських округів. І вони питають мене: "Роман, а що ми можемо зробити, якщо у нас вже призначили старосту і цей староста навіть не знає вулиць, не знає меж, не знає взагалі, що відбувалося (а це важливо), і що далі відбувається на наших старостинських округах? Що робити, коли "парашутиста" відправляють, а він хоче забудувати кар'єр і втрата води на тій частині громади стане катастрофою для людей?"</p>
<p>Шановні депутати, я закликаю повертати виборність і ця поправка теж про виборність – повертаємо.</p>
<p></p>
<p>ГОЛОВУЮЧИЙ. Ставлю на голосування 141 правку. Комітетом не підтримана. Прошу визначатись та голосувати.</p>
<p></p>
<p>18:26:06</p>
<p>За-86</p>
<p>Рішення не прийнято.</p>
<p>142 правка, Лозинський.</p>
<p></p>
<p>18:26:10</p>
<p>ЛОЗИНСЬКИЙ Р.М.</p>
<p>Шановні народні депутати, я бачу, що вже пізня година. Я бачу, що ви втомились. Я знаю, що в кожного є свої плани на цей вечір, можливо, в когось і на ніч. Але я закликаю всіх повернутися до роботи, я закликаю всіх повернутися до питання виборності старост, і ця поправка знову, вкотре, змінює ганебні спроби зробити старост маріонетками окремих кланових інтересів, окремих феодальних груп.</p>
<p>І я хочу повернутися до стратегій, які розробляли в Міністерстві регіонального розвитку. І я хочу зацитувати ці стратегії: "Старости знаходяться на найперших флангах цієї відповідальності, вони є ближчими до людей, ніж будь-хто інший з місцевих рад.".</p>
<p>І я хочу сьогодні звернутися до кожного народного депутата, не відправляйте цих старост з цієї передової роботи для місцевого самоврядування. Не відправляйте їх не те що в тил, а в кімнати, в бані і на підкилимні домовленості. Повертаємо виборність і тоді старости запрацюють.</p>
<p></p>
<p>ГОЛОВУЮЧИЙ. Ставлю на голосування 142 правку. Комітетом не підтримана. Прошу визначатись та голосувати.</p>
<p></p>
<p>18:27:34</p>
<p>За-87</p>
<p>Рішення не прийнято. Правка не підтримана.</p>
<p>143 правка.</p>
<p></p>
<p>18:27:40</p>
<p>ЛОЗИНСЬКИЙ Р.М.</p>
<p>Шановні колеги, я знову ж таки не можу не звернутися до вас, не так багато правок залишилося, не треба дратуватись, треба взяти в руки текст законопроекту. Треба взяти в руки порівняльну таблицю і побачити, що вона не має жодного стосунку до інтересів громад, і ви побачите, що це дискредитація реформи децентралізації. І ви зрозумієте, як тільки ви візьмете текст законопроекту, що без виборних старост у нас буде колапс місцевого самоврядування. У нас стане назад актуальним представництвом феодальних інтересів.</p>
<p>Я знову ж таки не можу повернутися до напрацювань Міністерства регіонального розвитку, коли в їхніх текстах слова істини: "У селі судять по реальних справах, а не солодких обіцянках". Тому староста має бути не просто шанованою людиною, а він має фаховою людиною. Де ви бачили фахових людей, яких парашутистами звернуть в старостинські округи, про існування яких вони не знали ще минулого місяця, скажіть мені, будь ласка? Немає відповіді на це питання, будь ласка, повертаємо виборність.</p>
<p></p>
<p>ГОЛОВУЮЧИЙ. Ставлю на голосування 143 правку, комітетом не підтримана. Прошу визначатися та голосувати.</p>
<p></p>
<p>18:29:06</p>
<p>За-81</p>
<p>Рішення не прийнято.</p>
<p>Правка не врахована.</p>
<p>144 правка, Лозинський.</p>
<p></p>
<p>18:29:11</p>
<p>ЛОЗИНСЬКИЙ Р.М.</p>
<p>Роман Лозинський, фракція "Голос". Я нагадаю про яку ми поправку говоримо, ми говоримо про поправки, які стосуються старост і виборності. Я вам скажу ще одну річ, на яку, можливо, ви нарешті звернете увагу. Коли до ваших районних державних адміністрацій вийдуть люди з факелами, з вилами, з тим, що в них буде під рукою, коли ці люди покажуть вам прізвище людини, яку там призначать старостою, коли ці люди покажуть до чого дослужилася ця людина, яке його минуле, яке його досвід і яке досьє, то ви тільки тоді зрозумієте. Але, шановні колеги, тоді вже буде пізно. Тому я закликаю вас повернутися до питання виборності, до питання, яке не фракція "Голос" ініціює, ініціює міністр регіонального розвитку часів 2016, 18-го років, про яке ми говорили з нашими міжнародними партнерами, весь світ працює по такій моделі. А колеги з фракції "Батьківщина" влучно підмітили, що за часів фашистської окупації були призначені, чому зараз...</p>
<p></p>
<p>ГОЛОВУЮЧИЙ. 144 правка, Лозинський. Комітетом не підтримана. Прошу визначатися та голосувати.</p>
<p></p>
<p>18:30:33</p>
<p>За-83</p>
<p>Рішення не прийнято. Правка не підтримана.</p>
<p>145 правка, Лозинський.</p>
<p></p>
<p>18:30:40</p>
<p>ЛОЗИНСЬКИЙ Р.М.</p>
<p>Шановні колеги, от зараз, знаєте, що було би правильно зробити? Я бачу, що по правках голосування відбувається в жодному разі не в інтересах громад, і зараз правильно було би зробити зупинку в розгляді цього законопроекту, шановні колеги, і кожному відправитись в якусь громаду. Депутатам-мажоритарникам на свої округи, депутатам-списочникам в ті регіони, де ви маєте прямий контакт з громадами, і спитати їх, подивитися в очі не голів громад.</p>
<p>І тут, до честі пана Віталика Безгіна, який зараз дискутує з головою парламенту, я хотів би звернутися до Віталія Безгіна. До честі голови підкомітету, у нас були різні лобістські норми. Деякі норми хотіли, аби голови громад призначали навіть без засідання ради, без рішення ради старост. Все-таки цей лобізм був відбитий, але, на превеликий жаль, не був відбитий найбільший лобізм – лобізм окремих груп, які хочуть тримати підконтрольними всі громади через старостинські округи. Будь ласка, подумайте про це перед тим, як повертатися до своїх громад.</p>
<p></p>
<p>ГОЛОВУЮЧИЙ. Ставлю на голосування 145 правку. Комітетом не підтримана. Прошу визначатись та голосувати.</p>
<p></p>
<p>18:32:05</p>
<p>За-80</p>
<p>Рішення не прийнято. Правка не підтримана.</p>
<p>І крайня правка Лозинського, 146-а.</p>
<p></p>
<p>18:32:10</p>
<p>ЛОЗИНСЬКИЙ Р.М.</p>
<p>Я бачу радість тут окремих колег з монобільшості, що це крайня правка. Але я би рекомендував вам не розслаблятися, і я би порекомендував вам взяти все-таки в руки текст законопроекту. Є ще колеги з іншими поправками, які не дадуть тут сьогодні провести цей жахливий лобізм, який забирає виборність в старост, який забирає можливість людям приймати безпосередню участь в місцевому самоврядуванні, що суперечить всім визначним і визначальним нормам, які зафіксовані в Європейській хартії місцевого самоврядування, які зафіксовані, вибачте мене на такому слові, в звичайному здоровому глузді.</p>
<p>Я ще раз хочу просто останні 20 секунд звернути, колеги, вашу увагу. Якщо староста має бути представником інтересів старостинського округу, то хтось його має обирати. Тож звідки цей староста має з'явитись? Якщо він з'явиться з кабінетів окремих феодальних інтересів, то він точно старостинський округ свій представляти не буде. Давайте повернемо виборність.</p>
<p></p>
<p>ГОЛОВУЮЧИЙ. Ставлю на голосування 146 правку Лозинського. Комітетом не підтримана. Прошу визначатися та голосувати.</p>
<p></p>
<p>18:33:35</p>
<p>За-81</p>
<p>Рішення не прийнято. Правка не врахована.</p>
<p>Наступні правки. Шкрум. 37-а. Давайте хвилину і голосуємо правки, ні? Альона Іванівна! 37-а, 58-а і 54-а. Хвилину, да?</p>
<p></p>
<p>18:33:50</p>
<p>ШКРУМ А.І.</p>
<p>Я прошу окремо проголосувати 37-у, а потім буде хвилина по всіх інших, будь ласка.</p>
<p>Дивіться, колеги, 37-а, це просто принципова правка, і ми тут повністю сходимося в думках з фракцією "Голос" та всіма тими, хто захищає місцеве самоврядування.</p>
<p>Колеги, ви знаєте, по професійному місцевому самоврядуванню і державній службі і управлінню було зроблено в цьому залі велику кількість помилок. Більше року назад більшість проголосувала Закон про так зване перезавантаження влади, і потім ми через рік його виправляли, бо нас не почули більше року тому. Більше року і 5 місяців тому я подала особисто законопроект про службу в органах місцевого самоврядування. Він досі не виноситься. А тепер робочу групу утворили навіть не у парламенті і не в комітеті, а при центральному органі виконавчої влади при НАДС.</p>
<p>Так само я дуже переживаю, що ми будемо виправляти ці помилки пізніше про невиборність старост. Але вони дуже дорого нам будуть коштувати. Будь ласка, підтримайте виборність старост.</p>
<p></p>
<p>ГОЛОВУЮЧИЙ. Ставлю на голосування 37 правку. Комітетом не підтримана. Прошу визначатись та голосувати.</p>
<p></p>
<p>18:35:11</p>
<p>За-92</p>
<p>Рішення не прийнято. Правка не врахована.</p>
<p>54 правка, Шкрум.</p>
<p></p>
<p>18:35:17</p>
<p>ШКРУМ А.І.</p>
<p>Дякую, колеги. Я розумію, що ви нас сьогодні не чуєте ці наші думки. І я впевнена, що ми будемо повертатися через півроку через рік і виправляти ці помилки.</p>
<p>Ви знаєте я на сьогодні відкриваю Мінрегіон і відкриваю дійсно концепцію, яка була розроблена в 2015-16-17 роках самим Міністерством регіонального розвитку. Ви теж можете це відкрити. Де вони пишуть про те, що староста має обиратися у селах та селищах, об'єднаної громади. І це має бути лідер якому громада села виказала свою довіру на прямих виборах. Саме під це більшість моїх поправок, поправок фракції "Батьківщина" та фракції "Голос". На жаль, всі вони відкинуті. На сьогодні староста пропонується бути посадою, яка не буде обиратися, не буде представляти реальних мешканців села або об'єднаної територіальної громади. І повірте цю помилку ми будемо виправляти в майбутньому.</p>
<p>На жаль, розвал професійного державного управління це зараз найбільша проблема для нашої країни в часи війни, в часи пандемії. Ну повірте це все нам повернеться.</p>
<p>А, оскільки немає на сьогодні голосів і розуміння, я знімаю всі інші свої поправки. Дуже жаль.</p>
<p></p>
<p>ГОЛОВУЮЧИЙ. І дві правки можемо ставити на голосування, да? 54 правка. Комітетом не підтримана. Прошу визначатись та голосувати.</p>
<p></p>
<p>18:36:44</p>
<p>За-89</p>
<p>Рішення не прийнято.</p>
<p>58 правка. Прошу визначатись та голосувати.</p>
<p></p>
<p>18:37:01</p>
<p>За-84</p>
<p>Рішення не прийнято. Правка не врахована.</p>
<p>Наступна правка. Чорний, 38 правка.</p>
<p></p>
<p>18:37:13</p>
<p>ЧОРНИЙ Д.С.</p>
<p>Дякую.</p>
<p>Шановні колеги, правка 38 говорить про те, що якщо кандидатура, яку запропонував міський або селищний голова на посаду старости, не пройшла, то ми надаємо право выдвинуть таку кандидатури безпосередньо депутатам, як це відбувається із секретарями відповідних рад. І обов'язково з громадським обговоренням. Тому, коли ми говоримо про народовладдя, то ця правка нам допоможе цього досягти.</p>
<p>Прошу підтримати правку 38 і закон в цілому також підтримати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер 38 Чорного. Комітетом не підтримана. Прошу визначатись та голосувати.</p>
<p></p>
<p>18:38:12</p>
<p>За-192</p>
<p>Рішення не прийнято. Правка не врахована.</p>
<p>Пузійчук, правка номер 1.</p>
<p></p>
<p>18:38:21</p>
<p>ПУЗІЙЧУК А.В.</p>
<p>Дякую, Дмитро Олександрович.</p>
<p>Шановні колеги, шановні громадяни України! До першого читання цей законопроект передбачав зміни до двох законів: до Закону про місцеве самоврядування і до Закону "Про внесення змін до деяких законів України щодо визначення територій та адміністративних центрів територіальних громад". Всупереч статті 116 Регламенту, яка забороняє внесення зміни до первинного закону, цей законопроект нашпигували різними нормами, в тому числі вносять зміни до Закону про Конституційний Суд. Зміни, до якого взагалі має розглядати Комітет з питань правової політики. До чого Конституційний Суд до старост? Що це за шулерство, поясніть? І якщо… От, колеги, я перше, прошу підтримати мою поправку.</p>
<p>Друге – не підтримувати цей законопроект.</p>
<p>Третє – у випадку, якщо цей буде законопроект прийнятий, ми будемо, фракція "Батьківщина" буде вносити…</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>18:39:30</p>
<p>ГОЛОВУЮЧИЙ. Позицію комітету хоче висловити…</p>
<p></p>
<p>18:39:34</p>
<p>БЕЗГІН В.Ю.</p>
<p>Дякую, пане Андрію. Ви тут казали про те, що багато нашпигували, а я просто зачитаю вашу правку, яку ви щойно коментували. Яка безпосередньо пропонує змінити назву законопроекту і замість слів "деяких законів України", замінити їх словами "Закону України "Про місцеве самоврядування в Україні". Все. Ось про це ваша правка.</p>
<p></p>
<p>ГОЛОВУЮЧИЙ. Ставлю цю правку номер 1 на голосування. Комітет пропонує відхилити. Прошу визначатись та голосувати.</p>
<p></p>
<p>18:40:10</p>
<p>За-59</p>
<p>Рішення не прийнято.</p>
<p>Наступна поправка 4. Пузійчук.</p>
<p></p>
<p>18:40:15</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Вельмишановний Віталій Юрійович, телеканал "Рада" і наше пленарне засідання дивиться дуже велика кількість громадян. Ви як народний депутат скажіть, будь ласка, чи внесені до цього законопроекту, всупереч 116 статті зміни до Закону про Конституційний Суд? Ви скажіть, поясніть: це правда чи ні, що ви порушуєте 116 статтю Регламенту і вносите, з порушенням, ганебну норму? Ви намагаєтесь під одну особу змінити Закон про Конституційний Суд. І у випадку прийняття цього законопроекту фракція "Батьківщина" буде реєструвати проект постанови про скасування цього законопроекту.</p>
<p>Прошу підтримати мою поправку номер 4. Дякую.</p>
<p></p>
<p>ГОЛОВУЮЧИЙ. Ставлю на голосування поправку номер 4 народного депутата Пузійчука. Комітет пропонує відхилити. Прошу визначатись та голосувати.</p>
<p></p>
<p>18:41:29</p>
<p>За-65</p>
<p>Рішення не прийнято.</p>
<p>Наступна поправка 12. Пузійчук, будь ласка.</p>
<p></p>
<p>18:41:33</p>
<p>ПУЗІЙЧУК А.В.</p>
<p>Андрій Пузійчук, фракція "Батьківщина", Житомирщина. Шановний головуючий, те, що ви надаєте можливість народному депутату виступити – я вам щиро дякую. Але в мене було конкретне запитання до представника профільного комітету. Я вимагаю, щоб він підтвердив або спростував мої слова стосовно порушення Регламенту, що була порушена 116 стаття Регламенту і до цього законопроекту була внесена норма закону, внесення змін до Закону про Конституційний Суд.</p>
<p>Те що стосується суті цього законопроекту, то, шановні громадяни, цим законопроектом, це вже законопроект не про старост, а про наглядачів, яких намагається сьогодні призначати монобільшість і це нічого не має спільного з місцевим самоврядуванням.</p>
<p>Вельмишановний доповідач, послухайте моє запитання і дайте, будь ласка…</p>
<p></p>
<p>ГОЛОВУЮЧИЙ. Шановні колеги, ставиться на голосування 12 поправка народного… Дивіться, одна секундочка, шановні колеги. Будь ласка, не потрібно на мене підвищувати голос. Я вам ще раз кажу, за Регламентом, я зараз дам йому відповідь, але я дуже прошу, при обґрунтуванні поправки, говорити щодо поправки, інакше я буду застосовувати право надане мені Регламентом робити зауваження і потім не надавати слово, таке право є, частина п'ята, 38-ї статті. Дякую.</p>
<p>Будь ласка, пан Безгін.</p>
<p></p>
<p>18:43:13</p>
<p>БЕЗГІН В.Ю.</p>
<p>Дякую. Пане Андрію, звертаюсь до вас, розподілю виступ на дві частини, перша щодо ваших правок. Четверта правка попередня, на якій ви наполягали, вона взагалі порожня. 12 правка, вона вносить зміни до Закону "Про добровільне об'єднання громад", які точно не стосуються того, про що ви виступали. А тепер з приводу ключового, так, ми застосовували 116 статтю Регламенту. Тому ваші закиди з приводу того, що правки якісь не відповідають Регламенту, не мають під собою нічого.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>18:43:47</p>
<p>ГОЛОВУЮЧИЙ. Правка номер 12, комітетом не підтримана. Прошу визначатися та голосувати.</p>
<p></p>
<p>18:44:03</p>
<p>За-65</p>
<p>Рішення не прийнято.</p>
<p>Правка не врахована.</p>
<p>17 правка.</p>
<p></p>
<p>18:44:07</p>
<p>ПУЗІЙЧУК А.В.</p>
<p>Андрій Пузійчук, фракція "Батьківщина", Житомирщина. Перше. Руслан Олексійович, я хочу сказати всім нашим глядачам, громадянам України, що "Слуги народу" мають право, знаєте, навіть точніше не право, а практику не тільки обмежувати депутатів у виступах, а обмежувати доступ до зали, це ви маєте і ви можете використати цю норму і до мене, це перше.</p>
<p>Друге. Регламент забороняє, вельмишановний Віталію Юрійовичу, це для вас, 116 стаття Регламенту забороняє внесення змін не до первинного закону. А ви вносите зміни, які не були проголосовані в першому читанні і зміни, які не були зазначені у висновку комітету при підготовці до першого читанні і які не пов'язані. Тому, будь ласка, давайте будемо щирими і визнавайте свої помилки.</p>
<p></p>
<p>ГОЛОВУЮЧИЙ. Ставлю на голосування правку номер 17. Комітетом не підтримана. Прошу визначатися та голосувати.</p>
<p></p>
<p>18:45:34</p>
<p>За-70</p>
<p>Рішення не прийнято. Правка не підтримана.</p>
<p>34 правка.</p>
<p></p>
<p>18:45:42</p>
<p>ПУЗІЙЧУК А.В.</p>
<p>Дмитро Олександрович, ми все-таки повинні там для наших колег, для громадян України, для глядачів з'ясувати одне питання, яке ми намагаємося уже декілька разів з'ясувати, почути відповідь представника комітету стосовно порушення Регламенту. Ви взагалі повинні були призупинити розгляд цього законопроекту, який підготовлений до другого читання з порушенням Регламенту.</p>
<p>Те, що стосується моєї 34 поправки. Вона стосується громадських обговорень кандидатур на посаду старости. Повноцінні вибори замінюються громадським обговоренням без будь-яких правових наслідків. Результати цього обговорення не будуть означати нічого. Де народовладдя? Що це за маніпуляція? Що це за шулерство?</p>
<p>Віталій Юрійович, два запитання. Перше: стосовно порушення Регламенту. І друге: шулерство з громадськими обговореннями, які не будуть мати наслідків.</p>
<p>І прошу підтримати.</p>
<p></p>
<p>ГОЛОВУЮЧИЙ. 34 правка. Прошу визначатись та голосувати.</p>
<p></p>
<p>18:47:05</p>
<p>За-71</p>
<p>Рішення не прийнято. Правка не врахована.</p>
<p>80 правка, Пузійчук.</p>
<p></p>
<p>18:47:10</p>
<p>ПУЗІЙЧУК А.В.</p>
<p>Андрій Пузійчук, фракція "Батьківщина", Житомирщина. Шановні громадяни, от зверніть увагу на табло. Ви бачите відображення результатів голосування, як "слуги" одноголосно позбавляють вас можливості вибирати старост, як позбавляють… Ви знаєте, ви стаєте сьогодні безправними на своїх громадах.</p>
<p>До обіду розглядали законопроект, яким намагаються вас позбавити землі. Після обіду відбувається розгляд законопроекту, яким вас позбавляють можливості вибрати старосту. Скажіть, Віталій Юрійович, просто поясніть і колегам, і громадянам, майте мужність як представник комітету надати відповідь, яку вам задає ваш колега. Ви представляєте комітет, і це ваш обов'язок – пояснити позицію комітету, а не просто відхилена поправка. Чому відхилена? Ми повинні це розуміти.</p>
<p></p>
<p>ГОЛОВУЮЧИЙ. Правка номер 80. Комітетом не підтримана. Прошу визначатись та голосувати.</p>
<p></p>
<p>18:48:33</p>
<p>За-73</p>
<p>Рішення не прийнято. Правка не підтримана.</p>
<p>90 правка, Пузійчук.</p>
<p></p>
<p>18:48:38</p>
<p>ПУЗІЙЧУК А.В.</p>
<p>Андрій Пузійчук, фракція "Батьківщина", Житомирщина.</p>
<p>Шановні громадяни, ви знаєте, що вчора відбулося в комітеті профільному місцевого самоврядування? Вчора був ліквідований підкомітет місцевого самоврядування, тому що в цьому підкомітеті відстоювалися інші позиції, які суперечать позиціям влади.</p>
<p>Вдумайтесь, наскільки готові руйнувати парламентаризм для того, щоб провести отакі ганебні законопроекти. Про які норми Регламенту, про дотримання чого може йтись на сьогоднішній день в цій залі? Ніколи, мабуть, за всю історію українського парламентаризму ніколи не знищували настільки місцеве самоврядування, не знищували адміністративно-територіальний устрій, не знищували Конституцію, не витирали ноги об Конституцію.</p>
<p>Я прошу підтримати мою поправку.</p>
<p></p>
<p>ГОЛОВУЮЧИЙ. Ставлю на голосування правку номер 90. Комітетом не підтримана. Прошу визначатися та голосувати.</p>
<p></p>
<p>18:50:02</p>
<p>За-71</p>
<p>Рішення не прийнято.</p>
<p>102 правка.</p>
<p></p>
<p>18:50:06</p>
<p>ПУЗІЙЧУК А.В.</p>
<p>Андрій Пузійчук, фракція "Батьківщина", Житомирщина.</p>
<p>Колеги, дуже прикро бачити, коли монобільшість на сьогоднішній день не чує своїх колег, які є представниками українського народу в парламенті. Коли ви ігноруєте запитання народного депутата, ви ігноруєте не тільки його, а виборців. Ви ігноруєте громадян України. І це нічого немає спільного з парламентаризмом. Сучасним парламентаризмом. Скажіть в якому парламенті світу може бути така зневага до громадян України? Де може бути зневага до регламенту? Де може бути отаке порушення, яке ви проводите? Доповідач зараз просто покинув трибуну і пішов про щось спілкуватися, жартувати. Йому байдуже ваші питання, громадяни.</p>
<p></p>
<p>ГОЛОВУЮЧИЙ. Правка комітетом не підтримана. Прошу визначатись та голосувати.</p>
<p></p>
<p>18:51:32</p>
<p>За-67</p>
<p>Рішення не прийнято. Правка не врахована.</p>
<p>Наступна правка, крайня правка, 121, Пузійчук.</p>
<p></p>
<p>18:51:39</p>
<p>ПУЗІЙЧУК А.В.</p>
<p>Дякую, шановний головуючий.</p>
<p>Андрій Пузійчук, фракція "Батьківщина", Житомирщина. Шановні громадяни, звертаюсь до вас, зверніть на закономірність: в локдаун, коли вся країна находиться в жорсткій "червоній" зоні, збирають знову позачергове засідання, так як робили, коли приймали ганебний законопроект по землі. Збирають позачергове засідання, ставлять на завершення пленарного дня цей законопроект для того, щоб його протиснути, для того, щоб вас, шановні громадяни, позбавити можливості вибрати старосту для того, щоб ви мали голос, для того, щоб ви могли відстоювати свої позиції. Зверніть увагу на те, що відсутня реакція на будь-які поправки опозиції. Ви подивіться, що роблять "слуги народу", і зробіть відповідні висновки.</p>
<p>Прошу мою поправу підтримати. Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 121 правку. Комітетом не підтримана. Прошу визначатись та голосувати. Будь ласка, запросіть народних депутатів до зали.</p>
<p></p>
<p>18:53:08</p>
<p>За-70</p>
<p>Рішення не прийнято. Правка не врахована.</p>
<p>Шановні колеги, запросіть народних депутатів до зали. Наскільки я розумію, буде одна правка на підтвердження. Дві правки? Десять на підтвердження? Запросіть народних депутатів до зали, будь ласка. І після цього проголосуємо правки на підтвердження, а після цього проголосуємо закон, правильно?</p>
<p>Герасимов Артур Володимирович.</p>
<p>Які правки? Вже немає правок?</p>
<p></p>
<p>18:53:43</p>
<p>ГЕРАСИМОВ А.В.</p>
<p>Шановні колеги, по-перше… Шановний Дмитро Олександрович, я хотів би поставити на підтвердження правку номер 3, але перед цим сказати, що згідно з рекомендаціями Головного санітарного лікаря пана Ляшка, який одночасно, якщо я не помиляюся, заступник міністра охорони здоров'я, згідно з постановою Кабміну, якщо я не помиляюся, і згідно з вашими розпорядженнями: кожні три має бути перерва, провітрювання і кварцування. Тобто за 6 хвилин ви маєте оголосити перерву в цьому засіданні.</p>
<p>А тепер прошу правку номер 3 поставити на підтвердження.</p>
<p>Дякую.</p>
<p></p>
<p>ГОЛОВУЮЧИЙ. Артур Володимирович, є Радуцький Михайло Борисович, він на всі фракції написав позицію щодо того як це повинно відбуватись. Я думаю, що ви як голова фракції це теж читали. Тому, якщо є питання, то, будь ласка, зверніться до профільного комітету.</p>
<p>А зараз переходимо до правки номер 3, про яку ви тільки що зазначили. Будь ласка, підготуйтесь до голосування. Не кричіть, будь ласка, ви можете полишити зал і там проветриться, я ж нікого не тримаю, шановні колеги.</p>
<p>Готові голосувати? Готові голосувати? Правка номер 3. Комітетом врахована редакційно. Ставлю на підтвердження в тій редакції в якій вона врахована комітетом, тобто врахована редакційно, це правка Корнієнка. Готові голосувати? Прошу підтримати та проголосувати.</p>
<p></p>
<p>18:56:00</p>
<p>За-241</p>
<p>Рішення прийнято.</p>
<p>Наступна правка, Герасимов.</p>
<p></p>
<p>18:56:07</p>
<p>ГЕРАСИМОВ А.В.</p>
<p>Шановний Дмитро Олександрович, шановні колеги. Як мінімум, хочу сказати, що це відношення до людей в цій залі є безвідповідальним. Тому що ми робили кварцування і провітрювання з 12:00 до першої, ви приймали це рішення, дякую за це, ви робили це ж саме у перерві з 15:00 до 16:00, я вимагаю зробити це тут. А також я б хотів поставити на підтвердження правку номер 57.</p>
<p>Дякую за увагу.</p>
<p></p>
<p>ГОЛОВУЮЧИЙ. Повністю з вами погоджуюся, шановний Артуре Володимировичу, ви ж і затягуєте цей процес, а так могли б піти далі.</p>
<p>Ставлю на голосування правку номер 57, комітетом врахована редакційно. Ставлю на голосування на підтвердження в тій редакції, в якій зазначено комітетом. Прошу підтримати та проголосувати.</p>
<p></p>
<p>18:57:08</p>
<p>За-243</p>
<p>Все, ви більше не наполягаєте.</p>
<p>Дякую.</p>
<p>Правка залишається врахованою редакційно.</p>
<p>Шановні народні депутати, це позачергове засідання не я скликав, тому не треба мені казати, що я поставив в порядок денний. Добре?</p>
<p>Дякую.</p>
<p>Бачу, Сергій Володимирович. Сергій Володимирович Власенко, правка № 138. Правильно я розумію?</p>
<p></p>
<p>18:57:37</p>
<p>ВЛАСЕНКО С.В. Але на нуль мені поставте час.</p>
<p>Так, правка 138, прошу поставити на підтвердження. Якщо вона буде підтримана – прошу вважати мій виступ заявою про порушення під час голосування статті 116 Регламенту. Зненацька в Законі про старости з'явилася норма про зміни до Закону про Конституційний Суд для того, щоб конкретна кандидатка змогла потрапити в Конституційний Суд, не складаючи мандат. Правда, Ольга Володимирівна?</p>
<p>Отак відбувається у нас, на жаль, ситуація. Бо сьогодні, сьогодні за законом, сьогодні за законом перед тим, як бути обраною, вона зобов'язана скласти мандат. До речі, я її прізвище не називав, але руку вона вже тягне, бо знає про кого мова іде. А відтак, а відтак я ще раз підкреслюю, це пряме порушення 116-ї, тому що 116-а вимагає можливість внесення змін в пов'язані закони і пов'язаних норм. Як зімни до Закону про Конституційний Суд, про вибори Ольги Володимирівни, пов'язані із законом про старости – не знає ніхто.</p>
<p></p>
<p>ГОЛОВУЮЧИЙ. Шановні колеги, готові голосувати? Ставлю на підтвердження правку 138. Вона врахована комітетом. Вона врахована... 138 правка врахована комітетом редакційно. Ставлю в редакції комітету на підтвердження, тобто щоб правка залишилась врахована редакційно. 138 правка.</p>
<p>Готові голосувати? Прошу підтримати та проголосувати.</p>
<p></p>
<p>18:59:27</p>
<p>За-232</p>
<p>Рішення прийнято. Правка залишається врахована редакційно.</p>
<p>По фракціях покажіть, будь ласка.</p>
<p>Ставлю на голосування закон в цілому. Готові голосувати? <i>(Шум у залі)</i> А, ви ще наполягаєте? На яких правках?</p>
<p>Мікрофон Геращенко включіть. Не кричіть, будь ласка, нечутно доповідача.</p>
<p></p>
<p>18:59:55</p>
<p>ГЕРАЩЕНКО І.В.</p>
<p>Дякую.</p>
<p>Шановні колеги, я прошу поставити на підтвердження поправку номер 70. І нагадати всьому українському народу, що 2 роки тому у нас же закінчилася епоха кумівства. А почалась епоха "квартальства". І от, уявіть собі, людина, яка хоче стати Головою Конституційного Суду, а це пані, яка була юристкою пана Зеленського, вона зараз вимагає від цієї зали зґвалтувати Закон про старост, які не мають нічого спільного до Закону про Конституційний Суд і вставляють в цей закон норму, що цю пані можна призначити на Голову судді Конституційного Суду, щоб вона була на двісті відсотків своєю суддею Конституційного Суду, як зараз в нас є на 300 відсотків своя пані Генпрокурор, от намагаються вставити цю норму в закон. І говорять, що "слуги" голосують не тому, що вони так хочуть цю пані бачити Головою Конституційного Суду, а тому що в них є відповідні прив'язки до якихось їх доплат, там, чи я не знаю до чого, за правильне голосування.</p>
<p>Отже, я прошу зараз, зверніть увагу, хто буде…</p>
<p></p>
<p>ГОЛОВУЮЧИЙ. Ставлю на підтвердження правку номер 70 Корнієнка. Вона врахована комітетом частково. Ставлю на підтвердження в тій редакції, в якій вона врахована комітетом.</p>
<p>Готові голосувати? Прошу підтримати та проголосувати.</p>
<p></p>
<p>19:01:29</p>
<p>За-236</p>
<p>Рішення прийнято.</p>
<p>Включіть мікрофонГеращенко. Яка правка?</p>
<p></p>
<p>19:01:39</p>
<p>ГЕРАЩЕНКО І.В.</p>
<p>Шановні колеги, ми просимо поставити 75-у поправку на підтвердження, тому що всіх українців – і старост, і не старост – сьогодні хвилюють питання безпеки і пандемії. І сьогодні уряд Зеленського 6,5 мільярдів гривень забрали від хворих на онкологію, на цукровий діабет з фонду медичних гарантій, з програми медичних гарантій і передають це на вакцинацію, тому що гроші вкрали на велике крадівництво.</p>
<p>І для того, щоби наступний Конституційний Суд кишеньковий приймав будь-які рішення на користь Зеленського і виправдовував ось ці бздури, в нас хочуть внести в Закон про старост зараз норму про можливість призначення головою Конституційного Суду пані Ольгу, яка є юристом пана Зеленського. Власне через це сьогодні ґвалтують Верховну Раду, час "червоної зони" в Києві ставлять цей законопроект, не розглядають питання безпекові, питання пандемії, нічого. Тому що потрібно на 200 відсотків свою пані в Конституційному Суді. Одного…</p>
<p></p>
<p>ГОЛОВУЮЧИЙ. Ставлю на голосування 75 правку. Комітетом вона була врахована. Прошу підтримати та проголосувати. На підтвердження ставиться.</p>
<p></p>
<p>19:03:03</p>
<p>За-233</p>
<p>Рішення прийнято. Правка підтверджена.</p>
<p>Герасимов.</p>
<p>Сюмар Вікторія Петрівна. Номер правки одразу кажіть, будь ласка.</p>
<p></p>
<p>19:03:22</p>
<p>СЮМАР В.П.</p>
<p>Ми хочемо поставити на підтвердження 77 правку.</p>
<p>Але у мене от до вас питання, колеги. Ви знаєте ви всі добре розумієте, що зараз відбувається. От відбувається насправді ґвалтування і регламенту і насправді здорового глузду. Тому що один за все и все за одного, це правда та за чим ви стоїте. А як хтось один із вас красти буде? Ви теж всі будете аплодувати, отак от на ура, коли будуть прийматися незаконні рішення. Розумієте? Оце кумоство. Оце междуусобність. Вона ні до чого хорошого ні вас ні Україну не приведе.</p>
<p>І окрім цього я просто хочу так само нагадати, що ви зараз добиваєте місцеве самоврядування. І вбиваєте інститут старост.</p>
<p>Ми горді тим, що ми цю реформу впроваджували. Що ми зробили виборними цю посаду, посаду старости, щоб люди відчували себе господарями в своїх громадах. Ви це добиваєте під улюлюкання радісні. І ще і ґвалтуєте здоровий глузд і законодавство.</p>
<p></p>
<p>ГОЛОВУЮЧИЙ. Правка номер 77, Корнієнко. Була врахована комітетом редакційно. Ставлю на підтвердження в редакції комітету. Прошу підтримати та проголосувати.</p>
<p></p>
<p>19:04:47</p>
<p>За-237</p>
<p>Рішення прийнято. Правка підтверджена.</p>
<p>Климпуш-Цинцадзе Іванна Орестівна.</p>
<p></p>
<p>19:04:57</p>
<p>КЛИМПУШ-ЦИНЦАДЗЕ І.О.</p>
<p>Шановні... Пане Голово, прошу поставити поправку номер 81 на підтвердження. І хочу звернутися до цієї зали. Шановні колеги, Президент України, очільники вашої фракції монобільшості на всіх ефірах говорять про те, що ми карколомними кроками почали рухатися до Європейського Союзу і до НАТО. Влада зараз махає просто кулаком і вимагає плану дій щодо членства. Так от, змішуючи виборність старост інституту старост, ви, власне кажучи, руйнуєте європейські підходи до самоврядування і взагалі підходи до реформи децентралізації, які були закладені відповідно до концепції і філософії, яка була побудована на європейських засадах.</p>
<p>Тому я прошу вас не голосувати взагалі за цей закон, а позатим прошу не підтримувати правку 81. Дякую.</p>
<p></p>
<p>ГОЛОВУЮЧИЙ. Правка номер 81 була врахована комітетом. Ставлю її на підтвердження.</p>
<p>Прошу підтримати та проголосувати.</p>
<p></p>
<p>19:06:15</p>
<p>За-239</p>
<p>Рішення… Крайні дві правки, Ірина Володимирівна Геращенко. Може, 1 хвилину і 2 голосування?</p>
<p></p>
<p>19:06:25</p>
<p>ГЕРАЩЕНКО І.В.</p>
<p>Дякую, шановний пане Голово.</p>
<p>Будь ласка, 2 хвилини дайте мені і це будуть якраз дві мої останні правки.</p>
<p>Шановні колеги, завтра Президент Зеленський їде… Це поправка ідеться про 88 поправку. Завтра Президент Зеленський іде до Парижа на дуже важливу зустріч. Ми щиро бажаємо йому успіху. Але дійсно йому треба буде там звітувати і про реформи, які проводить Україна. А ми бачимо, ще не тільки у нас кінець епохи бідності перетворився на епоху зубожіння, але сьогодні вбиваються ключові реформи децентралізації, чесних виборів. Ви знаєте, ганьба була дивитись на те як "слуги", що витворяли в 87 окрузі, коли просто через коліна ламали там вибір і перекреслюючи можливість чесних виборів, плутаючи Закарпаття, Прикарпаття, зневажаючи людей, плюючи на місцеве самоврядування і на людей, які працюють в комісіях. Оте саме зараз ви робите з реформою децентралізації, вбиваючи саму ідею виборності старост. І, звичайно, це не має нічого спільного з реформою…</p>
<p></p>
<p>ГОЛОВУЮЧИЙ. Ставлю на голосування правку номер 88, Корнієнка. Комітетом була врахована вона, ставлю її на підтвердження. Прошу підтримати та проголосувати.</p>
<p></p>
<p>19:07:57</p>
<p>За-234</p>
<p>Рішення прийнято.</p>
<p>Крайня правка, Геращенко.</p>
<p></p>
<p>19:08:01</p>
<p>ГЕРАЩЕНКО І.В.</p>
<p>Це 92 поправка. І очевидно, чому ми беремо слово, я прошу поставити її на підтвердження, – ми хочемо донести всім українцям зараз те, що відбувається в сесійній залі. "Слуги" дуже люблять на всіх ефірах розповідати, яка країна їм дісталась. Так їм дісталася країна, де завдяки децентралізації сьогодні їх місцеві влади, які так само сформовані на місцях, мають більше бюджетних коштів, мають більше сьогодні можливостей в економічній, соціальній сфері. Власне, сьогодні на наших очах оця дуже важлива реформа децентралізації, яка наближає Україну до країн ЄС і НАТО, вбивається на наших очах. Тому що до сто відсотків "свого" прокурора, судді Конституційного Суду (у нас пана Тупицького хочуть змінити на пані Тупицьку – ось що зараз закладється в цей закон), так у нас іще, друзі, хочуть, щоб у нас "тупицькі" були старости всюди призначені, а не обрані.</p>
<p>Друзі, знаєте, не все купується в цій залі. Вам має бути соромно. Ви зараз перекреслюєте надію, яку 73 відсотки українців подарували вам 2 роки тому, сподіваючись на нові обличчя…</p>
<p></p>
<p>ГОЛОВУЮЧИЙ. Ставлю на голосування 92 правку, Корнієнка. Була врахована комітетом. Прошу підтримати та проголосувати.</p>
<p></p>
<p>19:09:29</p>
<p>За-234</p>
<p>Рішення прийнято.</p>
<p>Переходимо до голосування за закон… <i>(Шум у залі)</i></p>
<p>Яка правка? Пузійчук.</p>
<p>Тимошенко. Номер правки, будь ласка.</p>
<p></p>
<p>19:09:49</p>
<p>ТИМОШЕНКО Ю.В.</p>
<p>Зараз я хочу звернутися… 133 правка. Юлія Тимошенко, "Батьківщина". На підтвердження.</p>
<p>Я хочу зараз звернутися до всіх українців, які нас чують. Я прошу, будь ласка, передайте по всім містам і селам, що зараз, в локдаун, на позачерговій сесії, протягується закон про те, щоби наших селян позбавити права обирати свою владу в селі, свою раду і свого старосту, свого голову.</p>
<p>Практично людей в селі роблять безправними, знаєте, по залишковому принципу. І плюс, вони ще сюди "дошили" норму до цього закону, яка певній персоні з фракції "Слуг народу" дає право протиснутись в Конституційний Суд, не складаючи депутатського мандату, от які подвійні стандарти зараз пропонує правляча коаліція. Голосуйте за цей закон – проти.</p>
<p></p>
<p>ГОЛОВУЮЧИЙ. Ставлю на голосування 133 правку Безгіна. Комітетом була врахована. Прошу підтримати та проголосувати.</p>
<p><b> </b></p>
<p>19:11:20</p>
<p>За-236</p>
<p>Рішення прийнято.</p>
<p>Правка підтверджена.</p>
<p>Пузійчук. Яка правка?</p>
<p></p>
<p>19:11:29</p>
<p>ПУЗІЙЧУК А.В.</p>
<p>5 поправка Корнієнка.</p>
<p></p>
<p>ГОЛОВУЮЧИЙ. Номер?</p>
<p></p>
<p>ПУЗІЙЧУК А.В. 5.</p>
<p></p>
<p>ГОЛОВУЮЧИЙ. Ви дивіться, що ви ставите на голосування.</p>
<p>Переходимо до голосування за закон в цілому.</p>
<p></p>
<p>ПУЗІЙЧУК А.В. Вона врахована частково.</p>
<p></p>
<p>ГОЛОВУЮЧИЙ. Це вже балаган.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до деяких законів України щодо розвитку Інституту старост (реєстраційний номер 4535).</p>
<p>Тому що ми її вже голосували.</p>
<p>Прошу підтримати та проголосувати.</p>
<p></p>
<p>19:12:34</p>
<p>За-239</p>
<p>Рішення прийнято.</p>
<p>Закон прийнятий в цілому. Покажіть, будь ласка, по фракціям.</p>
<p>Наступне питання порядку денного – це проект Закону про внесення змін до статті 11 Закону України "Про державні нагороди України" (реєстраційний номер 5327). Необхідно... Почекайте. Необхідно прийняти рішення про включення цього питання до порядку денного сесії. Прошу підтримати та проголосувати.</p>
<p></p>
<p>19:13:13</p>
<p>За-286</p>
<p>Рішення прийнято.</p>
<p>Треба заслухати рішення комітету? Тому що... і без обговорення, тому що... <i>(Шум у залі)</i> Тоді пропонується розглянути це питання за скороченою процедурою.</p>
<p></p>
<p>19:13:51</p>
<p>За-243</p>
<p>Рішення прийнято.</p>
<p>До слова запрошується перший заступник міністра освіти і науки Кизим Микола Олександрович.</p>
<p></p>
<p>19:14:10</p>
<p>КИЗИМ М.О.</p>
<p>Шановний головуючий, шановні депутати!</p>
<p>31 березня 2021 року урядом схвалено законопроект про внесення змін до статті 11 Закону України "Про державні нагороди", який стосується перейменування Державної премії України в галузі науки і техніки в Національну премію імені Бориса Патона.</p>
<p>Борис Патон – державний громадський діяч, Президент Національної академії наук України, Герой України, академік. Помер на 101-му році життя, 19 серпня 2020 року.</p>
<p>Проект акту розроблено Міністерством освіти і науки за ініціативи Президента України щодо увічнення пам'яті Героя України, видатного українського вченого та організатора науки Бориса Патона.</p>
<p>Проектом акту пропонуються зміни до частини другої статті 11 Закону України "Про державні нагороди України", які стосуються перейменування Державної премії України в галузі науки і техніки в Національну премію імені Бориса Патона, а також приведення термінів у відповідність до законів України: "Про повну загальну середню освіту", "Про професійну (професійно-технічну) освіту" та "Про вищу освіту".</p>
<p>На засіданнях комітетів Верховної Ради з питань освіти, науки та інновацій та з питань організації державної влади, місцевого самоврядування зазначений проект було прийнято одноголосно.</p>
<p>Прошу підтримати проект законодавчих змін, який спрямований на увічнення пам'яті академіка Бориса Патона.</p>
<p>Дякую за увагу.</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>19:15:57</p>
<p>ГОЛОВУЮЧИЙ. Дякую, Микола Олександрович.</p>
<p>Слово надається голові підкомітету Комітету з питань організації державної влади, місцевого самоврядування, регіонального розвитку та містобудування народному депутату України Олександру Сергійовичу Корнієнку.</p>
<p>Будь ласка.</p>
<p></p>
<p>19:16:10</p>
<p>КОРНІЄНКО О.С.</p>
<p>Шановні колеги, Комітет з питань організації державної влади, місцевого самоврядування, регіонального розвитку та містобудування розглянув 14 квітня 2021 року проект Закону України про внесення змін до статті 11 Закону України "Про державні нагороди України" (за реєстраційним номером 5327).</p>
<p>Всебічно обговоривши даний законопроект на засіданні, комітет ухвалив висновок: рекомендувати Верховній Раді України визначити його як невідкладний відповідно до статті 101 Регламенту Верховної Ради України, скоротивши наполовину строк внесення альтернативних законопроектів.</p>
<p>Також комітет ухвалив рішення рекомендувати Верховній Раді України, відповідно до пункту 1 частини першої та частини другої статті 114 Регламенту Верховної Ради України, проект закону (за реєстраційним номером 5327) за наслідками розгляду в першому читанні прийняти за основу та в цілому з урахуванням таких пропозицій комітету.</p>
<p>Перше. Абзац другий підпункту другого пункту 1 розділу І законопроекту викласти в такій редакції: "за створення підручників для закладів загальної середньої освіти, професійної, (в дужках) (професійно-технічної освіти), фахової передвищої освіти, вищої освіти, що відповідає сучасним вимогам і сприяють ефективному опануванню знань, істотно впливають на поліпшення підготовки майбутніх спеціалістів".</p>
<p>Друге. Абзац другий пункту 2 розділу І законопроекту викласти в такій редакції: "Професійна (професійно-технічна) освіта, фахова передвища освіта".</p>
<p>Пункт 3 розділ ІІ "Прикінцеві положення" законопроекту доповнити пунктом 2 такого змісту: "2. Особи, нагороджені Державною премією України в галузі науки і техніки до набрання чинності цим Законом, мають права і обов'язки осіб, нагороджених Національною премією України імені Бориса Патона".</p>
<p>У зв'язку з цим, пункт 2 розділу ІІ "Прикінцеві положення" вважати пунктом 3.</p>
<p>У разі прийняття даного законопроекту в першому читанні та в цілому пропонується Верховній Раді України доручити комітету при підготовці відповідного тексту на підпис Голові Верховної Ради України здійснити спільно з Головним юридичним управління Апарату Верховної Ради України його техніко-юридичне доопрацювання.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Олександре Сергійовичу.</p>
<p>Шановні колеги, є необхідність обговорювати, так? Давайте запишемся: два – за, два – проти, будь ласка.</p>
<p>Слово надається народному депутату Качурі Олександру Анатолійовичу, фракція політичної партії "Слуга народу".</p>
<p></p>
<p>19:18:48</p>
<p>КАЧУРА О.А.</p>
<p>Олександр Качура, фракція "Слуга народу". Ви знаєте, колеги, що Борис Патон – це справді не пересічна особистість в нашій науці, це людина, яка славиться на весь світ, це науковець. І я дуже гордий, що я теж є випускником політехнічного інституту, так як і Борис Патон. Мені здається, що такі особистості, які об'єднують всю країну, які славлять нас на весь світ, і повинні бути тими, в честь кого присвоюються такі премії, називаються вулиці, яким присвячуються уроки в старших та в молодших класах, в честь яких проходять свята.</p>
<p>Тому я впевнений, що той, хто себе вважає українцем, той, хто вважає, що ми повинні шанувати свої таланти, які не виїхали за кордон, які присвятили все своє життя, багаторічне життя науці України і розвивали всупереч часто, а не за допомогою державних інституцій, ми про них повинні пам'ятати. І давайте сьогодні ми всі цю пам'ять увіковічимо даним проектом закону.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується народний депутат Кубів Степан Іванович, фракція "Європейська солідарність".</p>
<p></p>
<p>19:20:14</p>
<p>КУБІВ С.І.</p>
<p>Пане головуючий, прошу передати слово Геращенко Ірині.</p>
<p></p>
<p>ГОЛОВУЮЧИЙ. Ірина Володимирівна Геращенко, будь ласка.</p>
<p></p>
<p>19:20:29</p>
<p>ГЕРАЩЕНКО І.В.</p>
<p>Шановні українці, ми зараз обговорюємо правильний і хороший законопроект про державні нагороди України, але там немає кілька важливих доповнень. Вже давно в цьому парламенті потрібно ввести "орден абсурду" і "орден авантюристів" І ступеня. Ось що тут відбувається. Тому що саме такий порядок денний зґвалтуванням цього парламенту і знищенням місцевого самоврядування сформувала партія влади в час, коли головні виклики, що стоять перед країною: це безпека, це загострення на фронті і це пандемія. А в цей час міністр уряду Зеленського Степанов своєю пропозицією і Шмигаль, Зеленського, це Прем'єр-міністр, якого призначила ця монобільшість, сьогодні, своїм рішенням, забрали шість з половиною мільярдів гривень з державної програми бюджетної медичних гарантій. Це гроші, які забрали від хворих на онкологію, від хворих на цукровий діабет, від самих медиків, які тепер не зможуть отримувати доплати, працюючи в ковідних відділеннях червоних зон.</p>
<p>І в цей час Степанов їм говорить, та це не на довго, це на кілька місяців, бо гроші потрібні на вакцини. Чи потрібні гроші на вакцини? Так, тому що Степанов уряду Зеленського провалив вакцинування і насправді вакцини сьогодні – це питання державної безпеки, національної безпеки України. Але, "Європейська солідарність" давно пропонувала збільшити статтю видатків на вакцини, взяти їх з фонду "дорожнього крадівництва" куди ви їх направили, від прокурорів, від ДБР куди ви направили ці гроші, від оцих всіх карально-репресивних органів.</p>
<p>Але те, що зараз тут відбувається, дійсно, тягне на "орден абсурду" і авантюристів, це м'яко я кажу, дипломатично, "першого ступеню" і ви всі можете на ваші погруддя ці ордени повісити.</p>
<p></p>
<p>ГОЛОВУЮЧИЙ. Слово надається Євтушку Сергію Миколайовичу, фракція "Батьківщина".</p>
<p></p>
<p>19:22:37</p>
<p>ЄВТУШОК С.М.</p>
<p>Дякую, пане головуючий, Сергій Євтушок, фракція "Батьківщина", Рівненщина.</p>
<p>Шановні колеги, справжній син українського народу, воістину символ України в контексті і в напрямку науки і техніки заслуговує на те, щоб сьогодні ми не по скороченій процедурі, а в принципі згадували цю світлу людину, його внесок у науку і техніку нашої національної науки. Ви знаєте, чому син українського народу? Тому що з самих початків своєї трудової діяльності Борис Євгенович Патон кликався у різні країни, в тому числі і Російську Федерацію. Але ж ні, він розумів, що він патріот України і він має працювати, і розвивати науку і техніку тут в Україні, і не тільки науку і техніку. Якщо згадати міст через річку Дніпро і символічно яким було відкриття цього мосту, який перший в світі по електрозварювальним напрямкам і роботам було відкрито, і випробувано ним особисто, і його родиною, це говорить про багато, це говорить про світові досягнення.</p>
<p>Я також згадаю, що Борис Євгенович вніс великі наукові дослідження і в галузь охорони здоров'я. Тому що електрозварювання, разом з Інститутом хірургії імені Шалімова, почали використовувати на живих органах, а потім зрештою на людях, де привнесли також можливість оперувати через ці винаходи.</p>
<p>Я також хочу сказати, що ми маємо внести правку в цей законопроект, оскільки ми не маємо права позбавляти статусу всіх тих, хто до цього моменту, як вступить цей закон в силу, носив таку ж саму назву і був премійований Національною премією в галузі науки і техніки, а тепер буде носити назву Національна премія імені Бориса Євгеновича Патона. Підтримуємо... <i> </i></p>
<p></p>
<p>ГОЛОВУЮЧИЙ. Слово надається народному депутату Батенку.</p>
<p>Рудик, будь ласка.</p>
<p>І прошу запросіть депутатів до зали. Після цього ще Лозинський і переходимо до голосування. Будь ласка.</p>
<p></p>
<p>19:24:59</p>
<p>РУДИК С.Я.</p>
<p>Шановні колеги, тут в кулуарах чув, що хтось називає цей проект рішення технічним. Ні, це не технічне рішення. Так само як заступник міністра мав би знати, що помер пан Патон на 102-му році, а не на 101-му. Це велика людина з усіх точок зору, які народжуються раз на 100 років. Вдумайтесь, він народився в незалежній Україні в листопаді 1918-го року і помер в незалежній Україні. Він є ровесником української академії наук, яку очолював 58 років, 67 років – Інститут електрозварювання.</p>
<p>Де ви ще бачили таку глибу, яка заслуговує на увіковічення в зміні назви цієї премії?</p>
<p>Він, до речі, залишив послання і для нас, і це послання було за півроку до його смерті. Вдумайтесь, в 101 рік чоловік писав.</p>
<p>Намагання кожної влади – вирішити проблему подальшого розвитку України без науки, сучасних технологій та інновацій лише за допомогою ринкової лібералізації економічного життя, повальної приватизації іноземних запозичень та інших ринкових і монетарних засобів виявилося помилковим і недієздатним. Жоден з урядів не зміг заборонити реальний перехід… забезпечити реальний перехід до інноваційної моделі розвитку країни, чим посилював економічне відставання нашої країни, її детехнологізацію, поглиблював економічну нерівність населення і так далі, і так далі, і так далі. Товариство, людина в такому віці говорила ті речі, які нам з вами треба в цьому залі виконати.</p>
<p>Голосуємо "за", і сподіваємося, що його вказівки нам стануть дороговказом для багатьох поколінь українців.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p></p>
<p>19:27:05</p>
<p>ГОЛОВУЮЧИЙ. Лозинський Роман Михайлович.</p>
<p></p>
<p>19:27:18</p>
<p>ЛОЗИНСЬКИЙ Р.М.</p>
<p>Роман Лозинський, фракція "Голос". Ми будемо підтримувати фракцією цей законопроект. Ми всі разом з колегами з фракції "Голос" розуміємо постать пана Патона. І це в такій формі нагород, премій, це ті справді державні інституції, які повинні мати історичну пам'ять.</p>
<p>Але я хотів би сьогодні закликати наш парламент до питань історичної пам'яті і вшанування наших великих українців ставитись дуже уважно. Тому що у нас також є представники історичних українських визвольних змагань, такі як Бандера і Шухевич, які були позбавлені своїх статусів; і такі як Коновалець, які ще не наділені. Я би хотів, щоб ми уникали цих точкових, вибіркових ставлень. А є в нас ще Богдан Гаврилишин чи Любомир Романків, які були всесвітньо відомими економістами та ІТ-розробниками, і нам треба пам'ятати про всіх.</p>
<p>Цей законопроект теж підтримаємо.</p>
<p></p>
<p>ГОЛОВУЮЧИЙ. Шахов Сергій Володимирович. Після цього переходимо до голосування. Будь ласка, запросіть народних депутатів до зали.</p>
<p></p>
<p>19:28:32</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, прошу всіх вас вшанувати пам'ять всіх вчених, всіх патріотів України з великої літери, в обличчі Бориса Євгеновича Патона в цій залі, бо вони на це заслуговують, хвилиною мочання.</p>
<p><i>(Хвилина мовчання) </i></p>
<p>Дякую.</p>
<p>Шановні колеги, скажіть, будь ласка, чи задоволені були б сьогодні наші патріоти таким гучним галасом в залі, коли приймаються такі законопроекти, коли сьогодні в країні керують областями чиновники, які грабують, вбивають, ріжуть, палять Україну? Сьогодні у місті Сєвєродонецьку є сім замів у голови військової цивільної адміністрації, які отримують по 85 тисяч гривень. Чи отримали вчені такі заробітні плати? Сьогодні у Лисичанську п'ять замів, які отримують по 100 тисяч гривень, разом з Гайдаєм, який грабує Луганську область. Скільки разів можна говорити, що вбивця керує Луганщиною, де йде війна. Може премію Патона йому випишемо за те, що він сьогодні вбиває Луганщину, зробив екологічну катастрофу саме в області, де сьогодні йде війна? Може сьогодні виписати чиновникам премію Патона за те, що голодують сім'ї шахтарів? За цей законопроект ми будемо голосувати і підтримувати, але вгамуйтеся, шановні колеги.</p>
<p></p>
<p>ГОЛОВУЮЧИЙ. Ставлю на голосування закон. Будь ласка, підготуйтеся до голосування. Комітет рекомендує за основу і в цілому. Немає зауважень?</p>
<p>Ставлю на голосування пропозицію про прийняття за основу проекту Закону про внесення змін до статті 11 Закону України "Про державні нагороди України" (реєстраційний номер 5327. Готові голосувати? Прошу підтримати та проголосувати.</p>
<p></p>
<p>19:31:12</p>
<p>За-270</p>
<p>Рішення прийнято.</p>
<p>Ставлю на голосування пропозицію про прийняття в цілому з урахуванням пропозицій комітету та необхідними техніко-юридичними правками проект Закону про внесення змін до статті 11 Закону України "Про державні нагороди України" (реєстраційний номер 5327). Прошу підтримати та проголосувати.</p>
<p></p>
<p>19:31:49</p>
<p>За-271</p>
<p>Рішення прийнято.</p>
<p>По фракціям покажіть, будь ласка.</p>
<p>Наступне питання порядку денного, це проект Закону про стимулювання розвитку цифрової економіки в Україні.</p>
<p>Можемо голосувати? Ставлю на голосування пропозицію про прийняття за основу проекту Закону про стимулювання розвитку цифрової економіки в Україні (реєстраційний номер 4303). Готові…</p>
<p><i>(Шум у залі)</i></p>
<p>От дивіться, ви мовчите…</p>
<p><i>(Шум у залі)</i></p>
<p>Ні, ви зараз не пальцем машіть, будь ласка, Артуре Володимировичу.</p>
<p>Тоді за скороченою процедурою. Ставлю пропозицію щодо розгляду цього питання за скороченою процедурою.</p>
<p></p>
<p>19:32:54</p>
<p>За-229</p>
<p>Рішення прийнято.</p>
<p>До слова запрошується заступник голови Комітету з питань цифрової трансформації Чернєв Єгор Володимирович.</p>
<p></p>
<p>19:33:08</p>
<p>ЧЕРНЄВ Є.В.</p>
<p>Шановні колеги, шановний пане Голово, шановні українці! Сьогодні ми як ніколи близько до того, щоб позначити Україну на світовій мапі як центр тяжіння ІТ-бізнесу та залучення інвестицій з усього світу. Законопроект 4303 про спеціальний податковий та правовий режим "Дія Сіті". Це на сьогодні найкращі умови податкові та правові для ІТ в Східній Європі. "Дія Сіті" створить комфортні умови для росту та розвитку ІТ-компаній. Знижене податкове навантаження, правовий захист та нові інструменти інвестування – все це дозволить Україні створювати продукти світового рівня тут в Україні. Наші фахівці працюють в багатьох країнах. Наші таланти очолюють компанії світового рівня, ІТ-компанії. Наші стартапи задають тренди високотехнологічній галузі по всьому світу. "Дія Сіті" створена задля того, щоб вони не шукали кращої долі на Кіпрі чи в Делаварі. Щоб вони залишалися тут. Щоб реєстрували компанії тут. Щоб права інтелектуальної власності також реєструвалися тут, податки платилися тут. Я… У мене 4 хвилини має бути як і у…</p>
<p></p>
<p>ГОЛОВУЮЧИЙ. Дайте, будь ласка… У вас ще не закінчився час ще. Ви трохи зарано зупинилися.</p>
<p></p>
<p>ЧЕРНЄВ Є.В. У мене багато, що я можу сказати про "Дія Сіті" насправді, тому що це дійсно революційний проект. Ми впевнені, що після того як буде прийнятий "Дія Сіті", коли він запрацює, до України зайде багато іноземних ІТ-компаній, саме так сталося в європейських країнах, які запровадили податкові та правові кращі умови. Саме на них ми спиралися, коли створювали цей проект "Дія Сіті".</p>
<p>Ми також працювали бок о бок…</p>
<p></p>
<p>ГОЛОВУЮЧИЙ. Єгор Володимирович, коли доопрацьований, а це ж доопрацьований, дві хвилини від комітету. Ні. Дякую.</p>
<p>Будь ласка, запишіться: два - за, два – проти, на виступи від депутатських фракцій та груп. Павліш Павло Васильович.</p>
<p></p>
<p>19:36:29</p>
<p>ПАВЛІШ П.В.</p>
<p>Давиду Арахамії передайте слово.</p>
<p></p>
<p>ГОЛОВУЮЧИЙ. Давид Георгійович Арахамія.</p>
<p></p>
<p>19:36:33</p>
<p>АРАХАМІЯ Д.Г.</p>
<p>Колеги, цей законопроект насправді є революційним законопроектом, тому що це одна із перших ініціатив нашої влади, яка спроможна вивести в світові лідери індустрію, яка вже демонструє дуже потужне зростання.</p>
<p>Не буду соромитись зараз і скажу, що після голосування за цей законопроект Україна може бути в топах, в рейтингах як найкращій податковий режим і юридичний режим для ІТ-індустрії для всієї як західної, так і східної Європи. Тому я прошу всіх приєднатися до цієї дуже крутої ініціативи і підтримати цей законопроект.</p>
<p>Дякую.</p>
<p><i> </i></p>
<p>ГОЛОВУЮЧИЙ. В'ятрович Володимир Михайлович.</p>
<p></p>
<p>19:37:26</p>
<p>В’ЯТРОВИЧ В.М.</p>
<p>Прошу передати слово Ар'єву Володимиру.</p>
<p></p>
<p>ГОЛОВУЮЧИЙ. Ар'єв Володимир Ігоревич.</p>
<p></p>
<p>19:37:35</p>
<p>АР’ЄВ В.І.</p>
<p>Якщо вже революцію якусь згадувати, то цей законопроект модна порівняти з наслідками тої революції, яка принесла колгоспи і КПСС. Знаєте, все відбувається як в одному анекдоті, коли на "АвтоВАЗ" приїхали відомі... представники відомого концерну ставити нову лінію з виробництва світових автомобілів і в результаті вийшла "Жигулі" – "копійка". І стоять 2 працівники і кажуть: ну бачиш, тут місце прокляте, а ви казали руки з одного місця. Так от, у нас із цим законопроектом теж такий дуалізм відбувається: або місце прокляте, або руки з одного місця. Тому що на сьогоднішній день віце-президент ІТ-асоціації назвав цей законопроект колгоспом, в який насильно заганяють айтішників.</p>
<p>На сайті Президента України Зеленського зареєстрована петиція. Уже майже 20 тисяч представників галузі просять просто "зарубати" "Дія Сіті" в тому вигляді, яка вона сьогодні представлена, на корню.</p>
<p>І у мене одне питання: а ви для кого це робите, якщо сьогодні айтішники проти цього? Тому що цей законопроект передбачає і примус ФОПів до вступу в "Дія Сіті", і аудит малого і мікробізнесу, зокрема який надає ІТ-послуги, але не має грошей на аудит. Це диктат Мінцифри, це законодавче створення об'єднання в рамках "Дія Сіті", яке фактично узурпує галузь за принципом: хто перший встав – того і тапки. А тапки – хто зараз створює цю "Дія Сіті". І потім фактично цю галузь будуть контролювати.</p>
<p>Так от, я вам можу сказати, на відміну від індустріальних парків і металургійних підприємств, айтішники, вони закрили комп'ютер – і перейшли в іншу країну працювати. І якщо воно буде прийнято в такому вигляді, то айтішники просто підуть з України.</p>
<p>Тому "Європейська солідарність" не…</p>
<p></p>
<p>ГОЛОВУЮЧИЙ. Пузійчук. Андрій Іванович Ніколаєнко.</p>
<p></p>
<p>19:39:53</p>
<p>НІКОЛАЄНКО А.І.</p>
<p>Доброго дня, колеги. Ніколаєнко, фракція "Батьківщина".</p>
<p>Я розумію, що на кінець дня важко сприймати інформацію, але давайте відрізняти гарні декларації і начебто гарну мету від реальних справ. Я сподіваюсь, всі глави фракцій показали вам, а ви могли ознайомитись з листом найбільшої української ІТ-асоціації "ІТ Ukraine", яка закликає не приймати цей законопроект і повернути на доопрацювання, як ми це зробили першого разу.</p>
<p>Вже згадали про те, що є петиція від айтішників, які кажуть цього не робити. Є звернення Європейської Бізнес Асоціації до всіх глав фракцій цього не робити. Чому? Тому що, правильне визначення, це ринок, який сьогодні існує, який розвивається. І коли я запитував авторів цього законопроекту: чому, що вас не влаштовує? Що цей ринок, який сьогодні держава не регулює, він нормально розвивається, по 30-40 відсотків на рік, що ж не вистачає? Мені кажуть: а якщо ми приймемо цей законопроект, він буде розвиватись 100-200 відсотків на рік. Це гарна мета, але айтішники, які працюють.</p>
<p>Прочитавши законопроект, бачать, що так не буде. Тому що ми можемо згадати, що вони просять. Не треба нас, не потрібно нас заганяти примусово в самоорганізовані організації. Тобто цим законопроектом четвертим його розділом пропонується, що вони айтішні компанії, учасники "Дія Сіті" мають об'єднуватися самоорганізовані організації.</p>
<p>Міністерство цифрової трансформації перетворюється в регулятора, який без суду може виключати і учасники "Дія Сіті" не зможуть це в суді опротестовувати. Тобто міністерство буде визначати, чи ти – правильний айтішник чи ні, і ти не можеш це опротестувати в суді. Це неконституційні норми. Цього не можна робити. і прислухайтесь до айтішників, не робіть колгоспу.</p>
<p>"Батьківщина" – проти.</p>
<p></p>
<p>ГОЛОВУЮЧИЙ. З мотивів. Білозір з мотивів. Після цього Жмеренецький. Після цього переходимо до голосування. Лариса Миколаївна Білозір.</p>
<p></p>
<p>19:42:05</p>
<p>БІЛОЗІР Л.М.</p>
<p>Прошу передати слово Єгору Чернєву.</p>
<p></p>
<p>19:42:10</p>
<p>ЧЕРНЄВ Є.В.</p>
<p>Я хочу сказати про те, що те, що ви чули зараз, не відповідає абсолютно дійсності.</p>
<p>По-перше, ніхто нікого не заганяє в "Дія Сіті". Абсолютно добровільне входження в "Дія Сіті".</p>
<p>По-друге. Є механізми, які можуть опротестувати самі учасники.</p>
<p>По-третє. Добровільна організація резидентів "Дія Сіті".</p>
<p>Ми провели багато зустрічей з усіма бізнес-асоціаціями та з ІТ-компаніями. Ми погодили більше 70 відсотків тих правок, які вони нам подали. Тому тут не потрібно говорити, що ми проти, тобто бізнес проти "Дія Сіті".</p>
<p>Я прошу підтримати цей законопроект, який дасть поштовх розвитку цифрової економіки.</p>
<p>Дякую.</p>
<p></p>
<p>ГОЛОВУЮЧИЙ. Жмеренецький.</p>
<p></p>
<p>19:43:10</p>
<p>ЖМЕРЕНЕЦЬКИЙ О.С.</p>
<p>Я хочу також пролити світло на цей законопроект. Це додаткові стимули для ІТ-бізнесу. Всі ті можливості працювати, які зараз є в айтішніків, вони зберігаються. Працювали як ФОПи, будуть працювати як ФОПи. "Дія Сіті" це про розвиток компаній високотехнологічних, про розвиток високотехнологічного бізнесу. Давайте поглянемо на ту ж Туреччину, яку ми сьогодні згадували. Там 84 технологічні зони, в яких працюють тисячі компаній. Вони звільняють повністю від податків на прибуток на декілька років. Від ПДВ. 50 відсотків ЄСВ компенсує держава. Туди виїжджають наші айтішники. Ми не можемо конкурувати. Наші окремі програмісти працюють як сировинний придаток багатих країн задешево. Ми хочемо, щоб в Україні відкривались філіали міжнародних компаній, щоб українські бізнеси ставали єдинорогами, щоб українські айтішники не працювали як просто ФОПи в рамках цих компаній, а були захищені соціально і мали додаткові можливості, щоб сюди їхав бізнес. Ось про що цей законопроект. Всі, хто хоче працювати по-старому, буде, і ніхто їм не завадить. Але це про нове, це про нове.</p>
<p></p>
<p>ГОЛОВУЮЧИЙ. Пояснюю для колег, які не дивляться за тим, що відбувається в залі. Лариса Миколаївна Білозір передала слово Чернєву Єгору Володимировичу, тому давайте не створювати проблеми там, де її немає. Дякую. Дякую. Ви так само передаєте слово іншим колегам з інших фракцій. Дякую. З мотивів вона має право. Регламент, яка книжечка є.</p>
<p>Ставлю на голосування пропозицію про прийняття за основу проект Закону про стимулювання розвитку цифрової економіки в Україні (реєстраційний номер 4303).</p>
<p>Готові голосувати? Готові? Прошу підтримати та проголосувати.</p>
<p></p>
<p>19:45:23</p>
<p>За-227</p>
<p>Рішення прийнято.</p>
<p>Наступне питання порядку денного – це проект Закону про внесення змін до деяких законодавчих актів України щодо забезпечення рівних можливостей матері та батька на догляд за дитиною. Не кричіть, будь ласка. На правках ніхто не наполягає? Тоді ставлю на голосування. Ніхто не наполягає? У вас їх немає там, що ні.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до деяких законодавчих актів України щодо забезпечення рівних можливостей матері та батька на догляд за дитиною (реєстраційний номер 3695). Прошу підтримати та проголосувати.</p>
<p></p>
<p>19:46:40</p>
<p>За-269</p>
<p>Рішення прийнято. Закон прийнятий в цілому.</p>
<p>Наступний законопроект (реєстраційний номер 4643-д). Це проект Закону про внесення змін до Податкового кодексу України щодо справляння податків і зборів, інших обов'язкових платежів, об'єктом оподаткування яких є транспортні засоби.</p>
<p>На трибуну запрошується заступник голови Комітету з питань фінансової, податкової та митної політики Ковальчук Олександр Володимирович.</p>
<p>Крім Скороход хтось буде наполягати на правках? <i>(Шум у залі)</i> Дайте, будь ласка, письмово. Артур Володимирович! Артур Володимирович, письмово дайте правки, на яких будете наполягати. На підтвердження? Добре.</p>
<p>Правка номер 37, Скороход.</p>
<p></p>
<p>19:47:33</p>
<p>СКОРОХОД А.К.</p>
<p>Шановні колеги, я дуже прошу вас підтримати цю правку, адже вона продовжує строк ще не три місяці з можливістю пільгового розмитнення "євроблях".</p>
<p>Чому я вас прошу це зробити? До мене звернулись люди, які мають авто на єврономерах, і для того, щоб їм розмитнитися, для цього їм необхідно виїхати в країну походження машини, зняти її з реєстрації. У зв'язку з коронавірусом це на сьогоднішній день є неможливим. Тому я прошу вас підтримати цю правку і подовжити ще на три місяці можливість пільгового розмитнення.</p>
<p>Дякую.</p>
<p></p>
<p>ГОЛОВУЮЧИЙ. Правка номер 37. Комітетом не підтримана. Прошу визначатись та голосувати.</p>
<p></p>
<p>19:48:37</p>
<p>За-50</p>
<p>Рішення не прийнято.</p>
<p>Наступна правка 76, Скороход.</p>
<p></p>
<p></p>
<p>19:48:42</p>
<p>СКОРОХОД А.К.</p>
<p>Колеги, я прошу вас… Я розумію, що у вас там є темник, там, де вам пишуть як, за що голосувати, але ви хоча б послухайте, про що я кажу.</p>
<p>Я прошу вас зараз підтримати правку, яка надає право звільнити від акцизу на один транспортний засіб інвалідів, багатодітних, учасників бойових дій, інвалідів війни, дитячі будинки сімейного типу, тобто незахищені верстви населення.</p>
<p>Хтось вважає, що це незначна сума, але для цих людей цей акциз є досить високим і для них це є великі гроші. Я думаю, ми не багато втратимо, якщо надамо їм таку можливість. Більше того, багато з них стоять в чергах на отримання від держави безкоштовно автомобілів, але вони їх ніколи не отримають, то хоча б дайте їм можливість розмитнитися без сплати акцизу. Я прошу вас підтримати цю правку.</p>
<p></p>
<p>ГОЛОВУЮЧИЙ. Ставлю на голосування 76 правку. Комітетом не підтримана. Прошу визначатись та голосувати.</p>
<p></p>
<p>19:50:08</p>
<p>За-84</p>
<p>Рішення не прийнято. Правка не підтримана.</p>
<p>80-а, 81-а, 82-а, 83-я правки, Скороход. Дві хвилини, будь ласка.</p>
<p></p>
<p>19:50:22</p>
<p>СКОРОХОД А.К.</p>
<p>Шановні колеги, ганьба, ви своїм голосуванням зараз показуєте, що вам начхати на людей тому що вам все одно на інвалідів, на незахищені верстви населення і на те, що ви їм зараз виплачуєте і що ви для них робите. Ці правки стосуються нашої безпеки, безпеки кожного дня на дорогах.</p>
<p>У нас дуже багато "євроблях", ми знаємо, занадто старі. І ми знаємо про те, що вони знаходяться в досить поганому технічному стані. Що я пропоную, "євробляхи", які мають вік понад 6 років, щоб вони проходили техогляд. Тому що кількість людей, яка гине на сьогоднішній день на вулицях, просто шалена і це наша з вами безпека, життя і здоров'я наших дітей, наших людей, України в цілому.</p>
<p>Я прошу вас підтримати ці правки, я розумію, що ця норма можливо є якоюсь незручною і все-таки, як це так проходити техогляд. Зараз пан доповідач може сказати, що готується комплексний законопроект, який повністю повертає техогляд. Але я не кажу про те, щоб повністю його повернути, я прошу, щоб техогляд під час розмитнення проходили виключно старі "євробляхи". І ми не знаємо, коли буде прийнятий комплексний закон і що він запрацює не раніше 2023 року, це всім нам зрозуміло. Тому заради того, щоб все-таки ми себе спокійно почували на дорогах, я прошу вас підтримати ці, занадто важливі, правки.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування. Всі правки поставити? Правка номер 80, Комітетом не підтримана. Прошу визначатися та голосувати.</p>
<p></p>
<p>19:52:34</p>
<p>За-43</p>
<p>Рішення не прийнято.</p>
<p>81 правка. Комітетом не підтримана. Прошу визначатися та голосувати.</p>
<p></p>
<p>19:52:54</p>
<p>За-41</p>
<p>Рішення не прийнято.</p>
<p>82 правка. Комітетом не підтримана. Прошу визначатися та голосувати.</p>
<p></p>
<p>19:53:14</p>
<p>За-39</p>
<p>Рішення не прийнято. Правка не врахована.</p>
<p>І 83 правка. Комітетом не підтримана. Прошу визначатися та голосувати.</p>
<p></p>
<p>19:53:37</p>
<p>За-37</p>
<p>Рішення не прийнято. Правка не врахована.</p>
<p>86 правка. Можемо одразу голосувати? Все, не наполягаєте?</p>
<p>Ні. Що голосуємо.</p>
<p>Шановні колеги, ви наступного разу більше додайте в порядок денний позачергового засідання…</p>
<p>Батенко, 4 хвилини. Замість всіх правок.</p>
<p></p>
<p>19:54:06</p>
<p>БАТЕНКО Т.І.</p>
<p>Шановні колеги! Дякую, Дмитро Олександрович. У мене близько 10 правок. Дякую за час наданий.</p>
<p>Я хочу сказати. що це не зовсім правильна практика, коли ми такі важливі законопроекти розглядаємо на 11-ій годині нашого пленарного дня. Тим більше, що ми маємо можливість спокійно його розглянути, нас ніхто не пікетує. У нас немає "євроблях", які сьогодні зібралися пікетують, але принаймні вони чекають від нас правильного результативного для себе рішення.</p>
<p>Наша ідеологія, наша філософія дещо відрізняється від даного законопроекту і голова, доповідач, який сьогодні представляє законопроект, про це знає.</p>
<p>Ми даними нашими поправками пропонуємо кардинально інші зміни. Ми пропонуємо передбачити повне скасування стягнення акцизного податку з транспортних засобів та кузовів до них як такі, що не можуть бути віднесені до акцизних товарів згідно світової практики. Нам видається, що цим вдасться досягнути скасування акцизного податку для транспортних засобів на постійній основі як такого, що не виправдав себе та не дозволив розвинути вітчизняне автомобілебудування.</p>
<p>Ми говоримо, наголошуємо саме про нульову ставку акцизу. Не треба боятися ніяких втрат бюджету. Сума недонадходжень від скасованого акцизу, друзі, буде з лишком компенсованою надходженнями від мита та ПДВ в наслідок зростання ввезення авто із-за кордону.</p>
<p>Притому, нам не треба хвилюватися, захисникам навколишнього середовища, адже зменшення витрат на розмитнення дозволить українцям очевидно ввозити авто на порядок дорожче, які відповідно будуть відповідати вищим екологічним стандартам.</p>
<p>Крім цього, ми пропонуємо повністю, про що сказала вже Аня Скороход, звільнити від сплати акцизного податку "євробляхи" ввезення учасниками АТО російсько-української війни, або батьками з багатодітних або прийомних сімей у яких виховується п'ятеро і більше дітей.</p>
<p>Ми пропонуємо збільшувати пільговий період протягом якого пропонується здійснювати пільгове розмитнення так званих "євроблях". Адже навіть, якщо математичним чином поділити 400 тисяч автомобілів, які за наявними приблизними оцінками перебувають на території України сьогодні з порушенням терміну ввезення та перебування, на кількість днів та кількість областей України, то стає очевидним нереальність виконання цього законопроекту повною мірою та усунення проблем "євроблях" повною мірою сьогодні цим законопроектом.</p>
<p>Давайте збільшимо пільговий період і дозволимо громадянам реалізовувати належним чином право на розмитнення своїх авто.</p>
<p>Колеги, ми також просимо виключити із законопроекту дискримінуючу складову оподаткування, так званих "євроблях", як вік. Адже в разі прийняття цього законопроекту за новіші та дорожчі авто громадяни платитимуть меншу ставку акцизу, ніж за автомобілі більшого віку. Тому така наша філософія, така наша ідеологія, яка дещо розходиться. Я більше ніж переконаний, що її підтримують, власне, "євробляхи", які сьогодні в силу локдауну, інших речей не змогли приїхати, щоб ми їх почули біля стін парламенту.</p>
<p>Тому, шановний Дмитро Олександрович, прошу поставити на голосування, на врахування поправку номер 1, поправку номер 20, поправку номер 38, поправку номер 41, на голосування.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Тарасе Івановичу.</p>
<p>Брагар Вадим Євгенович. А, вибачте. Голосувати - яка правка? Включіть мікрофон Батенку.</p>
<p></p>
<p>19:57:49</p>
<p>БАТЕНКО Т.І.</p>
<p>Дмитро Олександрович, прошу поставити на врахування правку номер 1, номер 20, 38 і 41.</p>
<p></p>
<p>ГОЛОВУЮЧИЙ. Чотири?</p>
<p></p>
<p>БАТЕНКО Т.І. 1.</p>
<p></p>
<p>ГОЛОВУЮЧИЙ. 1</p>
<p></p>
<p>БАТЕНКО Т.І. 20, 38 і 41. Дякую.</p>
<p></p>
<p>ГОЛОВУЮЧИЙ. 38, 41. Правка номер 1. Комітетом не підтримана. Прошу визначатись та голосувати.</p>
<p></p>
<p>19:58:23</p>
<p>За-43</p>
<p>Рішення не прийнято. Правка не врахована.</p>
<p>Правка номер 20 комітетом також не підтримана. Прошу визначатись та голосувати.</p>
<p></p>
<p>19:58:46</p>
<p>За-44</p>
<p>Рішення не прийнято.</p>
<p>38 правка Батенка. Комітетом також не підтримана. Прошу визначатись та голосувати.</p>
<p></p>
<p>19:59:06</p>
<p>За-41</p>
<p>Рішення не прийнято.</p>
<p>І правка 41, Батенко. Комітетом також не підтримана. Прошу визначатись та голосувати.</p>
<p></p>
<p>19:59:24</p>
<p>За-48</p>
<p>Рішення не прийнято. Правка не врахована.</p>
<p>Брагар, 62 правка.</p>
<p></p>
<p>19:59:30</p>
<p>БРАГАР Є.В.</p>
<p>Доброго дня! 62 правка стосується пільгових категорій, а саме УБД, осіб з інвалідністю та багатодітних родин. Друзі, нагадаю, що ми з вами колеги по фракції їздили в жовтні місяці 2020 року на Донбас. Нам ставили одне запитання майже кожному, хто там був. Нам ставили питання, коли буде доступне розмитнення для учасників бойових дій. Саме тому, друзі, прошу вас взяти і підтримати цю правку та виконати те, що ми їм обіцяли, та дати доступне розмитнення учасникам бойових дій. Дякую.</p>
<p></p>
<p>ГОЛОВУЮЧИЙ. Важлива правка, 62-а. Комітетом…</p>
<p></p>
<p>20:01:34</p>
<p>СТЕФАНЧУК Р.О. Ставлю на голосування 62 правку.</p>
<p></p>
<p>20:01:40</p>
<p>ГОЛОВУЮЧИЙ. Комітетом не підтримана, не підтримана комітетом, не знаю чому. Прошу визначатися та голосувати, 62 правка. А я підтримаю.</p>
<p></p>
<p>20:01:58</p>
<p>За-123</p>
<p>Рішення не прийнято.</p>
<p>Правка не врахована.</p>
<p>Ще одна правка, Вадим Євгенович, ваша. Євген Вадимович, вибачте. 74-а.</p>
<p></p>
<p>20:02:12</p>
<p>БРАГАР Є.В.</p>
<p>Так, друга моя правка стосується окремої групи українців, які не можуть зараз розмитнитися, відповідно до цього законопроекту, у зв'язку з віком автомобіля. Автомобілі 1991-1993 року випуску матимуть досить серйозні проблеми з розмитненням. Відповідно ми маємо дати їм змогу певній категорії громадян розмитнитися, тому що інакше вони не матимуть такої змоги.</p>
<p>Дякую. Давайте дамо їм цю можливість.</p>
<p></p>
<p>ГОЛОВУЮЧИЙ. 74 правка. Комітетом також не підтримана. Прошу визначатися та голосувати.</p>
<p></p>
<p>20:03:11</p>
<p>За-64</p>
<p>Рішення не прийнято. Правка не підтримана.</p>
<p>На підтвердження? Герасимов.</p>
<p></p>
<p>20:03:24</p>
<p>ГЕРАСИМОВ А.В.</p>
<p>Шановний пане головуючий, шановні колеги, шановні українці! Ви знаєте, от 4 години сьогодні працює парламент...</p>
<p></p>
<p>ГОЛОВУЮЧИЙ. Номер правки скажіть, будь ласка.</p>
<p></p>
<p>ГЕРАСИМОВ А.В.</p>
<p>Прошу поставити на підтвердження правку номер 65 пана Лаби.</p>
<p>Але 4 години сьогодні працює парламент України. Чи розглядаємо ми сьогодні законопроекти,які стосуються протидії епідемії? Ні. Чи розглядаємо ми сьогодні законопроекти,які стосуються підтримки нашої армії і її озброєнь? Ні. Чи розглядаємо ми, наприклад, законопроект про оборонні закупівлі, внесення змін до цього закону, який підготовлений комітетом? Ні. Чи розглядаємо ми, наприклад, законопроект про Державну прикордонну службу України, який підготовлений комітетом? Ні. Я більш детально продовжу на інших правках, але, колеги, це не є відповідальним. Бо відповідальна влада виставляє пріоритети і звертає увагу на ті проблеми, які дійсно стоять перед державою першочергово.</p>
<p>Дякую.</p>
<p></p>
<p>ГОЛОВУЮЧИЙ. Це добре, тільки не зрозумів, чим вам правка не сподобалась Лаби.</p>
<p>Ставлю на голосування правку Лаби номер 65, вона врахована частково. Ставлю її на підтвердження в тій редакції, в якій вона була врахована комітетом.</p>
<p>Готові голосувати? Прошу підтримати та проголосувати.</p>
<p></p>
<p>20:05:06</p>
<p>За-220</p>
<p>Правка відхилена.</p>
<p>Ще? Яка? Номер який?</p>
<p></p>
<p>20:05:13</p>
<p>ГЕРАСИМОВ А.В.</p>
<p>Шановний Дмитро Олександрович, також прошу поставити на підтвердження правку номер 66 пана Брагара.</p>
<p>Так от, увага, я продовжу попередню думку.</p>
<p></p>
<p>ГОЛОВУЮЧИЙ. Ні, давайте по суті правки.</p>
<p></p>
<p>ГЕРАСИМОВ А.В. Дмитро Олександрович, замість того, щоб розглядати сьогодні також, наприклад, Закон про територіальну оборону України, який підготовлений комітетом, Закон про службу військового капеланства, Закон про соціальний і правовий захист військовослужбовців та членів їх сімей, з усією повагою до тих законопроектів, які сьогодні розглянуті, шановні колеги, ви маєте це перш за все розглядати на позачергових засіданнях. Бо сьогодні кожного дня від COVID помирають сотні людей, тисячі, десятки тисяч хворіють. І сьогодні російські війська, і було засідання комітету, значно підвищують кількість свою на кордонах України. Оце треба розглядати в цій залі.</p>
<p>Дякую.</p>
<p></p>
<p>ГОЛОВУЮЧИЙ. Я зараз дам позицію комітету, але ви наступного разу приносьте свої пропозиції щодо позачергового. 150 підписів – розглянемо ваші. Дякую.</p>
<p>Позиція комітету.</p>
<p></p>
<p>20:06:26</p>
<p>КОВАЛЬЧУК О.В.</p>
<p>Шановний пане народний депутат, от зараз те, чим займаєтесь ви і ваша фракція, це і називається такий політичний спам, законодавчий спам. Тому що ця правка не має нічого спільного з жодним словом, яке ви щойно тут сказали. Перше.</p>
<p>Друге. ви добре знаєте, що гроші від отримання від розмитнення "євроблях" будуть направлені на боротьбу з COVID і на озброєння військових України. <i>(Шум у залі) </i>І тому я прошу вас мати честь і гідність не займатися тією єрундою, якою ви зараз збираєтесь займатися далі. Я хочу, щоби всі українці знали про це.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер 66 Брагара. Вона врахована редакційно. Готові голосувати? Ставлю на підтвердження в редакції комітету. Прошу підтримати та проголосувати.</p>
<p></p>
<p>20:07:36</p>
<p>За-224</p>
<p>Артур Володимирович, якщо ви будете не по поправці, я виключу мікрофон. Я попереджаю одразу. Домовились? <i>(Шум у залі) </i> Того!</p>
<p>Шановні колеги, згідно Регламенту… Не доводьте! Тому що немає вже часу додаткового, зараз будуть чисто по правках. По правках, будь ласка.</p>
<p>Артур Володимирович Герасимов.</p>
<p></p>
<p>20:08:00</p>
<p>ГЕРАСИМОВ А.В.</p>
<p>Шановний Дмитро Олександрович! Прошу поставити на підтвердження правку 94 пана Гетманцева.</p>
<p>Якщо ви вважаєте по темі поправки "добрий вечір" від одного з ваших колег по монобільшості. Ну, можливо, на це можна і реагувати.</p>
<p>Але, я б хотів відреагувати на репліку того, хто зараз стоїть на трибуні. Якщо ви вважаєте, що жорстка вимога опозиції ставити на голосування законопроекти, які стосуються протидії епідемії, і підтримки української армії, і підвищення кількості її озброєння, це законодавчий спам. То ви знаєте, мабуть, ви народний депутат не цієї країни, якщо ви проти озброєння армії і підтримки військових. Дякую.</p>
<p>А правку 94 прошу поставити на підтвердження.</p>
<p>Дякую.</p>
<p></p>
<p>ГОЛОВУЮЧИЙ. 94-а. Правка комітетом вона врахована частково. Ставлю її на голосування в редакції комітету. Прошу підтримати та проголосувати.</p>
<p></p>
<p>20:09:11</p>
<p>За-225</p>
<p>Рішення не прийнято. Правка відхилена.</p>
<p>Переходимо до голосування за закон в цілому.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до Податкового кодексу України щодо справляння податків і зборів інших обов'язкових платежів, об'єктом оподаткування якими є транспортні засоби (реєстраційний номер 4643-д).</p>
<p>Готові голосувати? Прошу підтримати та проголосувати.</p>
<p></p>
<p>20:10:05</p>
<p>За-235</p>
<p>Рішення прийнято. Закон прийнятий в цілому.</p>
<p>По фракціям покажіть, будь ласка.</p>
<p>Наступне питання порядку денного – це проект Закону про внесення змін до Митного кодексу України щодо тимчасового спрощення митного оформлення транспортних засобів, ввезених на митну територію України (реєстраційний номер 4644-д) (також друге читання).</p>
<p>Хтось буде наполягати на правках? Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до Митного кодексу України щодо тимчасового спрощення митного оформлення транспортних засобів, ввезених на митну територію України (реєстраційний номер 4644-д).</p>
<p>Готові голосувати? Прошу підтримати та проголосувати.</p>
<p></p>
<p>20:11:15</p>
<p>За-237</p>
<p>Рішення прийнято. Закон прийнятий в цілому.</p>
<p>Дякую, шановні колеги. Наступного разу чекаю ще більше питань в позачерговому засіданні Верховної Ради України. Гарного всім вечора. Позачергове засідання Верховної Ради України оголошую закритим.</p>
<p></p>
<p></p>
<p></p>
<p></p>
