Засідання 1 (продовження)
05. 10. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>05 жовтня 2023 року, 11 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>11:05:07</p>
<p>ГОЛОВУЮЧИЙ. Слава Україні!</p>
<p>Шановні народні депутати України, відповідно до прийнятої нами Постанови "Про деякі питання організації роботи Верховної Ради України дев'ятого скликання в умовах дії воєнного стану" сьогодні ми продовжуємо наше пленарне засідання.</p>
<p>Шановні колеги, я звертаю увагу, що згідно з прийнятою Верховною Радою України постановою усі присутні на пленарному засіданні не повинні поширювати інформацію щодо його початку, перебігу та прийнятих у парламенті рішень раніше ніж через годину після оголошення перерви у пленарному засіданні. Я прошу всіх колег неухильно дотримуватись прийнятого українським парламентом рішення та відповідально поставитися до забезпечення безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні народні депутати, за парламентською традицією пропоную розпочати роботу з виконання Державного Гімну України.</p>
<p><i>(Лунає Державний Гімн України) </i></p>
<p>Шановні народні депутати, сьогодні вже 589-й день повномасштабної збройної російської агресії проти нашої держави. Висловлюємо глибоку вдячність і шану нашим захисникам і захисницям, які у щоденних важких боях з рашистськими загарбниками героїчно відстоюють свободу, незалежність і територіальну цілісність України. Схилімо голови у хвилині мовчання та вшануймо подвиги полеглих воїнів, які жертовно віддали життя за Україну та її щасливе майбутнє. Світла пам'ять мирним громадянам, загиблим унаслідок злочинної російської агресії.<i> </i></p>
<p><i>(Хвилина мовчання)</i></p>
<p>Дякую.</p>
<p>Шановні колеги, на Погоджувальній раді ми домовилися перед початком розгляду питань порядку денного надати час по 3 хвилини для виступів уповноважених представників депутатських фракцій і груп.</p>
<p>Перед тим, як наші колеги запишуться на ці виступи, я хочу повідомити вас, що сьогодні день народження у нашої колеги народної депутатки України Юлії Леонідівни Клименко, фракція "Голос". Давайте привітаємо іменинницю та побажаємо їй міцного здоров'я, плідної роботи та нових звершень. Юлія Леонідівна, всього найкращого.</p>
<p>Шановні колеги, прошу представників депутатських фракцій і груп записатися на виступи.</p>
<p>Слово надається народному депутату України Шевченку Євгенію Володимировичу, депутатська група "Відновлення України" у Верховній Раді України.</p>
<p></p>
<p>11:10:33</p>
<p>ШЕВЧЕНКО Є.В.</p>
<p>Доброго дня! Я так розумію, з місця, раз вже тут.</p>
<p>Доброго дня, шановні колеги! Мене турбує одне питання, у нас попереду бюджетний процес, і я так бачу по бюджету, що ми багато коштів витрачаємо не туди, не тільки на брущатку, на те, щоб поробити ями в дворах, коли ще не зовсім у нас порядок по забезпеченню Збройних Сил України. І мене турбує, чому у нас спецфонд Головного управління розвідки – 24 мільйони гривень...</p>
<p>Колеги, я прошу вас, будь ласочка, мені треба туди йти, чи що? Я прошу порядку в головуючого, зробіть, будь ласка. Ну, депутати або хай ідуть в столову, або хай слухають оди<a name=Temp></a>н іншого.</p>
<p>Питання <i>(нерозбірливо)</i> до цього бюджету. Ми знову розходуємо не на те гроші. Оце є така Держспоживслужба – 55 мільярдів гривень. Ви мене вибачте, це та служба, яка тормозить економіку і тормозить повністю розвиток бізнесу в Україні. Коли, нарешті, ми виконаємо виборцям обіцянку, ліквідуємо цю службу, а ці кошти направимо туди ж в ГУР? Це повсемісно по всьому бюджету, я не знаю, як хто його буде тут приймати, його треба переглядати повністю.</p>
<p>Руслане Олексійович, у мене просте питання ще до вас. А коли у нас буде міністр фінансів разом з Денисом Шмигалем в залі, щоб можна було саме по бюджету запитання задати йому? Нам розписали, що сьогодні буде Кубраков і хтось ще другий там, я не пам'ятаю, хтось з міністрів буде. Але питання важливе по фінансах, по тому, що становиться. Ви сьогодні вже чули, що Сполучені Штати нам щось блокируют з допомогою, Словаччина, заявила сьогодні, Чапутова, що гроші не будуть передавати, передумали, тому що Фіцо виграв вибори і таке інше. У нас проблеми з бюджетом будуть дуже великі. І тому я прошу просто дискусії в залі по бюджету, щоб не було, як до цього було, прийшли просто-напросто проголосували, поаплодували і ніхто навіть не читав той бюджет. А там стільки всього зайвого, що можна просто закумулювати і на головну потребу, це на оборону країни направити.</p>
<p>У мене дуже прохання до вас… я розумію, Сергій Власенко там щось відволікає. То в залі більш чим до Голови Верховної Ради ні до кого звертатися, а ви просто відволікаєте його.</p>
<p>Я дуже дякую вам, Руслан Олексійович, за те, що ви мене дослухали і відновили час запитань до уряду, нарешті, що ми можемо поспілкуватися з ними. Я ще прошу вас, давайте проведемо нормальну дискусію щодо витрат в бюджеті. Бо як не буде допомоги, буде така, вибачте, за непарламентське слово, срака в країні. А вони в столову ходять.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Скорик Микола Леонідович, група "Платформа за життя та мир".</p>
<p></p>
<p>11:13:50</p>
<p>СКОРИК М.Л.</p>
<p>Дякую. Народний депутат Скорик, депутатська група "За життя та мир". Шановна президія, шановні колеги, шановні громадяни України, безумовно, на цьому тижні головним питанням, яке буде стояти перед Верховною Радою, це є затвердження бюджету на наступний рік. Хочу ще раз наголосити, що наша група на своєму засіданні прийняла рішення підтримувати бюджет. Ми повністю підтримуємо ті пріоритети, які вибудувало керівництво держави і заклало в бюджет Міністерство фінансів, в частині того, що основним пріоритетом є витрати на оборону.</p>
<p>У той же час ми зареєстрували цілу низку правок, які стосуються соціальних витрат. Ми вважаємо, що поряд з витратами на оборону, це ключове питання, яке під час війни стоїть перед країною, і в цих правках, це збалансовані правки, звичайно, ми передбачаємо і підвищення фінансування допомоги багатодітним родинам, і підвищення фінансування на придбання житла і залишити в бюджеті витрати стосовно можливості лікування за кордоном.</p>
<p>Окремим питанням ми вважаємо необхідність закласти це в бюджет, обмежити законодавчо заробітні плати не тільки державних службовців, таких як ми з вами, депутати, члени Кабінету Міністрів, а і керівництво державних компаній, акціонерних товариств. Тому що це дуже ключове питання і це викликає негатив і перекоси в суспільстві.</p>
<p>Я вважаю, що на цьому тижні дуже важливо, що ми будемо мати змогу поспілкуватися з урядом, тому що питань дуже багато і в частині формування бюджету. Я вважаю, що ключове питання, яке розглядається в частині підготовки до прийняття бюджету, в Бюджетному кодексі переформатування ПДФО з місцевих громад на державу, я вважаю, що в цьому багато ризиків, тому що з урахуванням тієї адміністративно-територіальної реформи, яка відбулася, на місцевих громадах лежать більшість витрат, захищених витрат на охорону здоров'я, на освіту, і це доходи першого кошика, які будуть витрачатися саме на це.</p>
<p>Для мене дуже важливо буде завтра задати питання Кабінету Міністрів стосовно моєї рідної Одеської області, стосовно і впорядкування руху на трасі Одеса-Рені. Це не просто на сьогоднішній день регіональна траса, це траса, по якій відбувається постачання нафтопродуктів і експорт зерна, і це ключове питання на сьогоднішній день для нашої держави.</p>
<p>Крім того, я вважаю, що питання посухи, яке стоїть перед...</p>
<p></p>
<p>ГОЛОВУЮЧИЙ. Будь ласка, я запрошую до слова Клименко Юлію Леонідівну, фракція "Голос", будь ласка, наша іменинниця.</p>
<p></p>
<p>11:17:16</p>
<p>КЛИМЕНКО Ю.Л.</p>
<p>Клименко, фракція "Голос". Добрий день, колеги! У мене до вас одне прохання на сьогодні, можливо, як подарунок на день народження. У мене є список, я збираю підписи для винесення законопроекту щодо заборони російської церкви в Україні. Цей список у мене, будь ласка, прийдіть, можливо, хто не чув, комусь я не надіслала листа, хтось не зрозумів. Але ми просимо пана Стефанчука все-таки подумати, ми назбираємо підписи, а пан Стефанчук і правляча більшість прийме рішення винести ці законопроекти в зал, тому що мова йде не про релігію, мова йде про фактичну заборону впливу російського ФСБ і російської церкви в Україні.</p>
<p>Я хочу нагадати, що ми з вами заборонили і наклали санкції на російські компанії, юридичні особи, державні компанії, конфіскуємо активи. Але в Україні продовжує працювати величезний монстр, який в тому числі має нерухомість і серйозний вплив, – це російська церква. Вона є, також повинна підпадати під ці санкції, вона також повинна бути заборонена в Україні, нічого спільного з релігією це не має. Це має спільне виключно з національною безпекою України.</p>
<p>Колеги, хто хоче підписати, підходьте, будь ласка, до мене, ви знаєте, де я сиджу, я із задоволенням дам вам можливість підписати і бути одним з тих, хто просить пана Стефанчука і правлячу більшість винести ці законопроекти в зал і проголосувати, тому що дві третіх українського суспільства, ваших виборців, вимагає цих законопроектів. Увага! Якщо ви представляєте своїх виборців, будь ласка, зробіть так, щоб ці законопроекти були в залі, і покажіть свою позицію.</p>
<p>Дякую.</p>
<p></p>
<p>ГОЛОВУЮЧИЙ. Юлія Леонідівна, дайте я підпишу це звернення. Дякую.</p>
<p>Єдине, що я хочу сказати, що ми можемо 350 підписати, але рішення приймає не Голова, не президія, а Погоджувальна рада. Тому зараз я себе знайду, підпишу.</p>
<p>Шановні колеги, йдемо далі. Кубів Степан Іванович, фракція "Європейська солідарність".</p>
<p></p>
<p>11:19:34</p>
<p>КУБІВ С.І.</p>
<p>Слава Збройним Силам України! Прошу передати слово Софії Федині, пане Голово.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Софія Романівна.</p>
<p></p>
<p>11:19:49</p>
<p>ФЕДИНА С.Р.</p>
<p>Я от щось не можу зрозуміти, а чому майже за рік і дев'ять місяців від повномасштабного московського вторгнення Верховна Рада таки не може винести в залу і проголосувати законопроекти, які забороняють московську церкву. Може, колеги, нарешті зроблять пані Юлії вітання на день народження і нарешті ми сьогодні їх розглянемо у сесійній залі, і заборонимо цю ефесбешну катівську структуру, якою є московська церква, яка не має нічого спільного ані з совістю, ані з вірою, ані зі свободою, ані з честю.</p>
<p>Мені би хотілося нагадати цифри, які сьогодні оприлюднила Служба безпеки України. З шістдесяти восьми затриманих попів і митрополитів московської церкви, вони займалися не тільки державною зрадою, але вони займалися торгівлею зброєю і дитячою порнографією. Колеги в залі, ви підтримуєте торгівлю зброєю і розповсюдження дитячої порнографії? То чому в нас немає зараз на порядку денному законопроектів про заборону, ліквідацію московської церкви і розірвання будь-яких контактів з Москвою?</p>
<p>Московські попи наводили ракети на наші міста і села. Московські попи роздають зброю в церквах московським терористам. Московські попи до сих пір відмовляються відспівувати наших загиблих захисників. Питання: ви це все підтримуєте, ви це все толеруєте, вам це все підходить?</p>
<p>Якщо ні, то я прошу, будь ласка, підпишіться терміново під скликанням позачергової сесії, під винесенням в залу законопроектів, які ліквідовують московську церкву. У нас є законопроект 8221, який забороняє московську церкву на основі усіх можливих конвенцій з прав людини, посилаючись на питання національної безпеки. І це дасть нам можливість заборонити. Добре, винесіть в залу ті інші урядові беззубі проекти. Силовики просять, Служба безпеки просить, а Верховна Рада телиться, захищаючи московських церковних вбивць.</p>
<p>Я хотіла би нагадати монобільшості, що сьогодні, не голосуючи, не виносячи в сесійну залу законопроекти про заборону московської церкви, ви підставляєте Президента Зеленського. Бо саме тут з цієї трибуни на День Конституції він заявив, що ми маємо позбутися духовної залежності від московської церкви. То ви так зневажаєте свого лідера Володимира Зеленського чи вам так начхати, чи, можливо, вам хтось якісь вказівки дає з Офісу Президента? Якщо ні, то вже сьогодні законопроекти про заборону московської церкви мають бути тут, в сесійній залі, проголосовані і найближчим часом прийняті за основу і в цілому. Бо інакше, як казав Василь Симоненко, всі, хто захищає московську церкву, - це "байстрюки катів осатанілих". Бо тільки такі люди можуть захищати Путіна і його ефесбешну структуру.</p>
<p></p>
<p>ГОЛОВУЮЧИЙ. Слово надається Арешонкову Володимиру Юрійовичу, група "Довіра". Будь ласка.</p>
<p></p>
<p>11:22:57</p>
<p>АРЕШОНКОВ В.Ю.</p>
<p>Шановні народні депутати, шановна президія, народе України! В ці дні ми вшановували наших славних захисників і захисниць України, відзначали всезростаючу спроможність Сил територіальної оборони України, і депутатська група "Довіра" вчергове висловлює слова своєї шани і поваги на адресу тих, хто боронить сьогодні нашу свободу, незалежність і суверенітет країни.</p>
<p>Ми всі очікуємо, безперечно, успішних дій наших Збройних Сил по звільненню окупованих територій, водночас ми розуміємо, що для цього потрібно забезпечити всі необхідні складові. І зрозуміло, що депутатська група "Довіра" підтримує ініціативи уряду по формуванню бюджету на наступний рік в частині пріоритету саме спрямування коштів на сектор безпеки і оборони, на закупівлю сучасного озброєння і всіх необхідних компонентів для нашої армії, мається на увазі міни, снаряди, дрони і все, що необхідно сьогодні для ефективної, сучасної війни.</p>
<p>Водночас ми відмічаємо, що проект бюджету на наступний рік має бути все ж збалансованим. Потрібно і не забувати про те, що з бюджетів територіальних громад планується вилучити значну частину коштів, які дозволяли їм розвиватись. Тому сьогодні потрібно подбати про територіальні громади, які не спроможні самі себе забезпечити. Сьогодні ми говоримо про те, що повинні в повному обсязі виконуватись державні соціальні програми, особливо те, що стосується підтримки вразливих верств населення, таких як багатодітні сім'ї, діти, громадяни похилого віку. І в проекті бюджету потрібно дуже ретельно працювати над тим, щоб не зменшити соціальні стандарти.</p>
<p>Тому абсолютно незрозумілою і нелогічною видається нам ініціатива, коли в бюджеті з'являється норма про те, що за рішенням судів встановлюється сума 1 тисяча 600 гривень як мінімальна заробітна плата. Яким це чином може бути, коли водночас в цьому ж бюджеті ми встановлюємо соціальний стандарт як 7 тисяч і більше за мінімальну заробітну плату?</p>
<p>Тому зараз на цьому етапі потрібно дуже уважно над цим попрацювати. Такі норми про тисячу 600 гривень не повинні бути, їх потрібно або вилучити, або змінити. Тому давайте уважно, ретельно попрацюємо над бюджетом і приймемо його збалансованим.</p>
<p>Слава Україні!</p>
<p></p>
<p>ГОЛОВУЮЧИЙ. Будь ласка, слово надається Задорожному Андрію Вікторовичу, фракція політичної партії "Слуга народу".</p>
<p></p>
<p>11:26:09</p>
<p>ЗАДОРОЖНИЙ А.В.</p>
<p>Дякую. Прошу передати слово Олексію Леонову.</p>
<p></p>
<p>ГОЛОВУЮЧИЙ. Будь ласка, передайте слово. Олексій Леонов.</p>
<p></p>
<p>11:26:28</p>
<p>ЛЕОНОВ О.О.</p>
<p>Шановні колеги, з липня нинішнього року Україна приєдналась до міжнародного стандарту автоматичного обміну інформацією про фінансові рахунки. Перший обмін інформацією між податковими службами заплановано на вересень 24-го року. Це означає, що наступного року для певних категорій наших громадян, які через війну знайшли прихисток за кордоном, ситуація істотно зміниться. Вони будуть зобов'язані декларувати та оподатковувати свої іноземні доходи в Україні.</p>
<p>Тому вже зараз ми маємо провести ретельний аналіз ситуації щодо того, як обмін інформацією про фінансові рахунки позначиться на певних категоріях наших громадян, а також розпочати відповідну роз'яснювальну роботу. З одного боку ми маємо донести до кожного громадянина, який виїхав через війну за кордон та отримує там допомогу коштом бюджету іноземної держави, що така допомога в Україні не оподатковується, і така допомога навіть не потребує декларування.</p>
<p>Прошу наше Міністерство закордонних справ звернути увагу на це питання та активізувати роботу з інформування наших співгромадян. Жодних спекуляцій та маніпуляцій з цього приводу ми не повинні допустити.</p>
<p>З іншого боку, ми маємо звернути увагу на потенційні проблеми наших українців, які знаходять офіційну роботу за кордоном. Вимоги країн до декларування доходів біженців є різними: в деяких країнах вимагає вимога сплачувати податки за місцем перебування навіть з українських доходів, інші держави, які надали прихисток українцям, вимагають сплачувати тільки податки з місцевих надходжень. Єдиної практики не існує, але в результаті автоматичного обміну інформацією між податковими зростають ризики для наших біженців щодо подвійного оподаткування, особливо для тих, хто вже має роботу за кордоном та ще зберігає економічну активність в Україні.</p>
<p>Вважаю, що розв'язанням цієї проблеми мають зайнятися Державна податкова служба та профільний комітет Верховної Ради. Для початку можна створити міжвідомчу робочу групу, яка проаналізує ситуацію та запропонує законодавчі ініціативи, які дозволять уникнути подвійного оподаткування наших українців. Але маємо врахувати, що чимало питань буде неможливо вирішити тільки українськими правовими кроками. Це великий виклик для команди перш за все Міністерства економіки. Час ще є, але потрібна максимальна мобілізація зусиль для того, щоб захистити інтереси наших українців.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Батенко Тарас Іванович, група "Партія "За майбутнє".</p>
<p></p>
<p>11:29:20</p>
<p>БАТЕНКО Т.І.</p>
<p>Шановні колеги, ми сьогодні продовжуємо бюджетний процес з вами. Ми насамперед вітаємо те, що в законопроекті змін до Державного бюджету на 2023 рік ми бачимо збільшення видатків на цілі оборони значно… і бачимо те, що все-таки уряд врахував поправки щодо органів державної влади, які не мають жодного відношення до сектору оборони, зокрема мова про Бюро економічної безпеки, яке, очевидно, не виправдало покладених на нього сподівань, це все похвально. Однак у контексті перегляду ресурсної бази бюджетів різних рівнів у наступному році ми закликаємо виважено підійти до цього питання, щоб не допустити перекреслення всіх досягнень нашої децентралізації, яка сформувалась в Україні ще довоєнного часу. Адже місцеві бюджети, позбавлені коштів, не зможуть виконувати свої повноваження, не матимуть можливості підвищувати власну обороноздатність і підтримувати наших захисників. Про це треба, друзі, пам'ятати.</p>
<p>Ми повинні шукати додаткові можливості збільшення доходів держбюджету без шкоди для самостійності місцевих громад. І такі законопроекти є у парламенті. Наприклад, вітаємо законодавчу ініціативу щодо запровадження додаткового оподаткування прибутку банків, про це ми довгий час вже говоримо, які значно наростили його у цьому році, у час воєнних дій. Переконаний, що після певного доопрацювання відповідний законопроект ми невідкладно мали би проголосували у цьому парламенті.</p>
<p>Колеги, нас, звичайно, хвилюють різні новини, які доходять із-за кордону, і ми як колеги депутати-мажоритарники слідкуємо так само за ними. Ми розраховуємо на те, що Україна далі може опиратися на двопартійну підтримку Сполучених Штатів Америки. Сподіваємося, що ніякі вибори ні там, ні у нас не знецінять сутності боротьби за свободу і демократію, так близькі Америці, і так близькі українським захисникам. Україна повинна мати гарантії з боку союзників, бо це не лише наша війна і це не лише війна українського народу проти загарбників. Насправді України захищає цінності західного світу проти диктатури, яка ставить пам'ятники кривавому диктатору Йосипу Сталіну і хоче своїми діями перекреслити всі досягнення сучасної цивілізації.</p>
<p>Рівно ж ми спостерігаємо за заявами СБУ, які говорять про те, що останнім часом викрито понад 60 кліриків УПЦ МП (Московського патріархату), які викрадали людей, які продавали зброю, і ці кричущі випадки не можуть залишатися без реагування. Тому ми вважаємо, що суспільство вже дозріло до питання заборони Російської православної церкви в Україні, головне, щоб воно не перезріло і цей казан обурення, не зірвало кришку цьому казані. Тому є думка, що треба все-таки, дочекавшись 226 голосів, невідкладно виносити це питання на розгляд сесійної зали і голосувати в сесійній залі.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ніхто не бажає більше виступити? Всі виступили? "Батьківщина" не записалася тільки була, по-моєму. Від "Батьківщини" хто буде виступати? Юлія Володимирівна Тимошенко, я правильно розумію, да?</p>
<p>Будь ласка, Юлія Володимирівна, і це буде завершальний виступ від фракцій і груп.</p>
<p></p>
<p>11:33:05</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Шановні колеги, я думаю, що ми всі з вами в цьому залі однодумці відносно того, що один з ключових пріоритетів сьогодні і завдання держави, парламенту, уряду, всіх, хто сьогодні при владі, - це зробити неможливе, щоб надати нашим пораненим військовим висококваліфіковану всеохоплюючу медичну допомогу, яка може дати можливість нашим пораненим героям і героїням повернутися до нормального життя. Я можу сказати, що не все так добре в системі лікування поранених, як ми би хотіли з вами. І тому створена тимчасова слідча комісія, в яку ввійшли представники, депутати всіх фракцій, ця комісія створена не для того, щоб когось покарати, знайти якісь зловживання, притягнути когось до відповідальності. Ця комісія створена виключно для того, щоб можна було посилити всі системи надання медичної допомоги людям, які пішли за нас з вами, за Україну, за наш народ віддати життя.</p>
<p>І я хотіла би звернутися сьогодні до парламенту, ми розглядаємо зміни до бюджету на цей рік сьогодні і через декілька днів ми будемо розглядати бюджет 24-го року, я прошу всіх народних депутатів долучитися до того, щоб збільшити фінансування на всі системи допомоги нашим пораненим. Це і по лінії Міністерства оборони на госпіталі, це і по лінії НСЗУ (Національна служба здоров'я України), і по лінії Міністерства охорони здоров'я. Нам потрібно зробити так, щоб надання медичної допомоги пораненим було бездоганним. І це наше з вами завдання.</p>
<p>Крім того, я звертаюся зараз до всіх депутатів. Ви спілкуєтеся в своїх округах, в своїх областях з лікарнями, госпіталями, дайте нам знання, якщо ви бачите, що чимось парламент може допомогти в організації системи лікування і реабілітації поранених, дайте нам це знання, щоб ми могли включити ці питання в роботу тимчасової слідчої комісії.</p>
<p>Також депутати, які готові долучитися сьогодні до роботи ТСК, о 16:30 в кінозалі буде проведено перше офлайн засідання. Будь ласка, долучайтеся. Тому що люди, які пішли на фронт нас боронити, дивляться на нас і питають, чи є вони для нас пріоритетом, чи ні. Давайте зробимо так, щоб ми могли їм чесно дивитись в очі.</p>
<p></p>
<p>ГОЛОВУЮЧИЙ. Шановні колеги, час для виступів вичерпано. Дякую.</p>
<p>Шановні народні депутати, відповідно до статті 28 Регламенту Верховної Ради України перед початком розгляду питань я пропоную провести сигнальне голосування. Нагадую, необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосувань, тобто до появи результатів на табло.</p>
<p>Шановні колеги, будь ласка, я прошу вас взяти участь у сигнальному голосуванні. Прошу народних депутатів голосувати.</p>
<p></p>
<p>11:36:55</p>
<p>За-154</p>
<p>154 – за, 5 – проти, 1 – утримався. Все, як завжди.</p>
<p>Шановні колеги, ще раз звертаюсь до всіх колег із закликом неухильно дотримуватись безпекових правих у Верховній Раді України і не поширювати інформацію щодо перебігу пленарного засідання, прийнятих у парламенті рішень раніше ніж через годину після завершення нашої роботи.</p>
<p>Шановні народні депутати, переходимо до питання оголошення депутатських запитів. Прошу, шановні колеги.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>11:37:21</p>
<p>ГОЛОВУЮЧА. Добрий день, шановні колеги! Для оголошення на пленарному засіданні Верховної Ради України внесено 75 депутатських запитів. З них: до Президента України – 12, до органів Верховної Ради – 3, до Кабінету Міністрів – 17, до керівників інших органів державної влади та органів місцевого самоврядування – 37, до керівників підприємств, установ і організацій, розташованих на території України незалежно від їх підпорядкування і форм власності – 6.</p>
<p>Ми спочатку зачитуємо запити, а потім буде голосування президентських, потім. Спочатку зачитуємо... Спочатку зачитуємо, а потім голосуємо.</p>
<p>Отже, депутатські запити:</p>
<p>Богдана Торохтія до міністра аграрної політики та продовольства України щодо питань бронювання військовозобов’язаних працівників.</p>
<p>Володимира Крейденка до Голови Державної служби України з безпеки на транспорті щодо уточнення інформації, наданої у відповідь на депутатський запит від 20.07.2023 №119д9/114-2023/1588238 (оголошений на засіданні Верховної Ради України 10.08.2023).</p>
<p>Дмитра Разумкова до Голови Верховної Ради України щодо видатків для покриття витрат на відрядження народних депутатів України.</p>
<p>Групи народних депутатів (Климпуш-Цинцадзе, Геращенко та інших. Всього 4 депутатів) до Голови Верховної Ради України щодо обсягів витрачених бюджетних коштів для здійснення закордонних відряджень.</p>
<p>Ірини Геращенко і Марії Іонової до Головнокомандувача Збройних Сил України, міністра оборони України щодо вжиття заходів із зарахування старшого солдата Марченка Максима Вікторовича до списків військової частини А3002, виплати належного йому грошового забезпечення, проведення службового розслідування відповідно командування зазначеної військової частини.</p>
<p>Олексія Гончаренка до Голови Верховної Ради України про надання інформації.</p>
<p>Дмитра Кисилевського до Державного агентства відновлення та розвитку інфраструктури України про надання інформації щодо приладів автоматичної фіксації вагового контролю.</p>
<p>Ігоря Кривошеєва до міністра закордонних справ України щодо кількості дійсних дипломатичних паспортів України.</p>
<p>Володимира Крейденка до Голови Державного агентства відновлення та розвитку інфраструктури України, Голови Державної прикордонної служби України, виконувача обов'язків Голови Державної митної служби України, тимчасово виконуючої обов'язки Голови Державної служби України з питань безпечності харчових продуктів та захисту споживачів щодо надання інформації про стан виконання Постанови Кабінету Міністрів України №280 від 24 березня 2023 року "Деякі питання управління пунктами пропуску через державний кордон для автомобільного сполучення".</p>
<p>Дмитра Разумкова до Секретаря Ради національної безпеки і оборони України щодо діяльності онлайн-казино PIN-UP.</p>
<p>Дмитра Разумкова до Міністра внутрішніх справ України щодо виплати винагороди військовослужбовцям.</p>
<p>Олександра Ткаченка та Антоніни Славицької до Прем'єр-міністра України стосовно вжиття дієвих заходів для забезпечення в Одеській області охорони земель лісового фонду.</p>
<p>Антона Яценка до Уманського міського голови щодо надання інформації та копій документів стосовно призначення на посаду директора Комунального підприємства "Уманьводоканал" Уманської міської ради Терещука Сергія Валерійовича.</p>
<p>Антона Яценка до виконувача обов'язків Голови Державної податкової служби України щодо надання інформації про повноту нарахування та сплати податків та зборів приватним підприємством «Фенікс Агро» протягом 2019 – 2020 років.</p>
<p>Валерія Гнатенка та Володимира Мороза до Прем'єр-міністра України щодо виділення коштів для реалізації Програми існуючої системи моніторингу на території Харківської області.</p>
<p>Олександра Бакумова до Харківського міського голови щодо забезпечення екологічних прав громадян України – жителів територіальної громади міста Харкова.</p>
<p>Групи народних депутатів (Іонової, Климпуш-Цинцадзе та інших, всього 4 депутатів) до Генерального директора Товариства з обмеженою відповідальністю "Телерадіокомпанія "Студія 1+1" стосовно надання інформації щодо участі Шуфрича Нестора Івановича в програмах та передачах очолюваного вами каналу у 2021-2022 роках.</p>
<p>Ірини Фріз до Харківського міського голови щодо питання виплати стипендії особам, які удостоєнні звання «Почесний громадянин міста Харкова».</p>
<p>Групи народних депутатів (Федини, Фріз та інших, всього 5 депутатів) до Генерального прокурора щодо вжиття заходів реагування з перевірки причетності власників та співробітників телеканалів України до поширення проросійських наративів народним депутатом України Шуфричем Нестором Івановичем під час його виступів на телевізійних каналах напередодні повномасштабного російського вторгнення в Україну (з 2020 року по 2022 рік).</p>
<p>Групи народних депутатів (Климпуш-Цинцадзе, Геращенко та інших. Всього 4 депутатів) до Генерального директора Товариства з обмеженою відповідальністю "Телерадіокомпанія "Студія 1+1", Голови правління Приватного акціонерного товариства "Телеканал "ІНТЕР" стосовно надання інформації щодо створення контенту для телемарафону "Єдині новини #UАразом" і порядку використання коштів з Державного бюджету України.</p>
<p>Антона Яценка до Голови правління Пенсійного фонду України щодо надання інформації стосовно призначення та виплат пенсії.</p>
<p>Антона Яценка до Директора Комунального підприємства "БЛАГОДАР" Паланської сільської ради Уманського району Черкаської області щодо надання інформації про балансоутримувача майна – колодязя матеріального сільського водопроводу.</p>
<p>Олександра Юрченка до міністра закордонних справ України щодо надання переліку Угод укладених Україною, стороною в яких є Російська Федерація та/або Республіка Білорусь.</p>
<p>Олександра Ткаченка та Антоніни Славицької до Генерального прокурора щодо неналежного проведення досудового розслідування у кримінальному провадженні.</p>
<p>Олександра Ткаченка до Генерального прокурора щодо вжиття дієвих заходів реагування для проведення належного досудового розслідування у кримінальному провадженні.</p>
<p>Олександра Ткаченка до Прем'єр-міністра України стосовно проблемних питань діяльності Національного природного парку "Тузловські лимани".</p>
<p>Олександра Ткаченка до Прем'єр-міністра України щодо неправомірного відчуження земельних ділянок на території Одеської області.</p>
<p>Олександра Ткаченка та Антоніни Славицької до Генерального прокурора стосовно необхідного вжиття дієвих заходів для належного проведення досудового розслідування.</p>
<p>Олександра Юрченка до Голови правління акціонерного товариства "Державний ощадний банк України", Генерального директора Акціонерного товариства "Укрпошта" щодо розгляду питання відновлення роботи відділення Акціонерного товариства Ощадбанк та збільшення штату працівників у відділенні Акціонерного товариства "Укрпошта" в селі Червона Слобода Черкаського району Черкаської області.</p>
<p>Олександра Юрченка до Ширгородського міського голови Жмеринського району Вінницької області щодо перейменування вулиці на честь військовослужбовця Бурчака Олександра Петровича.</p>
<p>Антона Яценка до Уманського міського голови щодо надання інформації та копій документів стосовно діяльності посадових осіб Уманської міської ради протягом червня-вересня 2023 року.</p>
<p>Антона Яценка до Уманського міського голови щодо надання інформації стосовно кількості військовозобов’язаних громадян - працівників комунальних підприємств, установ та організацій Уманської міської ради, її структурних підрозділів (відділів та управлінь), заброньованих на період мобілізації та на воєнний час.</p>
<p>Антона Яценка до голови Черкаської обласної ради щодо надання інформації та копій підтверджуючих документів стосовно виділення одноразової грошової допомоги громадянам за рахунок коштів обласного бюджету протягом 2022, 2023 років.</p>
<p>Групи народних депутатів (Лозинського, Піпи та інших. Всього 9 депутатів) до Головнокомандувача Збройних Сил України, Командувача Повітряних Сил Збройних Сил України щодо вшанування Повітряних Сил Збройних Сид України.</p>
<p>Групи народних депутатів (Лозинського, Гузя та інших. Всього 8 депутатів) до начальника Селидівської міської військової адміністрації Покровського району Донецької області щодо вшанування захисників України у символічному просторі Донеччини.</p>
<p>Групи народних депутатів (Єфімова, Яковенка, Мороза) до Голови Національної комісії, що здійснює державне регулювання у сферах електронних комунікацій, радіочастотного спектра та надання послуг поштового зв’язку про надання інформації щодо загальної кількості активних користувачів мобільного зв’язку станом на 00:00 годин 15 вересня 2023 року на всій території України та окремо на тимчасово непідконтрольних Україні територіях.</p>
<p>Групи народних депутатів (Єфімова, Яковенка та Мороза) до міністра фінансів України щодо використання коштів, одержаних Україною від іноземних держав банків і міжнародних фінансових організацій.</p>
<p>Групи народних депутатів (Єфімова, Яковенка та інших. Всього 4 депутатів) до Прем'єр-міністра України щодо внесення змін до порядку надання компенсації для відновлення окремих категорій об’єктів нерухомого майна, пошкоджених внаслідок бойових дій, терористичних актів, диверсій, спричинених збройною агресією Російської Федерації, з використанням електронної публічної послуги "єВідновлення" щодо реалізації права суб’єктів управління багатоквартирними будинками на отримання компенсації за пошкодження майна загального користування багатоквартирного будинку.</p>
<p>Володимира Крейденка до віце-прем'єр-міністра з відновлення України - міністра розвитку громад, територій та інфраструктури України щодо надання інформації про надання інформації щодо результатів роботи програми відбудови житла "єВідновлення", а саме щодо кількості заяв на отримання грошової допомоги та кількості отримання відмов у сприянні грошової допомоги (у розділі областей, ОТГ та населених пунктів).</p>
<p>Євгенія Шевченка до міністра аграрної політики та продовольства України, Генерального прокурора щодо безпідставного тиску на суб'єкти господарювання в стратегічній галузі рибного господарства з боку державних органів.</p>
<p>Артема Чорноморова до Голови Національної поліції України, Голови Служби безпеки України щодо ситуації, яка склалася у місті Южноукраїнську.</p>
<p>Богдана Торохтія до міністра аграрної політики та продовольства України щодо діяльності Міністерства аграрної політики та продовольства України за 2022 рік та перше півріччя 2023 року.</p>
<p>Дмитра Кисилевського до Секретаря Криворізької міської ради – виконувача обов'язків Криворізького міського голови про надання інформації та документів щодо придбаних транспортних засобів.</p>
<p>Олександра Ткаченка та Антоніни Славицької до Прем'єр-міністра України стосовно вжиття заходів для забезпечення доходів місцевих бюджетів.</p>
<p>Олександра Ткаченка, Антоніни Славицької до Прем'єр-міністра України стосовно вжиття негайних заходів реагування для забезпечення належного фінансування посадових окладів державних службовців.</p>
<p>Романа Іванісова до тимчасово виконуючого обов'язки Генерального директора державного спеціалізованого господарського підприємства "Ліси України" щодо надання інформації про рівень оплати праці керівництва державного підприємства "Ліси України".</p>
<p>Володимира Мороза до Прем'єр-міністра України щодо розгляду проекту Постанови Кабінету Міністрів України "Деякі питання проведення обстеження знищених окремих категорій об'єктів нерухомого майна, які знаходяться на територіях тимчасових громад, які розташовані в районі проведення воєнних (бойових) дій або перебувають у тимчасовій окупації, оточенні (блокуванні)".</p>
<p>Групи народних депутатів (Мельника, Касая, Кабанова) до начальника Токмацької міської військової адміністрації Пологівського району Запорізької області щодо розмірів окладів, надбавок та премій, що виплачено або виплачується посадовим особам Токмацької міської військової адміністрації Пологівського району Запорізької області.</p>
<p>Групи народних депутатів (Мельника, Касая, Кабанова) до начальника Токмацької міської військової адміністрації Пологівського району Запорізької області щодо інформування про обсяги здійснення публічних закупівель товарів, робіт, послуг та про обсяги доходів та видатків, здійснені Токмацькою міською військовою адміністрацією та виконкомом Токмацької міської ради.</p>
<p>Групи народних депутатів (Мельника, Касая, Кабанова) до Голови Державної аудиторської служби України щодо здійснення державного фінансового контролю закупівель, що було здійснено виконкомом Токмацької міської ради.</p>
<p>Групи народних депутатів (Мельника, Касая, Кабанова) до начальника Бердянської міської військової адміністрації Бердянського району Запорізької області щодо розмірів окладів, надбавок та премій, що виплачено (виплачується) посадовим особам Бердянської міської військової адміністрації.</p>
<p>Групи народних депутатів (Мельника, Касая, Кабанова) до начальника Приморської міської військової адміністрації Бердянського району Запорізької області щодо розмірів окладів, надбавок та премій, що виплачено (виплачується) посадовим особам Приморської міської військової адміністрації.</p>
<p>Групи народних депутатів (Мельника, Касая, Кабанова) до начальника Приморської міської військової адміністрації Бердянського району Запорізької області щодо інформування про обсяги здійснення публічних закупівель товарів, робіт, послуг та про обсяги доходів та видатків, здійснені Приморською міською військовою адміністрацією.</p>
<p>Групи народних депутатів (Мельника, Касая, Кабанова) до начальника Бердянської міської військової адміністрації Бердянського району Запорізької області щодо інформування про обсяги здійснення публічних закупівель товарів, робіт, послуг та про обсяги доходів та видатків, здійснені Бердянською міською військовою адміністрацією та виконкомом Бердянської міської ради.</p>
<p>Це всі запити, які письмові були направлені. Зараз ми можемо переходити до голосування запитів до Президента України. Будь ласка, народні депутати, займаємо свої місця.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>11:51:42</p>
<p>ГОЛОВУЮЧИЙ. Шановні колеги, займіть, будь ласка, свої місця, переходимо до запитів на Президента України. Будь ласка, шановні колеги, приготуйтесь до голосування.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p><b> </b></p>
<p>11:51:52</p>
<p>ГОЛОВУЮЧА. Будь ласка, шановні колеги, займайте свої місця.</p>
<p>Отже, ставлю на голосування пропозицію про попередню підтримку депутатського запиту до Президента України щодо звернення до керівництва держави Сполученого Королівства Великої Британії та Північної Ірландії з проханням про помилування Олександра Гармо-Ріші. Від Романа Костенка запит.</p>
<p>Будь ласка, прошу голосувати.</p>
<p></p>
<p>11:52:35</p>
<p>За-262</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Будь ласка, голосуємо.</p>
<p></p>
<p>11:52:59</p>
<p>За-261</p>
<p>Рішення прийнято.</p>
<p>Будь ласка, по фракціях. Дякую.</p>
<p>Ставлю на голосування пропозицію депутатського запиту Олександра Горенюка до Президента України щодо присвоєння звання Героя України Задорожному Олексію Миколайовичу (посмертно). Прошу голосувати.</p>
<p></p>
<p>11:53:39</p>
<p>За-286</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Будь ласка, голосуємо.</p>
<p></p>
<p>11:54:04</p>
<p>За-293</p>
<p>Рішення прийнято.</p>
<p>Ставлю на голосування пропозицію про попередню підтримку депутатського запиту до Президента України Соломії Бобровської стосовно присвоєння звання Герой України (посмертно) заступнику командира ескадрильї – штурману авіаційної ескадрильї в/ч А0959 майору Редькіну Тарасу Вікторовичу. Прошу голосувати.</p>
<p></p>
<p>11:54:42</p>
<p>За-296</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Прошу, голосуємо.</p>
<p></p>
<p>11:55:05</p>
<p>За-294</p>
<p>Рішення прийнято.</p>
<p>Ставлю на голосування пропозицію про попередню підтримку депутатського запиту до Президента України Бориса Приходька щодо присвоєння звання Героя України полковнику Кушніру Миколі Івановичу – командиру військової частини сил підтримки Збройних Сил України А3160. Прошу голосувати.</p>
<p></p>
<p>11:55:41</p>
<p>За-296</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Прошу, голосуємо.</p>
<p></p>
<p>11:56:03</p>
<p>За-296</p>
<p>Рішення прийнято.</p>
<p>Ставлю на голосування пропозицію про попередню підтримку депутатського запиту до Президента України Юлії Яцик щодо присвоєння звання Героя України Казанджі Олександру Олександровичу (посмертно). Прошу голосувати.</p>
<p></p>
<p>11:56:35</p>
<p>За-295</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Будь ласка, голосуємо.</p>
<p><a name=_GoBack></a></p>
<p>11:56:57</p>
<p>За-295</p>
<p>Рішення прийнято.</p>
<p>Ставлю на голосування пропозицію про попередню підтримку депутатського запиту до Президента України Антона Яценка щодо свідомого та умисного невиконання вимоги Президента стосовно першочергового виділення коштів місцевих бюджетів на потреби оборони, систематичних випадків недоречного та необґрунтованого в умовах воєнного стану виділення коштів місцевого бюджету Уманської міської територіальної громади Черкаської області на потреби, не пов’язані з забезпеченням обороноздатності держави та необхідності невідкладного вжиття заходів реагування. Прошу голосувати.</p>
<p></p>
<p>11:57:47</p>
<p>За-215</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Будь ласка, голосуємо.</p>
<p></p>
<p>11:58:10</p>
<p>За-169</p>
<p>Рішення не прийнято.</p>
<p>Наступне. Ставлю на голосування пропозицію про попередню підтримку депутатського запиту до Президента України групи народних депутатів (Лозинського, Геращенко та інших. Всього 16 депутатів) щодо надання 40-й бригаді тактичної авіації почесного найменування "Привид Києва". Будь ласка, голосуємо.</p>
<p></p>
<p>11:58:48</p>
<p>За-270</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Будь ласка, голосуємо.</p>
<p></p>
<p>11:59:11</p>
<p>За-277</p>
<p>Рішення прийнято.</p>
<p>Ставлю на голосування пропозицію про попередню підтримку депутатського запиту до Президента України групи народних депутатів (Мандзія, Пушкаренка та інших. Всього 40 депутатів) про присвоєння звання Героя України військовослужбовцю Збройних Сил України Черніцькому Андрію Леонідовичу (посмертно). Будь ласка, голосуємо.</p>
<p></p>
<p>11:59:48</p>
<p>За-289</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Будь ласка, голосуємо.</p>
<p></p>
<p>12:00:10</p>
<p>За-290</p>
<p>Рішення прийнято.</p>
<p>Ставлю на голосування пропозицію про попередню підтримку депутатського запиту до Президента України групи народних депутатів (Мандзія, Пушкаренка та інших. Всього 38 депутатів) про присвоєння звання Героя України військовослужбовцю Збройних Сил України Крамару Дмитру Валерійовичу (посмертно). Прошу голосувати.</p>
<p></p>
<p>12:00:46</p>
<p>За-289</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>12:01:10</p>
<p>За-288</p>
<p>Рішення прийнято.</p>
<p>Наступні, шановні колеги. Ставлю на голосування пропозицію про попередню підтримку депутатського запиту до Президента України групи народних депутатів (Костенка, Мокана та інших. Всього 21 депутат) щодо присвоєння генерал-майору Марченку Дмитру Олександровичу звання Героя України. Прошу голосувати.</p>
<p></p>
<p>12:01:45</p>
<p>За-281</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Прошу визначатись. Голосуємо.</p>
<p></p>
<p>12:02:08</p>
<p>За-272</p>
<p>Рішення прийнято.</p>
<p>Ставлю на голосування пропозицію про попередню підтримку депутатського запиту до Президента України Артема Чорноморова щодо присвоєння почесного звання "Заслужений лікар України" Маську Андрію Миколайовичу. Будь ласка, голосуємо.</p>
<p></p>
<p>12:02:38</p>
<p>За-247</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>12:03:00</p>
<p>За-237</p>
<p>Рішення прийнято.</p>
<p>І останній депутатський запит. Ставлю на голосування пропозицію про попередню підтримку депутатського запиту до Президента України Романа Лозинського щодо присвоєння звання Героя України (посмертно) командиру 11-ї роти 46-ї окремої аеромобільної бригади Владиславу Паленичці. Будь ласка, голосуємо.</p>
<p></p>
<p>12:03:40</p>
<p>За-288</p>
<p>Рішення прийнято.</p>
<p>Ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>12:04:05</p>
<p>За-281</p>
<p>Рішення прийнято.</p>
<p>Всі запити ми зробили. Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>12:04:21</p>
<p>ГОЛОВУЮЧИЙ. Дякую, Олена Костівна.</p>
<p>Шановні колеги, на Погоджувальній раді було узгоджено пропозицію про запрошення та виступу сьогодні на пленарному засіданні міністра фінансів України Марченка Сергія Михайловича, міністра оборони України Умєрова Рустема Енверовича, міністра з питань стратегічних галузей промисловості України Камишіна Олександра Миколайовича перед розглядом проекту Закону про внесення змін до Закону України "Про державний бюджет України на 2023 рік" щодо фінансового забезпечення сектору безпеки і оборони та вирішення першочергових питань (реєстраційний номер 10038) та проекту Закону про внесення змін до розділу VI Бюджетного кодексу України щодо забезпечення підтримки обороноздатності держави та розвитку оборонно-промислового комплексу України (реєстраційний номер 10037).</p>
<p>Шановні колеги, відповідно до… З процедури? Артур Володимирович, будь ласка.</p>
<p></p>
<p>12:05:06</p>
<p>ГЕРАСИМОВ А.В.</p>
<p>Шановний Руслан Олексійович, прохання під час цього голосування також врахувати, щоб була можливість задати питання цим міністрам в залі парламенту.</p>
<p>Дякую.</p>
<p></p>
<p>ГОЛОВУЮЧИЙ. Ні, давайте, вони попросилися з виступом, тому я ставлю свою пропозицію, якщо можна. А питання будемо задавати завтра, у вас буде можливість, шановні колеги.</p>
<p>Шановні колеги, відповідно до частини третьої статті 6, частини другої статті 34 Регламенту Верховної Ради України ставлю на голосування пропозицію про запрошення міністра фінансів України, міністра оборони України, міністра з питань стратегічних галузей промисловості України з наданням їм слова для виступу до 5 хвилин кожному перед розглядом проекту Закону про внесення змін до Закону України "Про Державний бюджет України на 2023 рік" щодо фінансового забезпечення сектору безпеки і оборони та вирішення першочергових питань (реєстраційний номер 10038) та проекту Закону про внесення змін до розділу VI Бюджетного кодексу України щодо забезпечення підтримки обороноздатності держави та розвитку оборонно-промислового комплексу України (реєстраційний номер 10037).</p>
<p>Шановні колеги, прошу голосувати запросити міністрів з виступом до 5 хвилин. Прошу голосувати.</p>
<p></p>
<p>12:06:31</p>
<p>За-263</p>
<p>Будь ласка. Знову з процедури? Артур Володимирович, будь ласка.</p>
<p></p>
<p>12:06:40</p>
<p>ГЕРАСИМОВ А.В.</p>
<p>Шановний Руслан Олексійович, прошу поставити на голосування зали пропозицію, щоб у нас була можливість задати питання кожному з цих міністрів і виділити на це по 12 хвилин на кожного міністра.</p>
<p>Дякую.</p>
<p></p>
<p>ГОЛОВУЮЧИЙ. Вибачте, такої процедури… Я ставлю таку пропозицію: ще кожному міністру по 12 хвилин задати питання. Шановні колеги, будь ласка, прошу визначатися.</p>
<p></p>
<p>12:07:19</p>
<p>За-147</p>
<p>Рішення не прийнято.</p>
<p>Дякую, Артур Володимирович.</p>
<p>Йдемо далі. Шановні колеги… По фракціях покажіть, будь ласка.</p>
<p>Шановні депутати, перелік питань, який був попередньо узгоджений Погоджувальною радою, вам надано, переходимо до його розгляду.</p>
<p>На ваш розгляд, шановні колеги, виноситься законопроект 10063, альтернативний до нього 10063-1. Я ставлю пропозицію включити ці питання до порядку денного сесії. Прошу народних депутатів голосувати.</p>
<p></p>
<p>12:08:03</p>
<p>За-258</p>
<p>Рішення прийнято.</p>
<p>Шановні колеги, я ставлю пропозицію розглянути ці питання за скороченою процедурою, ми домовилися, два – за, два – проти, на Погоджувальній раді. Прошу голосувати.</p>
<p></p>
<p>12:08:29</p>
<p>За-220</p>
<p>Рішення прийнято.</p>
<p>Шановні колеги, і так по цих законопроектах прошу записатися фракції і групи: два – за, два – проти, і після цього голосуємо. Будь ласка, записуйтеся, шановні колеги.</p>
<p>Слово надається народному депутату Лабі Михайлу Михайловичу, фракція політичної партії "Слуга народу". Будь ласка, Михайло Михайлович.</p>
<p></p>
<p>12:09:08</p>
<p>ЛАБА М.М.</p>
<p>Доброго дня, шановні колеги і шановні…</p>
<p>Прошу передати Фролову.</p>
<p></p>
<p>ГОЛОВУЮЧИЙ. Будь ласка, слово надається народному депутату Фролову. Будь ласка.</p>
<p></p>
<p>12:09:24</p>
<p>ФРОЛОВ П.В.</p>
<p>Доброго дня, шановні колеги! Ми зараз розглядаємо дуже важливий законопроект, який стосується тисяч українських родин. Ви знаєте, що відповідно до оцінок експертів 19 тисяч житлових будинків було зруйновано Російською Федерацією, якщо з приватними будинками, це десятки тисяч об'єктів, 87 мільйонів житла зруйновано або пошкоджено.</p>
<p>Для того, щоб вирішити ці питання, Верховна Рада ще в квітні цього року прийняла закон щодо виплат компенсацій за пошкоджене та зруйноване житло. Відповідно до програми "єВідновлення" на цей рік в державному бюджеті передбачено 4,4 мільярда гривень. Вже на цю дату 18 тисяч українських родин отримали кошти на проведення ремонту і на вартість будівельних матеріальних. Але це в межах до 200 тисяч гривень. Проводиться робота для того, щоби збільшити виплати щодо завданої шкоди до 500 тисяч гривень. А також вже працює в Дії, можна подавати заяви на повністю зруйноване житло. Вже 100 житлових сертифікатів згенеровано в Дії, і в листопаді, можливо, вже почнуться виплати.</p>
<p>А цим законопроектом передбачено компенсувати людям за ті роботи, які вже проведені. Тобто якщо вони своїми силами, не чекали допомоги від держави, а вже відремонтували свої оселі, цей законопроект передбачає спрямування від державного бюджету коштів на компенсацію людям.</p>
<p>Прошу підтримати цей законопроект. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Фріз Ірина Василівна, фракція "Європейська солідарність".</p>
<p>Гончаренко. Я правильно розумію? Будь ласка.</p>
<p></p>
<p>12:11:37</p>
<p>ФРІЗ І.В.</p>
<p>Так.</p>
<p></p>
<p>12:11:44</p>
<p>ГОНЧАРЕНКО О.О.</p>
<p>Олексій Гончаренко. Ми, безумовно, будемо підтримувати цей законопроект, бо треба людям допомогти отримати гроші, відбувати житло, бо скільки горя в державі. Тільки, знаєте, а який сенс в цьому? От ми проголосуємо черговий закон, а хто його буде виконувати? А хто реально дасть ці гроші? Ми з вами вже прийняли закон рівно пів року тому про повернення "тридцятки" всім військовослужбовцям, всім. І що? Заблокований спікером, Президентом не підписаний, в силу не вступив.</p>
<p>У нас гроші… Ми виплачуємо на дитину 860 гривень на місяць. У нас викинуті, просто викинуті хворі та поранені військовослужбовці поза штат отримують 500, 600, 700 гривень на місяць. Всім байдуже. Залізничники і медики, ніхто й нічого не отримує, все байдуже на них грошей немає. А на що гроші є? На барабани, на серіали, на асфальт, щоб його вкрасти.</p>
<p>От я говорю, їм все байдуже. От "слугам" байдуже, в них своє життя, вони в Дубаї замовляють собі, чи в Таїланді, готелі, вони собі константу обговорюють і відткат, спробуємо їх, може, розбудити.</p>
<p>Окей. Я вас спробую хоч трішки розбудити, бо ви не дуже слухали. А ви знаєте, нащо ще знайшов на уряд гроші? Кабінет Міністрів України на День вчителів призначив довічну стипендію Зеленському Олександру Семеновичу, батьку Президента України Володимира Олександровича Зеленського. Це сама злиденна людина в Україні? На військових немає, на дітей немає, на Володимира Олександровича і його родину є? Кінець епохи бідності настав? Оце воно? Що надалі? Президент сам собі Героя України дасть? Ганьба! Ви зупинитися? Вам не соромно?</p>
<p></p>
<p>ГОЛОВУЮЧИЙ. Слово надається народному депутату Євтушку Сергію Миколайовичу, фракція "Батьківщина".</p>
<p></p>
<p>12:13:53</p>
<p>ЄВТУШОК С.М.</p>
<p>Сергій Євтушок, фракція "Батьківщина". Шановні колеги, очевидно, що фракція "Батьківщина" буде підтримувати даний законопроект. Прекрасна ініціатива, яка говорить про те, що ми повинні змінити форму компенсації за втрачене житло.</p>
<p>Десятки тисяч сімей українців залишилися без домівок внаслідок російської агресії, внаслідок терористичних атак, внаслідок диверсійних атак і різних недобрих речей, які здійснює Російська Федерація. Якщо ми говоримо про форму компенсації, то, очевидно, законодавці дуже вірно прописали, що потрібно тому, хто претендує на компенсацію внаслідок руйнації свого житла через терористичну або ракетну атаку, або диверсію, отримати у спеціальному рахунку таку компенсацію і відбудувати своє житло.</p>
<p>Також пропонується тим, хто вже за власні рахунки, отримавши теж таку саму проблему внаслідок терористичної атаки, ракетної атаки, диверсії – теж має право, якщо він застосував вже свої гроші... компенсацію і для того, щоби повернути ці свої гроші, які були потрачені.</p>
<p>Разом з тим, звертаю вашу увагу, шановні колеги, що фракцією "Батьківщина" було подано місяць тому назад законопроект 9612, який забороняє оподатковувати такі компенсації. На жаль, законопроект "Батьківщини" 9612 був поданий за місяць перед цим законопроектом і ми його не бачимо в порядку денному. Але він дуже потрібний, тому що всі ті, люди, котрі будуть отримувати компенсацію, повинні бути звільнені від оподаткування. Підтримуємо даний законопроект.</p>
<p></p>
<p>ГОЛОВУЮЧИЙ. Будь ласка, слово надається народній депутатці України Славицькій Антоніні Керимівні, депутатська група "Відновлення України". Будь ласка.</p>
<p></p>
<p>12:16:01</p>
<p>СЛАВИЦЬКА А.К.</p>
<p>Доброго дня! Прошу колезі Морозову Володимиру передати слово.</p>
<p></p>
<p>ГОЛОВУЮЧИЙ. Володимир Мороз, будь ласка.</p>
<p></p>
<p>12:16:09</p>
<p>МОРОЗ В.В.</p>
<p>Шановні колеги! Я являюся автором альтернативного Закону 10063 і не тільки автором, а ще і я з тієї території, де вщент зруйнована наша інфраструктура і наші люди не получили ще ні копійчини компенсації.</p>
<p>Основний проект дійсно має важливу пропозицію, зокрема, це така необхідна виплата грошової компенсації на ремонт пошкодженого житла, який громадяни вже зробили за власний кошт. Мова йде як і про будівельні матеріали, так і про послуги.</p>
<p>Водночас проект 10063 не охоплює величезний пласт, який потрібно вирішувати. Альтернативний проект додатково зосереджується на власниках житлової нерухомості, що була знищена у зоні бойових дій або на тимчасово окупованій території. Нагадаю, що сьогодні окупованою є приблизно п'ята частина нашої держави. Громадяни, які мали тут житлову власність, заслуговують на отримання житлових сертифікатів у рамках програми "єВідновлення". Вони зможуть його використати для придбання квартири, іншого житлового приміщення, будинку садибного типу, садового або дачного будинку.</p>
<p>Депутатська група "Відновлення України" закликає підтримати саме альтернативний законопроект 10063-1, оскільки він повніше охоплює постраждалі категорії наших співгромадян.</p>
<p>Я ще раз хочу звернути вашу увагу, що я з тої території, такі міста, як Мар'їнка, як Красногорівка, як прилеглі села. Ці території, вони знищені, а люди не получають досі ніякої компенсації.</p>
<p>І тому цей Закон 10063…</p>
<p></p>
<p>ГОЛОВУЮЧИЙ. Будь ласка, Бакунець Павло Андрійович.</p>
<p></p>
<p>12:18:20</p>
<p>БАКУНЕЦЬ П.А.</p>
<p>Шановний пане Голово, народні депутати, однозначно, що ми підтримуємо цю гарну пропозицію щодо розширення можливостей компенсації для наших українців за, на жаль, зруйноване їхнє житло внаслідок збройної агресії Кремля. І нам прикро, коли тисячі сімей залишилися без житла внаслідок війни, але набагато гірше, коли протягом останніх десятків років мільйони українців, на жаль, страждають через порушення в їхніх головах уяви про ситуацію, уяви, яка порушена релігійними організаціями, кремлівськими релігійними організаціями. Вже зібрано понад 200 підписів тут у залі. Тому ми закликаємо винести в зал на голосування законопроект про заборону кремлівського Московського патріархату в Україні…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, всі виступили, хто бажає?</p>
<p>З процедури. Неклюдов, будь ласка, з процедури.</p>
<p></p>
<p>12:19:33</p>
<p>НЕКЛЮДОВ В.М.</p>
<p>Дякую, Руслан Олексійович. Шановні колеги, ми обсуждаємо законопроект, обговорюємо, який стосується компенсацій за пошкодження житла внаслідок війни. Однак деякі колеги використовують цей час для хайпу, для того, щоб облити брудом у тому числі батьків.</p>
<p>Я вважаю, що це неприпустимо, оскільки, по-перше, він не знає людину саму, Зеленського Олександра Семеновича. Людина достойна, це доктор наук, це професор, який виховав тисячі людей, на його програмах працюють десятки, а то й сотні підприємств нашої країни. Тисячі достойних учеників, які займають гідне місце в нашому суспільстві. На його програмах працюють уже п'ятдесят років пройшло, працює підприємство в Монголії. А це те, що він називає, не слухайте його, це хайп, і це підбурювач, який розколює країну.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього питання. Будь ласка, приготуйтеся до голосування. Шановні колеги, приготуйтеся до голосування, приготуйтеся до голосування.</p>
<p>Я ставлю пропозицію, я ставлю пропозицію прийняти за основу проект Закону про внесення змін до Закону України "Про компенсацію за пошкодження та знищення окремих категорій об'єктів нерухомого майна внаслідок бойових дій, терористичних актів, диверсій, спричинених збройною агресією Російської Федерації проти України, та Державний реєстр майна, пошкодженого та знищеного внаслідок бойових дій, терористичних актів, диверсій, спричинених збройною агресією Російської Федерації проти України (реєстраційний номер 10063).</p>
<p>Готові голосувати? Я прошу народних депутатів голосувати.</p>
<p></p>
<p>12:21:39</p>
<p>За-309</p>
<p>Рішення прийнято.</p>
<p>Шановні колеги, я мушу запитати. Рішення комітету було за основу і в цілому. Чи немає заперечень проголосувати за основу і в цілому цей законопроект? Є заперечення? По фракціях покажіть, бо я не розумію, про що ви кажете. Є зауваження щодо проголосувати в цілому цей законопроект? Хто проти? Можемо в цілому?</p>
<p>Шановні колеги, якщо заперечень немає… Це означає немає заперечень чи ні? Є заперечення. Шановні колеги, можемо проголосувати в цілому? Давайте проголосуємо в цілому. Рішення комітету було за основу і в цілому. Немає більше заперечень? Немає. Тоді я ставлю на голосування, шановні колеги.</p>
<p>Я ставлю пропозицію прийняти в цілому проект Закону про внесення змін до Закону України "Про компенсацію за пошкодження та знищення окремих категорій об’єктів нерухомого майна внаслідок бойових дій, терористичних актів, диверсій, спричинених збройною агресією Російської Федерації проти України, та Державний реєстр майна, пошкодженого та знищеного внаслідок бойових дій, терористичних актів, диверсій, спричинених збройною агресією Російської Федерації проти України" (реєстраційний номер 10063).</p>
<p>Готові голосувати? Прошу народних депутатів голосувати.</p>
<p></p>
<p>12:23:25</p>
<p>За-310</p>
<p>Рішення прийнято. Закон прийнятий в цілому.</p>
<p>Покажіть по фракціях, будь ласка, колеги.</p>
<p>Шановні колеги, далі ми домовилися без обговорення, тому, будь ласка, знаходьтесь на своїх місцях і я одразу оголошую законопроект. Законопроект 10039, це проект Закону про внесення змін до статті 4 Закону України "Про правовий режим майна у Збройних Силах України" щодо спрощення процедури списання військового майна.</p>
<p>Я ставлю пропозицію включити цей законопроект до порядку денного сесії. Прошу народних депутатів голосувати.</p>
<p></p>
<p>12:24:11</p>
<p>За-309</p>
<p>Рішення прийнято.</p>
<p>Я ставлю пропозицію прийняти за основу проект Закону 10039. Прошу народних депутатів голосувати.</p>
<p></p>
<p>12:24:33</p>
<p>За-313</p>
<p>Рішення прийнято.</p>
<p>Я ставлю пропозицію прийняти в цілому проект Закону про внесення змін до статті 4 Закону України "Про правовий режим майна у Збройних Силах України" щодо спрощення процедури списання військового майна (реєстраційний номер 10039). Прошу народних депутатів голосувати.</p>
<p></p>
<p>12:25:10</p>
<p>За-302</p>
<p>Рішення прийнято. Закон прийнятий в цілому. Вітаю, шановні колеги.</p>
<p>Шановні колеги, наступний теж без обговорення. Це законопроект реєстраційний номер 6393-д. Це проект Закону про внесення змін до деяких законів України щодо запобігання насильству та унеможливлення жорстокого поводження з дітьми.</p>
<p>Я ставлю пропозицію прийняти за основу проект Закону реєстраційний номер 6393-д. Прошу народних депутатів голосувати.</p>
<p></p>
<p>12:25:55</p>
<p>За-313</p>
<p>Рішення прийнято.</p>
<p>Шановні колеги, скоротимо строки, може, до подачі до другого читання? Я ставлю пропозицію скоротити строки подачі пропозицій і поправок для підготовки до другого читання щойно прийнятого за основу законопроекту 6393-д. Прошу народних депутатів голосувати.</p>
<p></p>
<p>12:26:27</p>
<p>За-284</p>
<p>Рішення прийнято.</p>
<p>Шановні колеги, наступний законопроект теж без обговорення, 9666. Давайте проголосуємо включення його до порядку денного сесії. Прошу народних депутатів голосувати.</p>
<p></p>
<p>12:27:05</p>
<p>За-299</p>
<p>Рішення прийнято.</p>
<p>Одну секундочку. Мотовиловець, будь ласка, підійдіть. Андрій Вікторович! Андрій Вікторович Мотовиловець, підійдіть сюди, будь ласка. Шановні колеги, одна секундочка.</p>
<p>Шановні колеги… Так, як ми говорили, виступає один – виступають всі, правильно? Саме тому ми його і поставили тут як такий, що без обговорення.</p>
<p>Шановні колеги… Ми включили до порядку денного, да?</p>
<p></p>
<p>КОНДРАТЮК О.К. Ми включили його, да.</p>
<p></p>
<p>ГОЛОВУЮЧИЙ. Включили.</p>
<p>Шановні колеги, фракції домовилися, що тільки за основу, а далі до другого читання, я думаю, ми проведемо всі необхідні діалоги, всі необхідні речі.</p>
<p>Я ставлю пропозицію прийняти за основу проект Закону про внесення зміни до статті 1 Закону України "Про загальну чисельність Державної служби спеціального зв’язку та захисту інформації України" (реєстраційний номер 9666). Прошу народних депутатів голосувати.</p>
<p></p>
<p>12:29:12</p>
<p>За-302</p>
<p>Рішення прийнято.</p>
<p>Шановні колеги, дивіться, я просто поясню логіку, за якою формується порядок денний. Сьогодні у нас два важливих законопроекти, це 38-й і 37-й. Ми поставили наперед ті, по яких домовилися фракції і групи, що не буде обговорення, щоб ми могли швидко проголосувати. Ще раз кажу, фракції і групи формують порядок денний. Якби ми знали, що фракція заявляє, що по ній буде обговорення, цього законопроекту би не було тут, шановні колеги.</p>
<p>Йдемо далі. Будь ласка, з фракцією розбирайтесь. Добре?</p>
<p>9088: проект Закону про внесення змін до Кримінального процесуального кодексу України щодо посилення ефективності функціонування інституту службових осіб, відповідальних за перебування затриманих та осіб взятих під варту. Ми теж домовилися без обговорення.</p>
<p>Тому я одразу ставлю пропозицію прийняти за основу проект Закону про внесення змін до Кримінального процесуального кодексу України щодо посилення ефективності функціонування інституту службових осіб, відповідальних за перебування затриманих та осіб взятих під варту (реєстраційний номер 9088). Прошу народних депутатів голосувати.</p>
<p></p>
<p>12:30:44</p>
<p>За-313</p>
<p>Рішення прийнято.</p>
<p>Шановні колеги, відповідно до прийнятого нами рішення ми домовилися перед розглядом законопроекту 10038 надати слово трьом нашим міністрам – до 5 хвилин.</p>
<p>Тому я запрошую до слова, шановні колеги… Хто у нас перший? Міністр фінансів Марченко Сергій Михайлович. Будь ласка.</p>
<p>Шановні колеги, а можна міністра послухати от просто? Не стартувати одразу з місць, а послухати міністра.</p>
<p></p>
<p>12:31:24</p>
<p>МАРЧЕНКО С.М.</p>
<p>Шановний Руслане Олексійовичу, шановні народні депутати, я прошу небагато, а прошу декілька хвилин вашої уваги. В мене є, звичайно, написані тези на папірці, але я хотів би поговорити про те, де ми є, і відверто провести цю розмову з вами, тому що зараз ми знаходимося в досить непростій ситуації.</p>
<p>Давайте згадаємо 2022 рік і те, як ми з вами постійно приймали рішення про підтримку сектору безпеки і оборони. Я хочу вам нагадати, що ми п'ять разів вносили зміни до Державного бюджету, ці рішення були підтримані Верховною Радою за основу і в цілому. Так, були, звичайно, запитання, так, були, звичайно, обговорення, але, вибачте мене, тисячі правок ніхто не реєстрував. Кого ви хочете продисциплінувати? Вибачте, я не розумію цього підходу. Я не розумію, чому деякі фракції, які на словах кажуть, що вони за Збройні Сили, реєструють тисячі правок? Вам що, здається, що це забаганки якісь? Вам здається, що ми самі це придумали і що ми вирішили так, що треба поміняти бюджет?</p>
<p>Я вам пояснюю, на початку року ніхто не знає, яка буде чисельність Збройних Сил, тому що в нас велика війна. Ніхто не знає, скільки нам треба боєприпасів, танків. Ви мене запитуєте, як міністр фінансів з цим справляється? Ми здійснюємо запозичення під 19 відсотків, ми шалені кошти спрямовуємо, 300 мільярдів зараз спрямовуємо на сектор безпеки і оборони. А ви реєструєте тисячі правок. Для чого? Кому потрібно пояснювати щось, я не розумію. Чому ви створюєте проблему там, де її не має бути?</p>
<p>Я хочу вам дещо ще сказати. Я подавав проект змін до бюджету 20 вересня, вже пройшло два тижні, два тижні обговорення цього питання. Ціна питання, один день нам коштує сектор безпеки і оборони 5 мільярдів гривень. От два тижні ви чекаєте і думаєте, що воно якось розсосеться? А не розсосеться. З 10 жовтня нам немає чим платити по деяким підрозділам.. Ви розумієте це? А якщо ви це питання затягнете на довше, то весь сектор встане і вони просто прийдуть, і запитають вас, чому ви не приймали це рішення. Тому я вас дуже прошу і наполягаю, якщо це можна так сказати, підтримайте, будь ласка, урядові законопроекти.</p>
<p>З приводу ПДФО і переспрямування. Ми шукаємо збалансовані рішення. Ви бачите, яка ситуація в світі. Може виникнути так, що ми будемо взагалі тільки на наші ресурси розраховувати. Ви готові до цієї дискусії? Я бачу, що не дуже, але це складні рішення. І коли ми кажемо, дивіться, сформовані надлишки коштів, їх треба переспрямувати на сектор, ви мені розказуєте, що є проблема, тому що є… Та проблеми є у всіх, але ці проблеми мають свою ціну, ціна питання запозичень наших колосальна, і це для майбутніх поколінь. А зараз нам треба спрямувати кошти на сектор безпеки і оборони. І я вас дуже прошу не спекулювати цими питаннями, а підтримати урядові законопроекти 10037 і 10038. Дуже вас прошу. І, будь ласка, давайте будемо робити спільні рішення.</p>
<p>Дякую.</p>
<p></p>
<p>ГОЛОВУЮЧИЙ. Дякую, Сергій Михайлович.</p>
<p>Шановні колеги, я запрошую до слова… Секундочку, спочатку виступлять ті, кого ми запросили, проголосували протокольним рішенням. Ви ж не міністр.</p>
<p>Шановні колеги, я запрошую до слова міністра оборони України Умєрова Рустема Енверовича. Будь ласка, Рустем Енверович.</p>
<p></p>
<p>12:35:59</p>
<p>УМЄРОВ Р.Е.</p>
<p>Доброго дня всім! Шановні колеги, сьогодні наші воїни потребують найбільшої нашої підтримки. Одна з таких підтримок, яку ми вже сьогодні можемо забезпечити, - це збільшити видатки Міністерства оборони на 211 мільярдів на останні три місяці цього року. Ці гроші будуть спрямовані на забезпечення потреб Збройних Сил, в тому числі на грошове забезпечення військовослужбовців, на допомогу сім'ям загиблих, на закупівлю озброєння.</p>
<p>Прийняття таких змін в першій декаді жовтня є вкрай важливими. У Міноборони наявних коштів на жовтень вистачає лише на виплату місячного грошового забезпечення, а здійснення виплат додаткової винагороди за участь в бойових дій та забезпечення їх ведення буде можливо тільки після внесення відповідних змін до держбюджету.</p>
<p>Інша чутлива тема – це виплата одноразової грошової допомоги при загибелі та пораненню військовослужбовця. Кошти в жовтні - грудні взагалі поки відсутні.</p>
<p>Так наразі настав термін щомісячних виплат Міноборони сім'ям загиблих, частини належної суми, що становить більше ніж 2 мільярди. Також опрацьовуємо у вересні документи заявників на здійснення першої виплати, на суму 4,5 мільярда.</p>
<p>Разом з цим, слід акцентувати увагу, що за інформацією Генштабу Збройних Сил наявна кількість озброєння та військової техніки не достатня для задоволення мінімальної потреби сил оборони та не дозволяє в повному обсязі виконувати бойові завдання, в тому числі визначені рішеннями Ставки Верховного Головнокомандувача Збройних Сил України.</p>
<p>Таким чином, додаткового ресурсу, врахованого в законопроекті, не достатньо для задоволення потреб сил оборони до кінця року. Так при потребі на закупівлю озброєння, військової техніки та боєприпасів законопроектом передбачено лише 13 мільярдів, тобто 4 відсотки від потреби.</p>
<p>При цьому рішеннями Ставки Верховного Головнокомандувача Міністерству оборони поставлено завдання для забезпечення наступальних дій та захисту критичної інфраструктури. І треба організувати постачання критичної номенклатури реактивних снарядів до реактивних систем залпового вогню, артилерійських боєприпасів різного калібру, зенітних ракетних комплексів та протитанкових ракетних комплексів, безпілотних літальних апаратів та іншої військової техніки для забезпечення нагальних потреб Збройних Сил України.</p>
<p>Також дуже багато питань ще залишається невирішеними, але ми працюємо над тим. Тому, враховуючи зазначене, пропонується підтримати зазначений законопроект та продовжити роботу щодо належного забезпечення потреб сил оборони.</p>
<p></p>
<p>ГОЛОВУЮЧИЙ. Дякую.</p>
<p>Слово надається міністру з питань стратегічних галузей промисловості України Камишіну Олександру Миколайовичу. Будь ласка.</p>
<p></p>
<p>12:39:28</p>
<p>КАМИШІН О.М.</p>
<p>Бажаю здоров'я, шановні народні депутати! Цей рік показав, що вітчизняний оборонно-промисловий комплекс таки спроможний оперативно нарощувати виробництво озброєння військової техніки. За 9 місяців ми кратно наростили виробництво артилерійських і мінометних боєприпасів бронетехніки та протитанкових ракетних комплексів. Ми суттєво наростили виробництво вітчизняних дронів, а також у нас з'явилась наша вітчизняна далекобійна зброя. Ми почали виробництво гармат натівського стандарту.</p>
<p>Але цього замало. Ми бачимо, що ворог інвестує мільярди в виробництво озброєння та військової техніки, і ми вдячні партнерам за всю надану нам допомогу, але ми маємо збільшувати власне виробництво. Україні необхідно суттєво наростити виробничі потужності. І мова йде про переоснащення виробництва, розробку нових технологій, відкриття спільних підприємств з західними партнерами.</p>
<p>Минулого тижня під егідою Президента України ми провели перший Міжнародний форум оборонних індустрій. Ми побачили, що іноземні колеги з оборонної індустрії вже готові розпочинати розмову про організацію виробництва в Україні. Про це свідчить більше 20 угод різного рівня, підписаних між українськими та іноземними компаніями. Маємо перші домовленості про спільне виробництво з США, фактично про заснування нової промислової екосистеми, яка посилить і Україну, і Америку, і всіх наших партнерів.</p>
<p>Ми розпочали те, про що говорилося роками, – реформування Укроборонпрому. Ми трансформували державний концерн в акціонерне товариство, створили перший профільний субхолдинг. Значну увагу приділяємо антикорупційній інфраструктурі, і вже почалася реалізація проміжної антикорупційної стратегії Укроборонпрому. Два заводи пройшли через конкурсний відбір керівників, в залі є депутати народні, які були присутні на цих конкурсах. Закупівля електроенергії через ProZorro дозволила зекономити майже 50 мільйонів гривень. І оновлюється політика управління майном підприємств.</p>
<p>Саме тут і зараз на десятиліття вперед закладається те, яким будуть наші потужні оборонно-промислові комплекси, якими будуть їхні пріоритети та що буде стандартом оборони. Наш досвід, наші технології – це те, що виведе Україну в топ світових виробників озброєння. Це сили, завдяки яким ми здобудемо безпеку та відбудуємо сильну економіку. Наша оборонка не лише наближає перемогу, але і стає локомотивом відновлення економіки нашої країни. Разом із західними партнерами ми будуємо арсенал вільного світу, що захищає нашу і не лише нашу свободу та демократію.</p>
<p>Дякую.</p>
<p></p>
<p>ГОЛОВУЮЧИЙ. Дякую, шановні панове міністри. Дякую вам.</p>
<p>З процедури, будь ласка, хто з процедури? Железняк, потім Геращенко. Будь ласка.</p>
<p></p>
<p>12:42:19</p>
<p>ЖЕЛЕЗНЯК Я.І.</p>
<p>Шановні колеги, шановні міністри! Я щиро переконаний, що ця зала підтримає будь-які зміни на збільшення бюджету оборони за основу і в цілому. Проблема в тому, що ви в бюджет оборони вставляєте різні речі, які ні до безпеки, ні до оборони не мають жодного відношення. Це раз.</p>
<p>Друге. Щоб було з процедури. Шановний голова парламенту...</p>
<p></p>
<p>ГОЛОВУЮЧИЙ. З процедури, будь ласка.</p>
<p></p>
<p>ЖЕЛЕЗНЯК Я.І. Да, у мене прохання, виступ Марченка ми можемо передати в Офіс Президента, який останні три зміни в Державний бюджет, які теж були на бюджет оборони, підписували по два тижні? Там картинок немає, там нема їм що розглядати, нехай підписують в той же день. І тоді це буде справедливо, коли і парламент робить швидко свою роботу, і в Офісі Президента знаходять ручки для того, щоб підписати аж один документ для безпеки та оборони.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, я, будь ласка, давайте буду просити вже вас конкретно. Якщо ви берете слово з процедури, я хочу слухати по процедурі, а не емоційні якісь вислови і все інше.</p>
<p>Геращенко, будь ласка.</p>
<p></p>
<p>12:43:24</p>
<p>ГЕРАЩЕНКО І.В.</p>
<p>Дуже дякую. Шановний пане Голово, це той рідкісний випадок, коли я хочу погодитися з вами, що ми хочемо тут виступів по суті, а не емоційних виступів.</p>
<p>Ми дякуємо пану міністру оборони, який по суті намагався донести позицію свого міністерства щодо розглядаємих сьогодні законопроектів. І ми би хотіли поставити зараз на голосування наступне. До трибуни викликати міністра фінансів пана Марченка, який, на жаль, не дав жодного змістового речення в своєму виступі, а це були виключно емоції, як правильно зазначив Голова Верховної Ради. І дати можливість кожній фракції задати по одному запитанню міністру фінансів щодо законопроектів, які ми розглядаємо. Тому що ми тут чули піонерські речовки, а не нормальний виступ міністра фінансів.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ще раз, за такі речі ми вже голосували. Переходимо до розгляду питання. Шановні колеги, зайшли, будь ласка, в законопроект 10038. Ми вже зайшли в законопроект 10038. Будь ласка, переходимо до розгляду цього питання.</p>
<p>Шановні колеги, ми на Погоджувальній раді сказали, що дехто буде ставити свої поправки. Я хочу запитати: хто з фракцій буде планувати свої поправки? Фракція "Європейська солідарність", правильно, буде ставити свої поправки? Разумков буде ставити свої поправки. Хто ще? Чи буде ще хтось? Я бачу, Демченко буде, Бакумов буде ставити, бачу, Шпак буде ставити, і Цабаль, бачу, буде ставити. Бачу.</p>
<p>Добре, тоді давайте по фракціях йти, правильно я розумію? Чи по таблиці підемо? Ну добре, давайте так.</p>
<p>1 поправка, Мокан. Наполягає? Не наполягає.</p>
<p>2 поправка. 1 поправка… А, Разумков тут співавтор. Будь ласка, 1 поправка, Разумков.</p>
<p></p>
<p>12:45:22</p>
<p>РАЗУМКОВ Д.О.</p>
<p>Дякую, Руслане Олексійовичу. Я, з вашого дозволу, давайте перші п'ять правок, дайте мені 3 хвилини, і далі будемо рухатися поступово.</p>
<p></p>
<p>ГОЛОВУЮЧИЙ. Які номери поправок, скажіть, будь ласка, Дмитро Олександрович.</p>
<p></p>
<p>12:45:40</p>
<p>РАЗУМКОВ Д.О.</p>
<p>1-а, 2-а, 3-я, 4-а, 5-а. Замість них 2 хвилини – і будемо йти далі.</p>
<p></p>
<p>ГОЛОВУЮЧИЙ. Будь ласка, давайте 2 хвилини Разумкову. Будь ласка.</p>
<p></p>
<p>РАЗУМКОВ Д.О. Народні депутати, я завжди в залі до вас звертався "шановні колеги", але після заяви пана Данілова у нас і Руслан Олексійович, і всі інші – туристи, на жаль. І цим законопроектом ми фінансуємо багатьох туристів, в тому числі Міністерство закордонних справ, якому виділяються додаткові кошти. Виділяються фінанси на Секретаріат Кабміну, які не є туристами, замість народних депутатів, які виконують свої повноваження. Замість тих народних депутатів, які були в цьому залі 24-го на відміну від багатьох з уряду, які поїхали… <i>(Оплески) </i>дякую, які повтікали і сиділи на Західній Україні. І ми сьогодні виділяємо їм кошти.</p>
<p>Цей закон як гарно називається: для допомоги і забезпечення Збройних Сил України? Сто відсотків. Я в цьому плані підтримую міністра Умєрова, який просив 250 мільярдів, йому й треба дати 250 мільярдів, а не розбазарювати гроші, незрозуміло на що.</p>
<p>Тому давайте так, сьогодні будемо йти по правках, давайте збільшувати фінансування Збройних Сил України, давайте збільшувати фінансування ГУРу, а не БЕБ, який знищив українських бізнес.</p>
<p>Сьогодні буде багато правок, які зможуть зробити цей закон більш якісним. Я дуже сподіваюся, що народним депутатам вистачить розуму і совісті їх підтримати. І я, і наша команда "Розумної політики" буде на них наполягати і буде просити вас їх підтримати.</p>
<p></p>
<p>ГОЛОВУЮЧИЙ. Ви будете наполягати голосувати ці поправки, вони стосуються назви закону?</p>
<p></p>
<p>12:47:51</p>
<p>РАЗУМКОВ Д.О.</p>
<p>Ні, Руслан Олексійович, я думаю, що далі ми будемо так іти, якщо ви не заперечуєте.</p>
<p></p>
<p>ГОЛОВУЮЧИЙ. Добре, тоді пропускаємо, добре, тоді пропускаємо, не голосуємо.</p>
<p>6 поправка. Железняк, не наполягає.</p>
<p>7-а, Железняк, не наполягає.</p>
<p>8-а, Мокан. Наполягає, да? Разумков, будь ласка.</p>
<p></p>
<p>РАЗУМКОВ Д.О. Руслан Олексійович, так само, будь ласка, з 8-ої по 12-у дайте мені 2 хвилини.</p>
<p></p>
<p>ГОЛОВУЮЧИЙ. Будь ласка, 2 хвилини, з 8-ої по 12 поправку.</p>
<p></p>
<p>12:48:00</p>
<p>РАЗУМКОВ Д.О.</p>
<p>Шановні колеги, скажіть, будь ласка, що ми вообще з вами розглядаємо? Сьогодні завдяки колегам з різних фракцій, особливо я хотів би подякувати Южаніній, з'явилася інформація, що 207 мільярдів у цьому законопроекті закладені з повітря.</p>
<p>Чому я кажу про повітря? Тому що 207 мільярдів – це та сума, яку ми маємо забрати у місцевих влад в якості ПДФО. Вам про це на фракції "Слуга народу" розповіли? Якщо можна, я хотів би, щоб це підтвердила пані голова комітету: чи це відповідає дійсності, чи було це зазначено міністром, заступником міністра Улютіним сьогодні на комітеті, чи ми приймаємо закон, зміни до Бюджетного кодексу, які нічим не забезпечені. Тобто ми знову розводимо на м'якуші наших захисників, чи що ми робимо? Ми зараз приймемо закон, потім не буде змін до 10037 і фінансування не буде? Чи завтра, чи сьогодні ви будете шантажувати зал, розповідаючи, що ми прийняли 10038, і після цього ми маємо, просто зобов'язані забрати гроші у місцевої влади?</p>
<p>Роксолана Андріївна, я прошу, щоб ви підтвердили або спростували слова заступника міністра, чи було це зазначено на комітеті, чи відповідає це дійсності. І якщо це відповідає дійсності, яке ми маємо право згідно Бюджетного кодексу, згідно незабезпеченості розглядати законопроект 10038?</p>
<p>Дякую.</p>
<p></p>
<p>ГОЛОВУЮЧИЙ. Не голосуємо, так, Дмитро Олександрович?</p>
<p>Коротка відповідь, будь ласка, комітету.</p>
<p></p>
<p>12:49:56</p>
<p>ПІДЛАСА Р.А.</p>
<p>Шановні колеги, доброго дня. Я хочу сказати, що ви всі знаєте, що потреби оборони і всі розпорядники в секторі безпеки і оборони фінансуються винятково з внутрішніх ресурсів, тобто з податків та зборів, які сплачують українські платники податків, українські юридичні особи.</p>
<p>Що стосується законопроекту 10038, як будуть покриватися ці кошти. Всі 303 мільярди гривень на оборону, 208 мільярдів гривень уряд сподівається додатково позичити у вигляді облігацій внутрішньої державної позики, на 26 мільярдів гривень будуть перевиконані неподаткові надходження і ще 69 мільярдів нам потрібно буде профінансувати з інших джерел. Це можуть бути або залишки на єдиному казначейському рахунку, або, як Дмитро Олександрович дуже правильно сказав, також сюди може бути врахований і податок на доходи фізичних осіб, який уряд планує…</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Можемо йти далі, так? Наступна 13 поправка, Мокан. Теж Разумков. Будь ласка, Дмитро Олександрович.</p>
<p>Ви теж берете п'ять, так?</p>
<p></p>
<p>12:51:09</p>
<p>РАЗУМКОВ Д.О.</p>
<p>Давайте, щоб була трошки різноманітність, чотири правки – 2 хвилини, і будемо рухатись далі.</p>
<p></p>
<p>ГОЛОВУЮЧИЙ. Добре. До 17-ї давайте, будь ласка.</p>
<p></p>
<p>12:51:21</p>
<p>РАЗУМКОВ Д.О.</p>
<p>Дякую. Роксолана Андріївна, я ще раз задаю запитання. Дайте чітку відповідь, чи сьогодні на комітеті заступник міністра визнав, що 207 мільярдів гривень, які зазначені в цьому законі, - це гроші, які планують забрати згідно закону, Ніна Петрівна про це казала, 10037? Тому що внутрішніх запозичень Міністерство фінансів на 207 мільярдів сьогодні забезпечити не може. Ми з вами бачимо, як виходять з ОВГЗ, як виходять на міжнародні торги, і за великим рахунком сьогодні ми всі розуміємо, що забезпечення немає.</p>
<p>Якщо це враховується, все-таки доходи, доходи державного бюджету згідно того, що ви заберете від 10037, тобто заберете військове ПДФО у місцевої влади, таким чином узурпувавши владу на центральному рівні. Якщо завтра не буде прийнятий Закон 10037, чи гарантуєте ви, що фінансове забезпечення Закону 10038 передбачено в бюджеті держави?</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Роксолана Андріївна. Якщо бажаєте відповісти, будь ласка.</p>
<p></p>
<p>12:52:50</p>
<p>ПІДЛАСА Р.А.</p>
<p>Дуже коротко. Ні, неправда, перший заступник міністра фінансів такого не казав. І, більше того, це нереалістична цифра за три місяці року, які залишилися, 207 мільярдів не надійде від ПДФО і тим паче від військового ПДФО. Загалом військове ПДФО за 2023 рік складе всього 101 мільярд, тобто за останній квартал близько 25 мільярдів.</p>
<p></p>
<p>ГОЛОВУЮЧИЙ. Дякую.</p>
<p>Йдемо далі. 17 поправка. Шпак піднімала руку, здається. Народна депутатка Шпак, ви піднімали руку. Будь ласка.</p>
<p></p>
<p>12:53:24</p>
<p>ШПАК Л.О.</p>
<p>А можна 2 хвилини? У мене дві поправки.</p>
<p></p>
<p>ГОЛОВУЮЧИЙ. А які у вас поправки, які номери?</p>
<p></p>
<p>ШПАК Л.О. 387-а і 716-а.</p>
<p></p>
<p>ГОЛОВУЮЧИЙ. Ні-ні, ми зараз на 17-й поправці.</p>
<p>Ми на 17 поправці. Вона ваша.</p>
<p></p>
<p>ШПАК Л.О. Ні, тоді давайте пізніше.</p>
<p></p>
<p>ГОЛОВУЮЧИЙ. Йдемо далі. Добре.</p>
<p>Ви будете, да? Будь ласка, Разумков Дмитро Олександрович. Скільки цього разу?</p>
<p></p>
<p>12:53:48</p>
<p>РАЗУМКОВ Д.О.</p>
<p>Дякую, Руслан Олексійович. Давайте до п'яти повернемось. Ми ж не поспішаємо.</p>
<p></p>
<p>ГОЛОВУЮЧИЙ. Давайте. Прекрасний варіант.</p>
<p></p>
<p>РАЗУМКОВ Д.О. Шановні колеги, ми маємо гарну назву законопроекту. Але що під ним знаходиться? Я хотів би подякувати колегам з фракцій, які підготували аналітику по ньому. Так от найбільше збільшення у відсотках відбувається такого державного органу, який наближає нашу з вами перемогу під назвою БЕБ. Це той БЕБ, на який виділяється зараз 800… 818, майже 819 мільйонів. А скажіть мені, будь ласка, скільки вони повернули грошей до державного бюджету за минулий рік? Вони повернули всього 32 мільйони. Вам не здається, що ви направляєте гроші не туди? Вам не здається, що ви намагаєтесь забрати гроші у військових і…</p>
<p></p>
<p>ГОЛОВУЮЧИЙ. Дві хвилини. Ще одну хвилину дайте, будь ласка, завершити. Ми ж домовлялись, п'ять на два міняємо. Будь ласка.</p>
<p></p>
<p>12:54:57</p>
<p>РАЗУМКОВ Д.О.</p>
<p>Абсолютно вірно. Дякую.</p>
<p>Вам не здається, що ви забираєте гроші у військових і віддаєте їм, незрозуміло кому? В чому потреба, дуже хотілося б почути міністра фінансів, почути всіх колег з уряду, бажано ще й Прем'єра, монобільшість, які в пріоритетах між армією і структурою, яка знищує бізнес, обирають структуру, яка знищує бізнес. Де логіка? Де державницька позиція? Де відсутність корупції? Роксолана Андріївна, ваша позиція, якщо можна, як голови комітету, чи є сенс фінансувати БЕБ замість того, щоб фінансувати Збройні Сили України?</p>
<p></p>
<p>ГОЛОВУЮЧИЙ. Шановні колеги… Роксолана Андріївна, хочете відповісти чи йдемо далі? Йдемо далі. Дякую.</p>
<p>Наступна, Дмитро Олександрович. Микиша, Божик, ви тут теж є, 21-а. Беремо? П'ять на два?</p>
<p></p>
<p>12:55:59</p>
<p>РАЗУМКОВ Д.О.</p>
<p>Я вам… ви погано порахували, з 22-ї.</p>
<p></p>
<p>ГОЛОВУЮЧИЙ. Ні. Справа в тому, що там…</p>
<p>Секундочку.</p>
<p></p>
<p>12:56:29</p>
<p>РАЗУМКОВ Д.О.</p>
<p>Там було 4, 5 і 5. Рахую я непогано. Це я по бюджету вам покажу.</p>
<p></p>
<p>ГОЛОВУЮЧИЙ. Одну секундочку. Я вам зараз скажу. Ви взяли 5, потім ми почали з шостої. А 6-а Железняка просто. Це ви рахуєте погано, Дмитро Олександрович. Якщо ви так бюджет рахуєте, то… Тут одна була поправка Железняка.</p>
<p>Тому 21-а. Будь ласка.</p>
<p></p>
<p>12:56:51</p>
<p>РАЗУМКОВ Д.О.</p>
<p>Руслан Олексійович, я точно непогано рахую, тому що 1-а, 2-а, 3-я, 4-а, 5-а мої. 6-а, 7-а були Железняка. 8-а, 9-а, 10-а, 11-а, 12-а мої. Після цього йшли чотири правки. Після 5 і зараз 5. Дайте час спочатку.</p>
<p></p>
<p>ГОЛОВУЮЧИЙ. Будь ласка, з якої ви починаєте і скільки поправок берете?</p>
<p></p>
<p>РАЗУМКОВ Д.О. З 22-ї. Можете мене міністром фінансів призначити. Ефективності буде більше.</p>
<p></p>
<p>ГОЛОВУЮЧИЙ. 22-а. Будь ласка, давайте з 22-ї, Дмитро Олександрович.</p>
<p></p>
<p>РАЗУМКОВ Д.О. Шановні колеги, на БЕБ в цьому законопроекті збільшується фінансування на 63 відсотки. 63 відсотки. Замість того, щоб направити ці гроші на армію, ви туди відправляєте ресурси державного бюджету. І сьогодні ми дуже багато чуємо і від міністра, і від голови профільного комітету, від монобільшості, що нам не вистачає грошей. А в чому смисл і сенс відправляти гроші на БЕБ? Що це додасть нашій державі?</p>
<p>Наступне питання. Це питання забезпечення Секретаріату Кабінету Міністрів України. А скажіть, будь ласка, а що не вистачає Кабміну? Чому саме передбачено додаткове фінансування? Чим це викликано? Я хотів би почути позицію, Роксолана Андріївна, вашу, не відмовчуйтесь вже.</p>
<p>Я дуже радий, що ви мовчки згодились з тим, що виділяти гроші на БЕБ немає сенсу і треба виділяти на Збройні Сили України. Однак ви утримались, коли наша команда "Розумної політики" пропонувала вам перерахувати гроші, перерозподілити гроші з БЕБу до Збройних Сил України. Ви це не підтримали на комітеті. Я не знаю, чому, хто прийняв таке рішення. Я думаю, що в Офісі Президента. Але я сподіваюся, що ви тут зможете пояснити, чому ми виділяємо кошти на Секретаріат Кабміну.</p>
<p>Дякую.</p>
<p></p>
<p>ГОЛОВУЮЧИЙ. Коротко можете, так? Будь ласка.</p>
<p></p>
<p>12:58:38</p>
<p>ПІДЛАСА Р.А.</p>
<p>Да. Хочу повернутися до питання Бюро економічної безпеки. Я хочу сказати, по-перше, що бюджетний комітет не формує політику у сфері економічної безпеки. І наш Комітет профільний з податкової і митної політики все ж таки ухвалив рішення, яке затвердила Верховна Рада, про створення БЕБ. Тому поки воно є, поки цей орган державний є і поки він існує, ми повинні його фінансувати. Якщо Верховна Рада ухвалить інакше рішення, ми не будемо його фінансувати.</p>
<p>Але я хочу звернути увагу, що загальний обсяг видатків державного бюджету, який ми сьогодні будемо голосувати, складає 317 мільярдів гривень. А БЕБ, про який ми говоримо, складає 0,06 від загальних видатків. Мені здається, що це взагалі не має значення в масштабах бюджету оборони, який ми сьогодні маємо ухвалити.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Дмитро Олександрович, наступна 27-а тире яка?</p>
<p></p>
<p>12:59:43</p>
<p>РАЗУМКОВ Д.О.</p>
<p>Не будемо змінювати традиції, п'ять на два, і йдемо далі.</p>
<p></p>
<p>ГОЛОВУЮЧИЙ. Добре, давайте.</p>
<p></p>
<p>РАЗУМКОВ Д.О. Роксолано Андріївно, мені дивно чути від голови бюджетного комітету воюючої держави, що 250 чи там 260 мільярдів гривень… мільйонів гривень – це ні про що. Ви вважаєте, що ці кошти не можна було направити з БЕБ на Збройні Сили України і таким чином забезпечити їх спроможність? Ну, це некоректно, це неправильно, це нерозумно. Це небагато, але знаєте, дуже легко розпоряджатися не своїми грошима. Якщо б ви з бюджетним комітетом скинулись на БЕБ, то в мене б запитань не було. Я думаю, що у вас там є колеги, це не до вас відноситься, є колеги, які б могли скинутися і навіть не помітити такого, а потім тихенечко в ліс піти, як деякі.</p>
<p>Але, коли ви говорите, що це дуже мало, мало сьогодні не буває. Тому що кожна копійка має йти на Збройні Сили України, кожна копійка має йти на сектор безпеки, кожна копійка має на забезпечення тимчасово переміщених осіб, на виплати "тридцятки" і "сотки" нашим захисникам, на виплати 15 мільйонів родинам загиблих, яких я тут теж не побачив. Тому давайте підбирати все ж таки вислови. Ви дійсно вважаєте, що це дуже мало і для бюджету це нічого не варте?</p>
<p>Дякую.</p>
<p></p>
<p>ГОЛОВУЮЧИЙ. Роксолана Андріївна, бажаєте, будь ласка, відповідайте.</p>
<p></p>
<p>13:01:31</p>
<p>ПІДЛАСА Р.А.</p>
<p>Да, я коротко відповім про те, чи можна ці кошти спрямувати на потребу оборони. Ні, не можна. Тому що на потреби оборони спрямовуються лише наші внутрішні ресурси, тобто кошти, які сплачують наші платники податків як фізичні, так і юридичні особи. І відповідно всі кошти зараз, які ми збираємо всередині країни, а також внутрішні запозичення, 100 відсотків цих коштів спрямовуються на фінансування оборони,. На фінансування Бюро економічної безпеки спрямовуються кошти міжнародних партнерів.</p>
<p></p>
<p>ГОЛОВУЮЧИЙ. Дякую за роз'яснення.</p>
<p>Будь ласка, далі 32-а. Дмитро Олександрович, знову ваша, знову п'ять на два. Будь ласка, з 32-ї.</p>
<p></p>
<p>13:02:10</p>
<p>РАЗУМКОВ Д.О.</p>
<p>Дякую, Руслан Олексійович. Роксолана Андріївна, ви маніпулюєте, при всій повазі. Скажіть, будь ласка, чи можуть бути ці кошти направлені на соціальні виплати? Можуть? Можуть. Правда? Тобто це абсолютно не є грошима, які ви не можете направити на виплати загиблим, які ви не можете направити на відновлення житла людям, які постраждали в Ірпені, в Бучі, правда. Тому що ви гарно називаєте про сектор безпеки, а потім починаєте фінансування казна-що. Да, дійсно, ви молодці, ви виділили тут 195 мільярдів на армію, на Збройні Сили Україні, це правда, це молодці. Але це рівно на 58 мільярдів менше аніж просив Міністр оборони, менше. І зараз ви розповідаєте, що ми не можемо це перенаправити. Давайте я вам допоможу, давайте зараз знімемо цей бюджет, давайте сядемо в комітеті, закриємося, візьмемо фахівців, якщо їх не вистачає в комітеті, і все нормально перепишемо. Я вам більше скажу, знайдемо кошти на армію, знайдемо кошти на сектор безпеки і оборони. Да, загубимо БЕБ, да, загубимо секретаріат, да, загубимо групу в полосатих купальниках із МЗС, і далі будемо працювати, працювати на перемогу, а не на забезпечення чиновничих структур.</p>
<p>Готові? Готові зараз зняти і перейти до підготовки до повторного другого читання? Будь ласка.</p>
<p></p>
<p>ГОЛОВУЮЧИЙ. Дякую.</p>
<p>Наступна поправка 37. Вона каже, що вона відповіла попередній раз.</p>
<p></p>
<p>13:04:03</p>
<p>РАЗУМКОВ Д.О.</p>
<p>Ні, як вона відповіла?</p>
<p></p>
<p>ГОЛОВУЮЧИЙ. Будь ласка, 37-а.</p>
<p>Ви відповісте? Будь ласка.</p>
<p></p>
<p>13:04:14</p>
<p>ПІДЛАСА Р.А.</p>
<p>Не готові відправити на друге читання, на повторне друге читання, тому що у нас тут буквально 10 хвилин назад стояв міністр оборони, який сказав, що в кінці жовтня йому не буде чим заплатити грошове забезпечення військовослужбовцям на фронті. Тому зараз нам кожна хвилина важлива, і ми маємо пройти цей законопроект якомога швидше.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 38-а, Тимошенко Юлія Володимирівна. Будете? Не буде. Будете?</p>
<p>Юлія Володимирівна, ваша поправка 38. Будь ласка.</p>
<p></p>
<p>13:04:47</p>
<p>ТИМОШЕНКО Ю.В.</p>
<p>Шановні колеги, мова тут йде про збільшення видатків на лікування поранених наших бійців. Справа в тому, що ситуація з фінансуванням медичних пакетів, вона є вкрай критичною саме для лікування політравми, політравми. І ми пропонували, щоби в цьому законопроекті було передбачено 3 мільярди 578 тисяч 027 збільшення доходної частини для того, щоб можна було направити це на збільшення видатків по медичним пакетам для лікування поранених. Це не просто правка, це правка, яка обговорена з сотнями головних лікарів, начальників госпіталів, з НСЗУ.</p>
<p>Я дуже прошу підтримати, тому що це є сьогодні пріоритет номер один, поставити на ноги поранених.</p>
<p></p>
<p>ГОЛОВУЮЧИЙ. Позиція комітету по 38 поправці.</p>
<p></p>
<p>13:05:56</p>
<p>ПІДЛАСА Р.А.</p>
<p>Шановні колеги, 38 поправка відхилена. Але з того блоку поправок ми врахували поправку 90, яка на цю ж тему, врахували її частково. І фактично ми пропонуємо доручити Кабінету Міністрів на період дії воєнного стану при розрахунку тарифів та коригувальних коефіцієнтів на медичні і реабілітаційні послуги, які включають в тому числі посилене п'ятиразове харчування, під час проходження реабілітації в лікувальних і реабілітаційних закладах для всіх військовослужбовців і осіб рядового та начальницького складу та усіх людей, які отримали травму, поранення або каліцтво, пов'язане із захистом Батьківщини, ми будемо вимагати від Кабінету Міністрів опрацювати питання застосування підвищуючого коефіцієнта, що є не меншим 3,0. Тобто щоб пакет НСЗУ був утричі дорожчий для людей, які отримали травму під час ведення бойових дій.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, Юлія Володимирівна, ви наполягаєте на цій поправці чи йдемо далі? Йдемо далі. Дякую.</p>
<p>Наступна 39 поправка, Мокан. Разумков, так? Будь ласка. Теж п'ять поправок?</p>
<p></p>
<p>13:07:16</p>
<p>РАЗУМКОВ Д.О.</p>
<p>Да, Руслане Олексійовичу, давайте п'ять поправок, щоб у нас уже.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>13:07:28</p>
<p>РАЗУМКОВ Д.О.</p>
<p>Так, включіть спочатку, час, будь ласка.</p>
<p>Роксолано Андріївно, дякую. Дякую. Я важливі речі кажу, давайте все ж таки поважати один одного, не бути Даніловим, да, не вважати себе і парламент басейном і групою в полосатих купальниках.</p>
<p>Дивіться, ви правильно зазначили, виступав міністр і сказав про те, що треба гроші. Супер! Ви ж люди дуже конструктивні. З "Розумної політики" є правильна пропозиція. Давайте зараз приймемо одну правку, яка сьогодні виділить Міністерству оборони пану Умєрову, Збройним Силам України навіть той об'єм, який є в цьому законопроекті, – 192 мільярди, якщо не помиляюсь. Так? А все інше відкладемо, сядемо, попрацюємо, візьмемо грамотних людей, тих, хто в цьому розбирається, тих, хто знає, як рахувати, і перерозподілимо кошти на Збройні Сили України. А БЕБ трошки відпочине, Секретаріат Кабміну трошки теж відпочине.</p>
<p>Я можу просто запропонувати тим, хто, ну, неготовий, поїхати, поспілкуватися з хлопцями, з дівчатами на фронті. Вони точно більш... більш ефективно, я просто довго підбираю формулювання що вони будуть казати, нам з вами зможуть пояснити куди треба виділити гроші, на які потреби. І щось мені здається, що в їх пріоритетах Секретаріат Кабміну буде стояти, ну, десь дуже далеко, якщо взагалі з'явиться. Давайте, може, так зробимо, ви ж готові підтримати міністра Умєрова, щоб ми не витрачали час, проголосувати 192 мільярди, а далі інше розділяти?</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>13:09:30</p>
<p>ПІДЛАСА Р.А.</p>
<p>Дмитро Олександрович, але крім... По-перше, ми виділили для Міністерства оборони 208 мільярдів: 196 – на забезпечення ЗСУ і 13,2 – на закупівлю і модернізацію військової техніки. Але крім Міністерства оборони, там є кошти закладені: 40 мільярдів гривень на Національну гвардію України, яка також зараз на фронті, 20 мільярдів – на Державну прикордонну службу, 19 мільярдів – на Національну поліцію, яка також має в своєму складі штурмові підрозділи "Лють" і крім того, 4,4 мільярда – на виробництво боєприпасів, крім того, 16,5 мільярда закладено на допомогу на проживання внутрішньо переміщеним особам. Мені здається, що ці видатки не можуть і не повинні зараз чекати, щоби ми їх відкладали і щось перераховували.</p>
<p></p>
<p>ГОЛОВУЮЧИЙ. Дякую.</p>
<p>44 поправка, Тимошенко Юлія Володимирівна. Наполягаєте? Не наполягає. Наполягаєте, ні? Будь ласка, Юлія Володимирівна Тимошенко.</p>
<p></p>
<p>13:10:30</p>
<p>ТИМОШЕНКО Ю.В.</p>
<p>Шановні колеги, я хочу подякувати бюджетному комітету і голові бюджетного комітету за те, що ви передбачили порядок як ми будемо збільшувати видатки для лікування поранених.</p>
<p>Вчора я також мала зустріч з міністром фінансів, який також підтримав збільшення фінансування для лікування поранених. Це була абсолютно конструктивна розмова, і я хочу міністру фінансів за це подякувати. Але нам треба – це наш з вами моральний обов'язок, - розробити і механізми, і джерела, і, безумовно, збільшити ці видатки. Тому що є проблема: там, де у військових політравма; там, де у військових складні поранення, які потребують довгого лікування, там не вистачає фінансових ресурсів.</p>
<p>І я просила би, щоб після прийняття цих змін до бюджету, щоб ми все-таки на базі тимчасової слідчої комісії…</p>
<p></p>
<p>ГОЛОВУЮЧИЙ. Дякую.</p>
<p>Будь ласка, йдемо далі. Знову Дмитро Олександрович. П'ять поправок на 2 хвилини? Будь ласка. 45-а, я вам нагадаю, на якій ви.</p>
<p></p>
<p>13:11:45</p>
<p>РАЗУМКОВ Д.О.</p>
<p>До 49-ї.</p>
<p></p>
<p>ГОЛОВУЮЧИЙ. До 49-ї. Будь ласка.</p>
<p></p>
<p>РАЗУМКОВ Д.О. Абсолютно вірно.</p>
<p>Роксолана Андріївна, я пишаюся тим, що ви перерахували дійсно важливі статті і дійсно важливі видатки, які заклали в бюджет, зміни до бюджету на 2023 рік. От давайте їх і проголосуємо. Тобто я розумію, що ми наближаємось до логічного, правильного вирішення питання. Профінансуємо Збройні Сили, профінансуємо закупівлю озброєння, профінансуємо Нацпол, Національну гвардію – все те, про що ви сказали. Це, дійсно, важливо. І навіть ви як голова комітету це визнаєте, говорячи про те, що це невідкладні видатки. Погоджуюсь, давайте їх проголосуємо, а все інше будемо перерозподіляти на такі самі важливі видатки. Ні на БЕБ, ні на Секретаріат Кабміну, ні на РНБО, ні на що інше, а нашу з вами армію, на наших з вами захисників, на наші сили безпеки і оборони. Правда? О, бачите, ви киваєте, значить, погоджуєтесь зі мною. Давайте так поставимо. Ви готові зараз змінити бюджет на користь армії чи ні? Не готові. Ну, Роксолана Андріївна, хіба це державницька позиція? Хіба може бути так, що народний депутат України, голова комітету не підтримує видатки на Збройні Сили України, збільшення видатків на Збройні Сили України?</p>
<p>Давайте поставимо це питання в залі, може, зал підтримає, може шановний Голова буде готовий на це.</p>
<p>Дякую.</p>
<p></p>
<p>ГОЛОВУЮЧИЙ. Позиція, будь ласка, комітету.</p>
<p></p>
<p>13:13:35</p>
<p>ПІДЛАСА Р.А.</p>
<p>Я підтримую збільшення видатків на Збройні Сили України, і навіть сама подавала законопроект. Один із законопроектів про збільшення видатків на оборону на 500 мільярдів ми проводили через бюджетний комітет весною.</p>
<p>Але мені здається, що тут потрібно всім нашим глядачам і народним депутатам нагадати, що коли ми ухвалюємо Закон про Державний бюджет, ми фактично надаємо асигнування, ми дозволяємо головному розпоряднику, наприклад, Міністерству оборони зареєструвати в казначействі платіжку або багато платіжок на відповідну суму, наприклад, на 196 мільярдів. Але для того, щоб оплатити ці платіжки, на Єдиному казначейському рахунку повинні бути гроші.</p>
<p>Міністерство оборони подало запит на фінансування на 7 трильйонів гривень. У нас ніколи не буде на Єдиному казначейському рахунку 7 трильйонів гривень, щоб оплатити ці кошти. Тому ми, на жаль, працюємо в межах наявних ресурсів.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, далі. Дмитро Олександрович, з 50-ї – 50-а, 51-а, 52-а, 53-я, 54-а, правильно? 2 хвилини.</p>
<p></p>
<p>13:14:50</p>
<p>РАЗУМКОВ Д.О.</p>
<p>Роксолана Андріївна, в нас з вами не глядачі, ми поки що не виступаємо в комедійних шоу і не ведемо програми. Поки що ми народні депутати, як життя складеться після завершення каденції, це ми теж побачимо. Але нас із вами дивляться не глядачі, а народ України, який нас сюди відправляв для того, щоб ми працювали на нього.</p>
<p>Не на Міністерство фінансів, якому ви додатково виділяєте кошти, не на УДО. Скажіть, будь ласка, яка потреба зараз збільшувати Державну службу охорони? Там дуже багато фахівців, я з дуже великою повагою до них ставлюся, вони дуже багато робили і роблять правильних справ. А чому ми сьогодні на них виділяємо додаткові кошти? На щастя, хлопці знаходяться все ж таки тут і, можливо, треба ці кошти перерозподілити на ГУР або перерозподілити на Збройні Сили України і все ж таки більше поважати людей, які нас сюди відправили працювати. Я думаю, що це було б коректно, це було б розумно і правильно.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Роксолана Андріївна.</p>
<p></p>
<p>13:16:14</p>
<p>ПІДЛАСА Р.А.</p>
<p>Я хочу, я погоджуюся, що нас дивляться не глядачі, а громадяни України, але все ж таки, я сподіваюся, вони нас будуть дивитися хоча би в записі, це засідання, тому, я вважаю, треба пояснювати кожну позицію в цьому важливому законопроекті, в цьому важливому бюджеті.</p>
<p>Що стосується Управління державної охорони, ми не збільшуємо кількість людей, які працюють в Управлінні державної охорони, але ми збільшуємо видатки на їх матеріально-технічне забезпечення. Чому, пояснюю. До нас зараз приїжджає багато іноземних делегацій в Київ, які нам потрібні для того, щоб формувати світові коаліції на підтримку надання нам літаків F-16, на підтримку застосування санкцій, на підтримку конфіскації активів Російської Федерації, які знаходяться на рахунках в Європейському Союзі. Всі ці міжнародні партнери нам потрібні в Києві, але, на жаль, вони не будуть приїжджати сюди, якщо ми не будемо їх охороняти під час військових дій.</p>
<p></p>
<p>ГОЛОВУЮЧИЙ. Дякую.</p>
<p>55, 56, 57, 58, 59-а. Все вірно, Дмитро Олександрович? Будь ласка, дві хвилини.</p>
<p></p>
<p>13:17:24</p>
<p>РАЗУМКОВ Д.О.</p>
<p>Роксолана Андріївна, ви самі собі протирічите. По-перше, ви не збільшуєте кількість людей, але делегації, які треба обслуговувати. Людей тоді вистачає. Додаткових видатків не треба. Максимум на паливо, да? То скинетесь з бюджетного комітету, але це мова не про яку цифру має йти. Це я вам зараз скажу, скільки ви виділяєте на паливо для Управління державної охорони. Ух, ти, ви збільшуєте на 230 мільйонів. А не забагато вам буде бензину? Не захлинеться ніхто?</p>
<p>По-друге, якщо ви в цьому бюджеті якраз забираєте кошти у антикорупційних органів, якщо у вас буде залишатися такий рівень корупції, я зараз не до вас персонально, я до вас як до представника влади, то до вас не будуть їздити жодні делегації. І ці дзвоники ми вже отримуємо постійно. І ви в тому числі про це знаєте. Саме тому до нас вже присилають ревізорів, яких теж треба буде охороняти. І ви їм іще лікарів поставте, тому що треба буде підтримувати їх здоров'я, тому що, дивлячись на той рівень корупції, який сьогодні процвітає, в них можуть не витримати нерви. І це безпосередньо буде бити по нашому бюджету, тому що ми не будемо отримувати міжнародну допомогу і вам не буде чого розподіляти. Будемо просто нуль на нуль ділити, хоча так і не можна, але в бюджетному комітеті і таке я бачив.</p>
<p></p>
<p>ГОЛОВУЮЧИЙ. Шановні колеги, наступна поправка. Дмитро Олександрович, може, десять на два вже змінимо? П'ять на два? Добре. Наступна 60-а, 61-а, 62-а, 63-я, 64-а. Дмитро Олександрович, 2 хвилини, будь ласка.</p>
<p></p>
<p>13:19:16</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>А скажіть, будь ласка, Фонд державного майна України 43 мільярди... мільйони плюс, вибачте. А скажіть, будь ласка, в чому логіка? Замість того, щоб фонд сам себе забезпечував, здаючи в оренду... Коли там працював Умєров, він не звертався до Верховної Ради з проханням збільшити фінансування. Тільки ви його поміняли, вам одразу треба туди щось загнати, гроші. Можливо, поки він там сидів, ніхто не міг розпиляти, зараз так буде зручно зробити?</p>
<p>Я розумію, що в порівнянні з паливом на Управління державної охорони це дитячі забавки у вашому розумінні. 43 мільйони - хіба це гроші для бюджетного комітету? Але навіщо їх туди направляти? На які потреби? Зазначте, будь ласка, хотілося б почути фахову позицію вас як голови комітету, тому що формулювання це не ми, це Мінфін запитувати будуть з вас, запитувати будуть з них, запитувати будуть наші військові з усіх, хто працює в комітеті або робить вигляд. Тому дайте, будь ласка, відповідь, навіщо, на які потреби ви виділяєте 43 мільйони. Теж делегації зустрічати? Ні? А навіщо? На зарплати? Не на зарплати. А на що? На що? Скажіть, будь ласка, я слухаю.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>13:20:50</p>
<p>ПІДЛАСА Р.А.</p>
<p>Пан Рустем Умєров, коли працював Головою Фонду державного майна, провів дуже ґрунтовну роботу і звільнив багато людей із Фонду державного майна. На жаль, за чинними законами України ми маємо, точніше, Фонд держмайна має виплатити їм компенсації, цим звільненим особам. Тому їм потрібні ці кошти для того, щоб виплатити компенсації, інакше вони змушені будуть виплатити більші суми після того як суд прийме рішення на користь постраждалих, в даному випадку постраждалих осіб. Але ми розуміємо, що ці особи не такі вже і постраждалі і звільнив їх пан Умєров за діло. Але, на жаль, не хотілося би, щоб держава порушувала закон в цьому питанні.</p>
<p></p>
<p>ГОЛОВУЮЧИЙ. Будь ласка, поправка… Той самий формат, так, Дмитро Олександрович? 65, 66, 67, 68, 69. Будь ласка, Разумков.</p>
<p></p>
<p>13:21:44</p>
<p>РАЗУМКОВ Д.О.</p>
<p>Роксолана Андріївна, ви знову трошки собі протирічите. Умєров позвільняв, а вам ще треба гроші. А хіба так можна? Після війни будете виплачувати. Ну, він позвільняв… Ви можете знайти їм роботу. Там якраз, от коли на фронт приїздиш, спілкуєшся з нашими захисниками, стільки вільних позицій, які можна було б обійняти, і зарплата хороша, якщо на нулі. Я думаю, що було б варто колег зразу забезпечити такою роботою, аніж виділяти 43 мільйони на компенсації. Випишете їм сертифікати, потім будете роздавати. Хай ідуть в суд, хай ідуть в суд, а потім будете виплачувати, якщо суд прийме таке рішення, тому що він у нас приймає рішення, коли корупціонери не корупціонери, потім Рафік не виноват. Потім будемо вирішувати, якщо буде така необхідність.</p>
<p>Але я не думаю, що багато з них підуть до суду. Давайте ці кошти переведемо на Збройні Сили. Ви не вважаєте, що це більш пріоритетно? На Національну гвардію, навіть на поліцію. На питання розмінування територій, які стоять сьогодні першочерговими. І це буде правильно і зрозуміло, і коректно на відміну від того, що пропонуєте ви в цьому законопроекті.</p>
<p>Готові зняти 43 мільйони? Чи ви все-таки вважаєте, що людей, яких звільнили, оскільки вони є неефективними, ви як представник держави маєте виплатити їм кошти? Чи вважаєте ви це коректним, правильним і розумним?</p>
<p>Дякую. Ми в команді "Розумної політики" це точно не підтримуємо.</p>
<p></p>
<p>ГОЛОВУЮЧИЙ. Дякую.</p>
<p>Наступна поправка 71. Дмитро Олександрович, дивіться, я би хотів, ви ж людина, яка добре розуміється на Регламенті, що при доповіді цих поправок, про які ви говорите, була доповідь саме по цих поправках. Я не буду зачитувати ці поправки і їхню сутність. Но вони дуже мало корелюються з тими проблемами, які піднімаєте ви. Тому комітет може відповідати виключно по поправках. Ну, він не може відповісти на те, якщо йде п'ять однакових поправок: змінити уряд України на Кабінет Міністрів України, змінити програми та заходи на програми, заходи і завдання, змінити назву закону. Ну, їм складно відповідати на ті речі, які не є в поправках.</p>
<p>Давайте, може, логічніше буде, перейдемо до тих поправок, які важливі, які ви піднімаєте, даєте конкретні цифри і розрахунки, і тоді голова комітету дасть вичерпну вам відповідь, вичерпну, на всі ці питання. Бо, чесно, я не знаю, що Роксолані Андріївні відповідати на поправку, де сказано: замінити слова такого змісту словами наступного змісту, оскільки наступного змісту це русизм, і вона не є редактор. Розумієте? Тому давайте перейдемо, мабуть, до тих поправок, які справді у вас серйозні є, і почнемо з них. І тоді голова комітету дасть відповідь на всі ваші питання. Дякую.</p>
<p>Роксолана Андріївна, йдемо далі.</p>
<p>Наступна. Дмитро Олександрович, 71-а, 72-а, 73-я, 74-а, 75-а. Я правильно озвучив?</p>
<p>Будь ласка, Дмитро Олександрович.</p>
<p></p>
<p>13:25:08</p>
<p>РАЗУМКОВ Д.О.</p>
<p>Руслан Олексійович, правок не буває важливих або неважливих. Їх достатньо важливими, якщо вважає депутат, він має право про них поговорити. Це перше.</p>
<p>По-друге. Ми зараз говоримо не про підходи. Ми говоримо про те, що якщо зараз голова комітету погодиться збільшити те, що запропонувала наша команда, команда "Розумної політики", забрати гроші у вище зазначених уряду – Кабміну, міністерств і збільшити видатки на ЗСУ і на Міністерство оборони на майже 11 мільярдів, які запропоновані правками, то зараз все знімемо і підемо далі, які запитання. Якщо буде погоджена така позиція, ми готові за це проголосувати і не витрачати час.</p>
<p>Але я розумію, що для багатьох колег треба повторити декілька раз, тому я і вимушений. І це ж не для вас, не для Роксолани Андріївни, для багатьох інших колег, щоб вони почули позицію. Можливо, в них зміниться бачення, можливо, вони зрозуміють, що треба голосувати за армію, а не за уряд, який змінюється на Кабінет Міністрів або навпаки. Я думаю, що це буде коректно і правильно.</p>
<p>Тому я дуже дякую за пропозицію, але підемо по правках. Дякую, Роксолано Андріївно.</p>
<p></p>
<p>ГОЛОВУЮЧИЙ. Святе право народного депутата.</p>
<p>Роксолано Андріївно, будь ласка.</p>
<p></p>
<p>13:26:47</p>
<p>ПІДЛАСА Р.А.</p>
<p>Я хочу сказати, насправді, про те, які видатки на які органи ми зменшили в цьому бюджеті. Ми дуже мало зараз говоримо про це в залі, але, мені здається, це теж треба підсвітити.</p>
<p>Наприклад, на 10,7 мільярда гривень ми пропонуємо зменшити обслуговування державного боргу. На 214 мільйонів гривень ми плануємо і пропонуємо зменшити фінансування чиновників, які працюють в Державному рибному агентстві. На 132 мільйони гривень ми пропонуємо зменшити фінансування політичних партій. Міністерство молоді та спорту скоротило видатки на свою зарплату на 44 мільйони гривень. Верховна Рада України, до речі, і я хочу подякувати Апарату за це, скоротило видатки на своє утримання на 30 мільйонів гривень.</p>
<p></p>
<p>ГОЛОВУЮЧИЙ. Дякую.</p>
<p>Далі йдемо, Дмитро Олександрович. 76-а, 77-а, 78-а, 79-а, 80-а. Правильно? Будь ласка.</p>
<p></p>
<p>13:28:04</p>
<p>РАЗУМКОВ Д.О.</p>
<p>Якщо колеги по цим правкам не будуть виступати, автори цих правок, тому можемо…</p>
<p></p>
<p>ГОЛОВУЮЧИЙ. Рухатися далі, так?</p>
<p></p>
<p>РАЗУМКОВ Д.О. Ми можемо їх об'єднати і я буду просити поставити їх на голосування. Це якраз є одні з принципових правок, і я хотів би, щоб всі після цього бачили результат голосування. І це правки, які пропонують збільшити видатки саме на сектор безпеки і оборони.</p>
<p>Руслан Олексійович, я по ним проговорю і попрошу вас поставити.</p>
<p></p>
<p>ГОЛОВУЮЧИЙ. Тобто можемо ставити… Чи дати вам обнулити, так? Обнулити час, чи зразу ставимо на голосування?</p>
<p></p>
<p>РАЗУМКОВ Д.О. Не принципово, я думаю, що вистачить, якщо ні, то дасте.</p>
<p></p>
<p>ГОЛОВУЮЧИЙ. Будь ласка, давайте.</p>
<p></p>
<p>13:28:44</p>
<p>РАЗУМКОВ Д.О.</p>
<p>Шановні колеги, 76-80 правка – це правка, яка передбачає перенаправлення 50 відсотків державного дорожнього фонду на потреби армії: 25 відсотків – на розвиток, закупівлю, модернізацію та ремонт озброєння і ще 25 відсотків – на виплату винагороди, грошового забезпечення військовослужбовців Збройних Сил України та інших формувань. Чому це важливо?</p>
<p>Ви пам'ятаєте ганебнішу історію, яку ми бачили на початку року, коли прийшов міністр оборони і сказав: військові в мене попросили забрати в них "тридцятку". Потім ми з командою повертали 30 тисяч, потім були заблоковані народними депутатами, на прохання Офісу Президента, цей законопроект, він і досі лежить в стінах Верховної Ради. На жаль, Голова Верховної Ради не виносить цю блокуючу постанову. Це єдиний випадок, якого раніше не було. І для того, щоб унеможливити в подальшому такі маніпуляції з нашими захисниками, в мене велике прохання, давайте дорожній фонд перенаправимо на нашу армію, 50 відсотків, ми не забираємо все. Ми забираємо 50 відсотків, 25 з яких піде на доплати нашим захисникам, і 25 на ремонт, переоснащення озброєння. Цього сьогодні потребує дуже сильно українська армія, українські Збройні Сили.</p>
<p>Тому це вже концептуальна правка, про яку просив Руслан Олексійович, і, я сподіваюся, що вона буде підтримана залом, підтримана тими, хто дійсно хоче допомогти армії, хоче забезпечити нас зброєю, а не лише на словах розповідає, як він ратує за нашу перемогу.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Роксолана Андріївна, ви хотіли відповісти.</p>
<p></p>
<p>13:30:49</p>
<p>ПІДЛАСА Р.А.</p>
<p>Я готова відповідати на всі питання, тим паче, що вони дійсно важливі. Мені здається, що тут народним депутатам, які зараз будуть голосувати, потрібно розуміти, що ми зараз в цьому документі, в цьому законопроекті можемо написати будь-яку суму. Ми можемо написати, що фінансування Збройних Сил України буде складати до кінця року ще 3 трильйони гривень. Але щоб це фінансування дійсно було і щоби військові частини отримали якісь кошти на свої рахунки, щоби Міністерство оборони могло закупити на ці гроші снаряди і так далі, нам потрібно збільшувати доходи. Доходи, які збираються, які генеруються всередині країни. Я залюбки підтримаю будь-яку поправку, яка пропонує збільшити доходи всередині країни.</p>
<p></p>
<p>ГОЛОВУЮЧИЙ. Шановні колеги, і так, 76-у ставимо на голосування. Так? Я ставлю 76 поправку, Дмитро Олександрович, я не зрозумів.</p>
<p>Будь ласка, Разумков, включіть.</p>
<p></p>
<p>13:31:51</p>
<p>РАЗУМКОВ Д.О.</p>
<p>Якщо можна, мені за рахунок наступних п'яти ще хвилину, я хотів би задати питання Роксолані Андріївні, і потім повернутися до голосування, якщо ви не заперечуєте.</p>
<p></p>
<p>ГОЛОВУЮЧИЙ. Ні, ні, дивіться, Дмитро Олександрович, давайте якось, щоб у нас результативність була. Ви наполягаєте, щоб ми зараз голосували ці поправки? Всі ці п'ять, правильно я розумію? Почергово.</p>
<p>Включіть Разумкову мікрофон. Почергово?</p>
<p></p>
<p>13:32:11</p>
<p>РАЗУМКОВ Д.О.</p>
<p>Руслан Олексійович, я просто хочу, щоб вона зазначила, скільки грошей є в дорожньому фонді зараз і скільки це буде 50 відсотків. Просто, щоб голова комітету сказала, щоб люди розуміли, за що вони голосують. Не за 3 трильйони, не за 5 трильйонів, не за 10 гривень. Будь ласка, і тоді переходимо.</p>
<p>Дякую вам.</p>
<p></p>
<p>ГОЛОВУЮЧИЙ. Шановні колеги, я ставлю на голосування почергово п'ять поправок, щодо яких Дмитро Олександрович тільки що виступав.</p>
<p>Ставлю поправку 76. Вона комітетом відхилена. Разумков просить поставити цю поправку на врахування. Прошу народних депутатів голосувати.</p>
<p></p>
<p>13:33:02</p>
<p>За-67</p>
<p>Рішення не прийнято.</p>
<p>Поправка 77 авторства Разумкова і колег, комітетом відхилена. Позицію сторін ви почули. Прошу голосувати, 77 поправка.</p>
<p></p>
<p>13:33:26</p>
<p>За-69</p>
<p>78 поправка, те ж саме, авторства Разумкова і колег. Позицію обох сторін ви почули. Комітет пропонує її відхилити. Прошу голосувати.</p>
<p></p>
<p>13:33:51</p>
<p>За-74</p>
<p>Рішення не прийнято.</p>
<p>79 поправка авторства Дмитра Разумкова і колег. Те ж саме, вона комітетом відхилена. Позицію сторін ви почули. Прошу голосувати.</p>
<p></p>
<p>13:34:17</p>
<p>За-68</p>
<p>Рішення не прийнято.</p>
<p>І поправка 80 теж авторства Дмитра Разумкова і колег. Комітетом відхилена, аргументи ви почули. Прошу голосувати.</p>
<p></p>
<p>13:34:40</p>
<p>За-65</p>
<p>Рішення не прийнято.</p>
<p>Дмитро Олександрович, 81 ваша поправка, бо далі йде поправка Саврасова.</p>
<p>Будь ласка, 81-а. Будете наполягати?</p>
<p></p>
<p>13:34:50</p>
<p>РАЗУМКОВ Д.О.</p>
<p>Да. Роксолано Андріївно, а ви не відповіли, скільки грошей в дорожньому фонді? От шановний Руслан Олексійович просив, щоб були принципові і концептуальні правки, була принципова концептуальна правка для того, щоб народні депутати і ті, хто нас дивляться, наші з вами співгромадяни, не глядачі, не наглядачі, да, щоб вони розуміли, за що не проголосувала Верховна Рада, яку суму Верховна Рада не захотіла разом з Кабінетом Міністрів виділити Збройним Силам України. Дайте, будь ласка, відповідь, скільки грошей зараз в дорожньому фонді знаходиться. А люди в нас розумні, зможуть порахувати, що ми тільки що половину від цієї суми не захотіли перерахувати на Збройні Сили України.</p>
<p></p>
<p>ГОЛОВУЮЧИЙ. Позиція комітету по 81 поправці, будь ласка.</p>
<p></p>
<p>13:35:50</p>
<p>ПІДЛАСА Р.А.</p>
<p>Дмитро Олександрович, я спеціально зараз задала питання Державному казначейству: які касові видатки по дорожньому фонду станом на 1 жовтня, щоб надати вам максимально точну відповідь.</p>
<p>Але щодо дорожнього фонду в мене, до речі, є пропозиція, яку уряд і комітет підтримав в законопроекті 10037, яку ми будемо розглядати, це законопроект, який ми будемо наступним сьогодні розглядати. Там пропонується весь дорожній фонд, 100 відсотків спрямувати до загального фонду Державного бюджету, а, отже, на потреби оборони. Тому що із загального фонду державного бюджету по 590-й Постанові фінансується в першу чергу, а в середині оборонних видатків в першу чергу грошове забезпечення військовослужбовців, а після цього закупівля військової техніки.</p>
<p>Тому я ідеологічно вас абсолютно підтримую і сподіваюсь, що ви теж підтримаєте при наступному голосуванні. Дмитро Олександрович, от ви мене навіть не слухаєте, а я запитую...</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, наступна поправка, народний депутат Саврасов. Наполягає Саврасов? Не наполягає.</p>
<p>83 поправка, Микиша. Наполягає? Будь ласка.</p>
<p></p>
<p>13:37:11</p>
<p>МИКИША Д.С.</p>
<p>Пані Роксолано, до вас є запитання. Тут така дуже цікава правка, розділ VII "Прикінцевих положень". Що тут написано? Установити, що в 2023 році залучення грантів на бюджетну підтримку від іноземних фінансових установ може здійснюватися на підставі договорів, укладених державою в особі Міністерства фінансів України, такі договори можуть включати положення щодо відмови від суверенного імунітету України в можливих спорах щодо відповідних зобов'язань. Будь ласка, поясніть що це за відмова від суверенного імунітету України в можливих спорах?</p>
<p>Дякую.</p>
<p></p>
<p>13:37:57</p>
<p>ПІДЛАСА Р.А.</p>
<p>83 поправка – це поправка Мазурашу. Це поправка Мазурашу.</p>
<p>Вибачте, технічне в нас питання.</p>
<p>Відповідаючи по суті на ваше питання про суверенний імунітет України, мова йде про участь в судах в міжнародних юрисдикціях. Це означає, що наші міжнародні партнери, які нам надають зараз безповоротну допомогу, наприклад Сполучені Штати, і якісь прописують умови офіційно, які ми повинні виконувати, які уряд повинен виконувати від імені України, якщо умови використання цих коштів будуть порушені, то Сполучені Штати, наприклад, можуть позиватися до нас в міжнародних судах і в судах інших країн, а не в Печерському районному суді. Мені здається, це справедливо.</p>
<p></p>
<p>ГОЛОВУЮЧИЙ. Шановні колеги, йдемо далі. Наступна поправка: 84-а, 85-а, я так розумію, 86-а, 87-а і 88-а. Дмитро Олександрович, ви теж будете 2 хвилини, так? Це ваші і ваших колег.</p>
<p>Будь ласка, Разумков.</p>
<p></p>
<p>13:39:18</p>
<p>РАЗУМКОВ Д.О.</p>
<p>Роксолана Андріївна, я, на жаль, дуже уважно вас слухаю і чую, про що ви говорите. Єдина проблема, що ви навіть, бачите, не маєте правильної таблиці, тому що, коли вона зводиться на коліні, так, як це було по 10038, розумієте, і так, як це сьогодні було по 10037… От ви мене не слухаєте, навіть спиною повернулись. Я знаю, що ви мене і спиною добре чуєте. Але варто було б, щоб ви не лише чули, а й розуміли, що таблиці такого ґатунку, по таким важливим законопроектам, не готуються за пів години, так, як це, наприклад, було сьогодні. Тому що навіть ви як голова комітету не розумієте, що представляєте в залі. І це, відверто, навіть не ваша проблема, тому що це фізично неможливо: підготувати тисячу правок до розгляду, їх вивчити, лише тому, що це приймається сьогодні на сьогодні на вимогу Офісу Президента. Ну, відверто.</p>
<p>Тому я дуже чекаю інформації, про яку ви казали, з казначейства.</p>
<p>Мене дуже дивує, що ви як голова комітету не знаєте цієї інформації. Я думаю, що це один з ключових аспектів. Тим більше, завтра ви пропонуєте фактично забрати сто відсотків, не знаю чого, виходячи з ваших слів, і передати кудись. То я думаю, що не варто відкладати на завтра те, що можна зробити сьогодні: давайте 50 відсотків державного дорожнього фонду переведемо на Збройні Сили України. Я далі продовжу потім питання дорожнього фонду, куди ви його пропонуєте направити, і далі ми з вами поговоримо про це.</p>
<p>Дякую. Якщо вам є що сказати, я із задоволенням послухаю.</p>
<p></p>
<p>ГОЛОВУЮЧИЙ. Будь ласка, Роксолана Андріївна.</p>
<p></p>
<p>13:41:17</p>
<p>ПІДЛАСА Р.А. … працює мікрофон, вибачте.</p>
<p>Я якраз дуже добре знаю, що і завтра, і сьогодні я буду пропонувати спрямувати в загальний фонд державного бюджету, а отже, на потребу оборони 95 мільярдів гривень, які би за прогнозом надійшли, які за прогнозом надійдуть, мали би надійти в дорожній фонд у наступному році. Я думаю, що силам оборони вони зараз потрібніші, ніж для будівництва доріг.</p>
<p>Що стосується видатків і касових видатків дорожнього фонду, то я теж знаю, що на 1 вересня у нас залишок 7 мільярдів гривень, який можна ще розподілити. Але оскільки я хочу, щоб у нас була фахова дискусія, то мені важливо вам надати інформацію станом на 1 жовтня. Як тільки буде така відповідь, я її надам.</p>
<p></p>
<p>ГОЛОВУЮЧИЙ. Дякую.</p>
<p>89 поправка, Тимошенко Юлія Володимирівна. Наполягаєте?</p>
<p>Будь ласка, Тимошенко. Ні, не наполягаєте. Дякую, вибачте.</p>
<p>Далі, 91 поправка. Я так розумію, 2-а, 93-я, 94-а, 95-а – Дмитро Олександрович. Будь ласка.</p>
<p></p>
<p>13:42:30</p>
<p>РАЗУМКОВ Д.О.</p>
<p>Дякую, Руслан Олексійович. Дякую, Роксолана Андріївна, що ви все ж таки знаєте, скільки прогнозно державний дорожній фонд, тому що мене це просто здивувало.</p>
<p>Я просто хочу зазначити, що минулим голосуванням Верховна Рада не перерахувала, не перерозподілила 47 з половиною мільярдів, тому що ми говорили про половину дорожнього фонду, на сектор безпеки і оборони, на Збройні Сили.</p>
<p>Те, що ви пропонуєте в своєму 10037, ви пропонуєте з однієї кишені корупційної історії перекласти в іншу кишеню корупційної історії. Забрати гроші з дорожнього фонду і перекласти їх в бюджет, а потім купувати яйця по 17, потім купувати конструктори по мільйону, пательні в укриття, розписувати і розбазарювати цей бюджет нібито на відновлення, а потім ми приїздимо, з людьми спілкуємося, яким щось там типу відбудували, а по факту нічого не зробили, так як це було в Ірпені, в Бучі і в інших містах. І ці скандали, на жаль, пов'язують з заступником Офісу Президента.</p>
<p>Тому ми не підтримуємо забрати дорожній фонд і направити в такий бюджет, де знову його можна буде розмити і розсувати по кишенях. Ми пропонуємо ці кошти направити на Збройні Сили України. Тобто трохи більше ніж 42,5 мільярда… 43,5 мільярда гривень на доплати нашим захисникам і таку саму суму на ремонти, переобладнання озброєння.</p>
<p>А ви це не підтримуєте. От в цьому наша з вами принципова різниця. Я дуже сподіваюся, що до кінця цього закону ви зміните свою позицію і будете займати позицію не лише голови комітету, а громадянина України, професійної людини і…</p>
<p></p>
<p>ГОЛОВУЮЧИЙ. Роксолана Андріївна, якщо бажаєте, можете відповісти, будь ласка.</p>
<p></p>
<p>13:44:40</p>
<p>ПІДЛАСА Р.А.</p>
<p>Да. Ми не можемо витратити 44 мільярди дорожнього фонду на потреби оборони, тому що їх немає, їх вже витратили на будівництво доріг. Я вважаю, що будувати дороги під час війни чи ремонтувати дороги під час війни, якщо це не на запит військових, це, відверто кажучи, ганьба. І я хочу, щоби депутати, народні депутати сьогодні або завтра підтримали законопроект 10037, який припинить цю ганебну практику і на рівні центрального бюджету, і на рівні місцевих бюджетів. Тому що стільки видатків на дороги, стадіони і непріоритетні видатки, які мають місцеві бюджети, жоден орган державної влади на центральному рівні стільки грошей не витратив під час війни незрозуміло на що.</p>
<p></p>
<p>ГОЛОВУЮЧИЙ. Дякую.</p>
<p>Ідемо далі, шановні колеги. 97-а, 98-а, 99-а, 100-а, 101-а. По п'ять чи, може, більше, Дмитро Олександрович? Ще давати, да? Поки по п'ять. Будь ласка, п'ять на два курс.</p>
<p></p>
<p>13:45:47</p>
<p>РАЗУМКОВ Д.О.</p>
<p>Ми можемо лише регресом піти, бачте, зменшуємо цифри. Роксолана Андріївна, я дуже здивований і щиро вами пишаюсь, що ви не підтримуєте "Велике будівництво" під час війни. На жаль, до вашої позиції недослуховуються уряд і відповідні представники Офісу Президента, на жаль, тому що можемо з вами поїхати подивитися, як іде це "Велике будівництво" і куди були витрачені ці кошти, про які ви тільки що сказали, що їх вже немає.</p>
<p>Тоді хотілося б, дійсно, зрозуміти, скільки залишилось і, можливо, не по 25, а все нарешті відправити на Збройні Сили України. Але я бачу, що серед членів комітету з'являються ті, хто не підтримую цю програму під час війни, готові перераховувати гроші на армію, а не на корупційні історії. Я радий, що ви про це зазначаєте, що ви про це не боїтесь казати публічно. Не знаю, що вам за це буде, але сподіваюся, що нічого страшного з вами не відбудеться, що вас не знімуть з голови комітету і ви ще трошки зможете продовжувати працювати на цій посаді, не знаю, скільки довго і наскільки успішно, але факт залишається фактом.</p>
<p>Дякую.</p>
<p></p>
<p>ГОЛОВУЮЧИЙ. Дмитро Олександрович, далі 102-а, 103-я, 104-а, 105-а і 106-а. Будь ласка, Дмитро Олександрович.</p>
<p></p>
<p>13:47:22</p>
<p>РАЗУМКОВ Д.О.</p>
<p>Дякую. Роксолана Андріївна, ви багато зупинялися на тому, що ви там поскорочували. Є речі, з якими я погоджуюсь. Я єдине що не зрозумів, а скажіть мені, будь ласка, а з якого дива ми скоротили видатки Міністерства аграрної політики та продовольства України, бюджет, вибачте, на 200, майже 200 мільйонів? От стоїть у вашій же таблиці мінус 200. Ці кошти немає куди направити? Ці кошти… нам непотрібно допомогти нашим фермерам, нашому малому, середньому бізнесу, який постраждав, з урахуванням того, що після недолугої політики по відношенню до Польщі, безглуздих, пустих заяв про звернення до суду, ми зараз маємо проблеми з імпортом і з транзитом… експортом, вибачте, і транзитом продовольства, продовольчої продукції за кордон. Чи не вважаєте ви, що ці кошти варто було б залишити на відміну від БЕБ? От якщо ми з вами порівняємо, це порівняні суми.</p>
<p>Не хочете на армію, давайте підтримаємо український бізнес. Але ви і це не хочете. Ви переводите лише на репресивні структури такі, якими є БЕБ, а не перераховуєте на захист того бізнесу, який дуже сильно постраждав від війни. Я вже мовчу про заміновані поля, я вже мовчу про зруйновану інфраструктуру, я вже мову про те, що частину техніки з цих підприємств забрали на фронт, мобілізували, це потрібно, правда. Але, можливо, варто було б забезпечити Міністерство аграрної політики, міністра Сольського тим, щоб в нього була можливість допомагати людям.</p>
<p>Дякую.</p>
<p></p>
<p>13:49:25</p>
<p>ПІДЛАСА Р.А.</p>
<p>Ми підтримуємо міністра Сольського, в тому числі в цьому залі. Якщо ви пам'ятаєте, ми створили так званий страховий фонд для кораблів, які в зерновому коридорі експортують зерно та продукцію українських фермерів. Я думаю, що це була дійсно дуже велика підтримка для них.</p>
<p>Що стосується скорочення видатків на Міністерство аграрної політики, то це скорочення видатків на їх підвідомче агентство, центральний орган виконавчої влади – Державне рибне агентство. Вони вважають, що їм ці кошти будуть не потрібні, зокрема і тому що вони провели успішну реформу з реалізації дозволів на вилов риби. У них зростають надходження від цієї реформи, коли вони на прозорих аукціонах продають дозволи і квоти, тому вони будуть користуватися цими коштами, а не бюджетними коштами. Я вважаю, що це справедлива історія.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, далі. Наступні поправки, Дмитро Олександрович, теж ваші: 107-а, 108-а, 109-а, 110-а, 111-а. Будь ласка.</p>
<p></p>
<p>13:50:39</p>
<p>РАЗУМКОВ Д.О.</p>
<p>Роксолана Андріївна, ви не відповіли, чому ми забираємо у міністерства і не переводимо на інші програми для забезпечення бізнесу.</p>
<p>По-друге, якщо міністр проводить гарну і фахову роботу, – це добре. Але, можливо, тоді у нього не варто забирати, тому що на відміну від БЕБ, про який ми сьогодні вже говорили, який показує абсолютну неефективність, ви йому додаєте гроші, а міністерство, яке показує свою ефективну роботу, ви в нього забираєте гроші. Тобто виходячи з вашої логіки, державні інститути чим гірше вони працюють, тим більше вони отримують. Ну, на мій погляд, це хибна логіка. Впевнений, що ті, хто нас сьогодні з вами дивиться, на жаль, дивиться по телевізору, але не слухає в залі, то вони будуть розділяти мою позицію, а не вашу. Тому що в нормальних державах чим краще ти працюєш, тим більше ти отримуєш. Згідно ваших пропозицій до цього бюджету, навпаки, Міністерство сільського господарства, яке ефективно працює, з нього знімають 200 мільйонів, а БЕБ, який погано працює і за минулий рік повернув до бюджету 32 мільйони, ви йому додаєте, скільки – 260, 240, скільки там за останнє вийшло, скажіть, будь ласка. І чи не вважаєте ви, що все ж таки це неправильний підхід і пропозицію треба змінити?</p>
<p></p>
<p>ГОЛОВУЮЧИЙ. Дякую.</p>
<p>Роксолана Андріївна, маєте бажання відповісти?</p>
<p></p>
<p>13:52:23</p>
<p>ПІДЛАСА Р.А.</p>
<p>Завжди маю бажання відповідати на усі запитання. Ще раз, це не Міністерство аграрної політики, це Державне рибне агентство, яке не є частиною… яке є підвідомчим фактично Мінагрополітики. Чи збільшуємо ми цим бюджетом на три місяці року, які залишилися, видатки на підтримку бізнесу? Однозначно, так. Наприклад, ми збільшуємо видатки на Фонд розвитку інновацій під Міністерством цифрової трансформації, який якраз буде займатися не тільки аграрним бізнесом, але й інноваційним бізнесом. Це, якщо коротко.</p>
<p></p>
<p>ГОЛОВУЮЧИЙ. Дякую, Роксолано Андріївно.</p>
<p>Шановні колеги, далі йде цілий блок поправок авторства Железняка, Хлапука і Цабаля. Підходив Цабаль і сказав, що замість всіх поправок він 4 хвилин просить. Я правильно розумію?</p>
<p>Володимир Володимирович, ви є? Народний депутат Цабаль! Немає.</p>
<p>Інші співавтори, поправки: 112, 113, 114, 115, 116, 117, 118, 119, 120, 121, 122, 123, 124, 125, 126, 127, 128, 129, 130, 131, 132, 133, 134, 135, 136, 137, 138, 139, 140, 141, 142, 143. 143, все, так? Немає авторів – немає виступу. Так, дякую.</p>
<p>Наступна 144 поправка, Разумков. Далі, я так розумію, 144-а, 145-а, 146-а, 147-а, 148-а. Да? Будь ласка. Чи 149-а?</p>
<p>Будь ласка, Дмитро Олександрович.</p>
<p></p>
<p>13:54:11</p>
<p>РАЗУМКОВ Д.О.</p>
<p>Восьма. Руслан Олексійович, 48-а, ви прорахувались.</p>
<p></p>
<p>ГОЛОВУЮЧИЙ. Я не прорахувався, я хотів запропонувати новий курс шість до двох.</p>
<p></p>
<p>РАЗУМКОВ Д.О. Ні-ні. Ви ж бачите, Роксолана Андріївна чітко відповіла, вона готова відповідати на всі запитання. Я, навпаки, думаю зменшити кількість правок для того, щоб більше можливостей було у голови комітету дати відповідь по цьому недолугому закону.</p>
<p>Шановні колеги, риторичне питання. Скажіть, будь ласка, чи важливий для України космос? Чи важлива нам космічна програма? Чи важливе нам забезпечення цієї однієї з ключових галузей, які були до війни і які сьогодні конче потрібні? Я впевнений, що якщо в цьому залі і є хтось неадекватний, хто скаже, що ні, то таких людей будуть одиниці. Сподіваюся, що таких не буде взагалі.</p>
<p>Але виходячи з мого запитання, я хотів би зрозуміти логіку профільного комітету, Кабміну, Мінфіну і всіх інших. А з якого такого дива, ви з Державного космічного агентства України знімаєте 3 мільйони? Це зайві гроші чи нам непотрібно таке агентство? Так давайте його взагалі закриємо, розженемо їх разом з профільним комітетом і все, і не будемо мучитися. Чому ми в них забираємо гроші?</p>
<p>Дякую.</p>
<p></p>
<p>ГОЛОВУЮЧИЙ. Дякую. Будь ласка, наступна поправка 149, 150, 151, 152, 153.</p>
<p>Дмитро Олександрович, будь ласка.</p>
<p></p>
<p>13:56:00</p>
<p>РАЗУМКОВ Д.О.</p>
<p>Роксолана Андріївна, ви, мабуть, не почули мого запитання, чому ми забираємо, не почули. Да, я не почув відповідь, я думаю, що, може, зараз почуємо. Чому ми у однієї зі стратегічних галузей, яку свого часу не змогли захистити, зберегти, зараз під час війни, коли наші "Нептуни", наші інші ракетні системи приносять дуже багато проблем ворогу, ми зменшуємо фінансування цього напрямку? В чому логіка, в чому здоровий глузд, в чому відсутність державницького підходу в такому аспекті? Я сподіваюся, що цього разу вам все ж таки включать мікрофон і у вас буде шалена можливість дати відповідь на це непросте запитання. Тому що я бачу по очам, що вам важко відповісти на таку неправильну позицію уряду і, зрозуміти, чому ми скорочуємо видатки, скорочуємо фінансування таких важливих програм.</p>
<p></p>
<p>ГОЛОВУЮЧИЙ. Роксолана Андріївна.</p>
<p></p>
<p>13:57:19</p>
<p>ПІДЛАСА Р.А.</p>
<p>Якраз це, мабуть, одне з найпростіших ваших запитань. В мене є лист Державного космічного агентства, де йде мова про те, що вони зекономили 3 мільйони гривень і готові відмовитися від цієї частини фінансування для того, щоб перерозподілити їх, наприклад, на допомогу внутрішньо переміщеним особам.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, наступні: 154-а, 155-а, 156-а, 157-а і 158 поправки. Дмитро Олександрович, будь ласка.</p>
<p></p>
<p>13:57:51</p>
<p>РАЗУМКОВ Д.О.</p>
<p>Дякую. Бачте, ми ще знайшли 3 мільйони. Це ж не грантові кошти, правка і не кредити зовнішні, Роксолана Андріївна?</p>
<p></p>
<p>ПІДЛАСА Р.А. Це кредити.</p>
<p></p>
<p>РАЗУМОКОВ Д.О. Зовнішні кредити? Зовнішні. Добре.</p>
<p>Тоді тут приймається, це перша, мабуть, така глибока відповідь, я вам дуже вдячний за те, що ви змогли пояснити логіку. Я не розумію логіку, правда, цього агентства, але, тим не менш, подивимося, як вони далі будуть працювати, головне, щоб вони до вас через два тижні не прислали новий лист з проханням виділити ці кошти.</p>
<p>А скажіть, будь ласка, тоді, рухаємося далі по цьому... У мене зараз до вас буде дуже дивне для вас запитання. Скажіть, будь ласка, а чому ви так мало забираєте з Ради національної безпеки і оборони? Ви всього-на-всього вирішили забрати з цієї дивної структури… Зараз, я знайду, де вона є. Роксолана Андріївна, а скільки ви з неї забираєте не підкажете? А, бачу, майже 7 мільйонів гривень, 6,9. Там же одні туристи, ми ж вчора це з'ясували з виступу секретаря. А давайте все заберемо. Це ж гарна пропозиція, логічна, думаю, що і депутати після вчорашнього підтримають.</p>
<p>Чому? Ви не будете заперечувати щодо такої ініціативи, чи теж скажете, що їм треба щось залишити? Після того, як вони знущаються над українським народом. Тому що коли вони говорять про хто має право представляти державу, то я хотів би всім нагадати, що право представляти державу мають громадяни цієї держави, і ті, хто втік від війни, і багато інших.</p>
<p></p>
<p>ГОЛОВУЮЧИЙ. Шановні колеги, йдемо далі. 159-а, 160-а, 161-а, 162-а, 163 поправки. Дмитро Олександрович, будь ласка.</p>
<p></p>
<p>14:00:04</p>
<p>РАЗУМКОВ Д.О.</p>
<p>Продовжуючи історію з РНБО.</p>
<p>Скажіть, будь ласка, це дійсно, отут я погоджуюсь з Головою Верховної Ради, воно не зовсім відноситься до правок. Але я хотів би позицію зрозуміти, оскільки ми виділяємо кошти на Раду національної безпеки і оборони, так вийшло, чи вважаєте ви за потрібне фінансувати структуру, яка не поважає громадян України? Громадяни України, які виїхали за кордон під час повномасштабного вторгнення, які… Роксолано Андріївно, і ви, вам пряма дорога в Раду національної безпеки. Колеги навіть кажуть, не ображай. Да, я вибачаюсь. Погоджуюсь. Ви на таке точно не заслужили.</p>
<p>То я хотів би повернутись. Наших спортсменів, які представляють нашу державу, наших дипломатів, наших військових, які їздять і навчаються за кордоном для того, щоб швидше перемогти в цій війні, наших журналістів, наших медиків і навіть в останню чергу народних депутатів, але все ж тих, хто на міжнародній арені, в тому числі і ви, на міжнародній арені відстоює інтереси нашої держави. Якщо ви з цим погоджуєтесь, я думаю, що варто було б зменшити фінансування цієї структури за необхідністю, тому що, виходячи з їх логіки, вони нічого не представляють з себе. А якщо нічого не представляє, то, мабуть, і гроші не варто витрачати.</p>
<p>Дякую.</p>
<p></p>
<p>ГОЛОВУЮЧИЙ. Наступні поправки: 164, 165, 166, 167, 168. Дмитро Олександрович, будь ласка.</p>
<p></p>
<p>14:02:06</p>
<p>РАЗУМКОВ Д.О.</p>
<p>Шановні колеги, а скажіть мені, будь ласка, у нас тут є великі проблеми з корупцією. А за рахунок чого ми вирішили зменшити витрати на Вищий антикорупційний суд на більш ніж півтора мільйона гривень? Ми додатково раніше, і тут багато бігав профільний комітет, розповідаючи про те, що треба виділяти додаткові ресурси для цієї інституції, ми її повинні підсилювати. З урахуванням того рівня корупції, який є сьогодні, ми додатково мали би їм гроші виділити, тому що в них роботи буде і зараз, і після перемоги, ну, прямо цілодобово, в три зміни працювати будуть. Чому ми в них забираємо 1 560... 590, вибачте? Теж вони листа написали, теж є якась логіка, теж є якісь підходи. Чи просто ми вирішили таким чином зменшити спроможність антикорупційних структур, які працюють в державі?</p>
<p>Наприклад, ми будемо далі ставити ці правки, наша команда і команда "Розумної політики" подавала правки про збільшення фінансування НАБУ і САП, тому що їм треба дати спроможність ловити наших корупціонерів у вищих ешелонах влади, їх, на жаль, вистачає і ви це добре знаєте. І ми навпаки маємо виділяти для них додатковий ресурс, а ви забираєте в них гроші.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>14:03:47</p>
<p>ПІДЛАСА Р.А.</p>
<p>Я просто хочу звернути увагу на те, що зарплата у судді Вищого антикорупційного суду 105 тисяч гривень, це в два рази більше, ніж в народного депутата, будь-якого народного депутата. Я вибачаюсь, куди їм ще збільшувати видатки на їхню зарплату?</p>
<p></p>
<p>ГОЛОВУЮЧИЙ. Шановні колеги, ідемо далі. Наступна поправка 169, 170, 171, 172. Будь ласка, Разумков. 183, перепрошую, 183.</p>
<p></p>
<p>14:04:20</p>
<p>РАЗУМКОВ Д.О.</p>
<p>Роксолано Андріївно, от сидять колеги і підказують, у народного депутата немає навіть 50-и, ми вам заздримо, якщо у вас 50, але проблема – в іншому.</p>
<p>Якщо ви так ратуєте за зменшення зарплат - давайте їх зменшимо всім. Я вам хотів би нагадати про правку 48 "Розумної політики", яка була проголосована в законі і зараз заблокована в стінах Верховної Ради. А давайте їх всі винесемо і обмежимо зарплати для топ чиновників на рівні 67 тисяч гривень. Можемо в цьому законі обмежити. Погоджуюсь, 108 – багато. Ви, знаєте, ви некоректно, ви порівнюєте із зарплатою нардепів. А я думаю, що було б коректно порівняти з зарплатою медиків, порівняти з мінімальною зарплатою наших захисників, яка складає 20100. Да? От бачите, я вам підказую. Було б порівняти це з зарплатою вчителя, вихователя в школі, в дитячому садочку. Тому що мені іноді здається, що в нас якийсь замкнутий цикл: ми вважаємо, що, окрім народних депутатів, більше нікого немає. Є життя за межами цієї зали. Хочете – можу провести екскурсію. Я думаю, що буде цікаво. Бачу, що ви прийняли моє запрошення, тому обов'язково це зробимо.</p>
<p>Дякую.</p>
<p></p>
<p>ГОЛОВУЮЧИЙ. Роксолана Андріївна, будь ласка. Тут така напруга якась вже в залі пішла!</p>
<p></p>
<p>14:05:59</p>
<p>ПІДЛАСА Р.А.</p>
<p>В мене мама вчитель фізики, тому вона мені оперативно повідомляє про те, як стан справ з зарплатою викладачів і вчителів. Але, до речі, я підтримую, що потрібно обмежувати зарплати. Я, наприклад, в законопроект про Державний бюджет на 2024 рік подала поправку, яка говорить, що потрібно в 2024 році не збільшувати зарплату депутатів, яка має автоматично зрости через зростання прожиткового мінімуму. Я вважаю, це зараз не на часі. Я сподіваюсь, ви підтримаєте мою поправку.</p>
<p></p>
<p>ГОЛОВУЮЧИЙ. Далі, наступна поправка: 174-а, 175-а, 176-а, 177-а, 178-а. Будь ласка, Дмитро Олександрович.</p>
<p></p>
<p>14:06:51</p>
<p>РАЗУМКОВ Д.О.</p>
<p>Я вас обов'язково підтримаю, думаю, що ми вдвох проголосуємо – і на цьому все завершиться. А я про інше, не про зарплати, не лише про зарплати народних депутатів. А я вам пропоную обмежити 10 мінімальними заробітними платами для всіх, не лише для суддів, для всіх: для ваших наглядових рад, які… - ваші, ваші теж, не відкараскуйтесь від цього, ваші, ви за них голосували, – які отримують по 300, по 400, по 500 тисяч гривень, не засідають, один раз на місяць працюють. Давайте їм спочатку обмежимо. Я думаю, що це було б правильно, це було б розумно. Я сподіваюсь, що ви це теж підтримаєте. І коли я наступний раз буду просити поставити постанову про скасування рішення, яке вносилося Цабалем, 48 правку, де є конкретно вже обмеження на рівні 67 тисяч, і там, де було повернення 30 тисяч доплати нашим захисникам, ви також за це проголосуєте? Побачите. Дякую вам за позицію.</p>
<p>І на кінець сказіть, будь ласка, скільки зарплата вчителя фізики?</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Я не бачу, хто там. Репліка в кого там? Я не бачу. Цабаль, да? Назвали Цабаля, будь ласка. Будь ласка, Цабаль. Цабаля, будь ласка, включіть репліку йому. Володимир Володимирович, я відкрию вам таємницю: для того, щоб говорити, треба карточку вставити. Будь ласка. Зараз, секундочку, Цабаль дасть відповідь тут.</p>
<p></p>
<p>14:09:01</p>
<p>ЦАБАЛЬ В.В.</p>
<p>Дивіться, у мене є дуже проста пропозиція. Правка Дмитра Олександровича, про яку він згадав, вона дозволяла зекономити близько мільярда, чого не хватало навіть на 1 процент необхідних грошей, там на 2 проценти, здається, хватало.</p>
<p>Цей законопроект, він виділяє 303 мільярди на сектор безпеки і оборони, з яких 211 – на Збройні Сили України. Давайте проголосуємо за цей законопроект і виділимо цих триста, вибачте, 211 мільярдів і не будемо тягнути час. А завтра по 10037, де в нас дійсно різні позиції, завтра вже всі будемо, і в тому числі я буду правки ставити, будемо обговорювати. А цей законопроект давайте проголосуємо. У нас завтра буде дуже багато часу по 37-му законопроекту, де всі зможуть озвучити свою позицію.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету. То була репліка.</p>
<p></p>
<p>14:10:05</p>
<p>ПІДЛАСА Р.А.</p>
<p>Про що?</p>
<p></p>
<p>ГОЛОВУЮЧИЙ. Про заробітну плану вчителя фізики. Це ж поправка така була.</p>
<p></p>
<p>ПІДЛАСА Р.А. А, да, вибачте. Такої поправки, до речі, не було, на жаль. Я вам скажу, що заробітна плата, вона залежить більше від категорії. Ось моя мама – вчитель вищої категорії, вона має зарплату 16 тисяч гривень за ставку, якщо в неї повна ставка, і відповідно її колеги, думаю, також. Вона мені тільки що написала.</p>
<p></p>
<p>ГОЛОВУЮЧИЙ. Прекрасно.</p>
<p>Ідемо далі. Шановні колеги, наступна поправка: 179, 180, 181, 182 і 183-я. Будь ласка, Разумков.</p>
<p></p>
<p>14:10:53</p>
<p>РАЗУМКОВ Д.О.</p>
<p>Роксолана Андріївна, ви подякуйте Голові Верховної Ради, пану Цабалю, вони максимально вам дали час написати есемеску, щоб отримати відповідь. Ви більше так, вибачте за сленг, не паліться. Сказали 16, так і сказали, не треба казати, що мама написала. Я сподівався, що ви знаєте, скільки отримує ваша мама як вчитель, як людина, яка вчить наше майбутнє, яка дає дуже важливі знання з фізики. Це, я думаю, було би коректно по відношенню до цієї поважної професії.</p>
<p>Я зараз абсолютно без іронії кажу, тому що нашим вчителям, нашим медикам і нашим військовим треба пам'ятники ставити при житті, тому що коли людина працює за 16 тисяч гривень, віддаючи себе, не година, не чотири, як Верховна Рада засідає, за 16 тисяч, то вона заслуговує повагу, на відміну від багатьох інших. І коли ви говорите про зарплату в 100 тисяч, на яку не заслуговують представники наглядових рад, наші представники різних інституцій, то, дійсно, я думаю, що варто було би порівнювати не з народними депутатами, а порівнювати з такою важливою професією як професія вчителя.</p>
<p>Дякую вашій мамі за все, що вона робить. Це абсолютно щиро.</p>
<p></p>
<p>ГОЛОВУЮЧИЙ. Роксолана Андріївна, яка позиція ваша?</p>
<p></p>
<p>14:12:26</p>
<p>ПІДЛАСА Р.А.</p>
<p>Ми вже так в сутнісну дискусію перейшли не по поправках, але я вам відповім, чому я запитала в мами, тому що в неї 32 роки педагогічного стажу. Не в усіх вчителів є стільки стажу. А якщо ми говоримо про вчителя, який приходить після університету, то в нього набагато менша зарплата. До оподаткування вона буде близько 13 тисяч гривень. І це насправді мало, а після оподаткування ще менше.</p>
<p>І, до речі, хочу звернутися до освітнього комітету від імені всіх вчителів фізики, я знаю, що ви нас чуєте, що вчителі фізики, на жаль, не отримують доплати за зошити і за перевірку зошитів, які вони перевіряють не менше ніж вчителі української мови, наприклад.</p>
<p></p>
<p>ГОЛОВУЮЧИЙ. Шановні колеги, дивіться, в мене велике прохання. Ми зараз обговорюємо сутнісні поправки. Я хочу нагадати, що ми тільки що були в поправках змінити назву "програму" у такій редакції "інші доходи". Давайте, будь ласка, все-таки по цих питаннях ми пройдемося. Я щиро дуже хочу, щоб всі вчителі, всі медики отримували гідну заробітну плату, я як з сім'ї медика теж про це дуже добре знаю. Але давайте перейдемо до конкретно законопроекту 10038, 10038.</p>
<p>Дмитро Олександрович, далі у вас 184-а, 185-а, 186-а, 187-а, 188 поправка. Будь ласка, Дмитро Олександрович.</p>
<p></p>
<p>14:13:59</p>
<p>РАЗУМКОВ Д.О.</p>
<p>Дякую. Скажіть, будь ласка, Роксолана Андріївна, в даному випадку в даному законопроекті немає змін по Міністерству охорони здоров'я. Чому не передбачено збільшення видатків цього міністерства? Оскільки ми з вами розуміємо кількість людей, які сьогодні потребують допомоги медиків, і, на жаль, військових медиків на всі потреби не вистачає. Чи не варто було б виділити додаткові кошти, наприклад, замість БЕБ, вже він славнозвісний, для того, щоб забезпечити більш ретельну підготовку до реабілітації, відновлення і лікування і громадян України, цивільних громадян України, які постраждали від війни, які мають психологічні травми в тому числі, іноді, на жаль, навіть психічні? А паралельно ми повинні з вами думати і про реабілітацію відновлення наших захисників. Чи не варто було б в цьому плані підтримати Міністерство охорони здоров'я і дати йому додаткові ресурси?</p>
<p></p>
<p>ГОЛОВУЮЧИЙ. Коротко можете, Роксолана Андріївна?</p>
<p></p>
<p>14:15:20</p>
<p>ПІДЛАСА Р.А.</p>
<p>Міністерство охорони здоров'я – одне з наших пріоритетних міністерств, ми завжди їм оперативно виділяємо кошти, коли є від них відповідний запит. Ми кілька разів їх перепитували, вони сказали, що наразі достатньо фінансування. Більше того, у лікарень, які зараз є на території України, яким НСЗУ перераховує кошти, зараз понад 20 мільярдів гривень залишків на рахунках, які вони можуть витрачати на лікування та реабілітацію громадян України. Тому система охорони здоров'я профінансована в цьому році повністю.</p>
<p></p>
<p>ГОЛОВУЮЧИЙ. Дякую.</p>
<p>189-а, 190-а, 191-а, 192-а, 193-я. Дмитро Олександрович, будь ласка.</p>
<p></p>
<p>14:16:09</p>
<p>РАЗУМКОВ Д.О.</p>
<p>Роксолана Андріївна, а скажіть, будь ласка, а в чому конче необхідне збільшення на 91 мільйон фінансування Мін'юсту України? В чому така потреба? Там же в нас вже все зробили. У нас же вже відбудували всі тюрми, всі буцегарні, всі… навіть колега їздив, дивився як там. Руслан Олексійович, ви ж були, ви ж бачили, приглядали. Кажуть, що там симпатично.</p>
<p></p>
<p>ГОЛОВУЮЧИЙ. Хто не був – той буде, хто буде – не забуде, Дмитро Олександрович.</p>
<p></p>
<p>РАЗУМКОВ Д.О. Вам видніше. Вам видніше. Не зарікайтеся, да, я знаю, я теж це чув. Але, якщо серйозно, Роксолана Андріївна, скажіть, будь ласка, на що ми витрачає ці кошти? Чим так Міністерство юстиції сьогодні зайняте, що їм треба ще додатково більше ніж 91 мільйон гривень? Вони хочуть ще спецтюрми побудувати чи як?</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>14:17:23</p>
<p>ПІДЛАСА Р.А.</p>
<p>Це дуже серйозна тема. 91,2 мільйона гривень ми спрямовуємо на утримання російських військовополонених. Моя особиста позиція насправді інакша. Якби я могла обирати сама, і це зараз не жарти, вони би в мене в лісі ягоди збирали. Але Україна – це цивілізована держава, і ми маємо дотримуватися всіх міжнародних конвенцій по утриманню військовополонених, на жаль.</p>
<p></p>
<p>ГОЛОВУЮЧИЙ. Дякую.</p>
<p>Наступні поправки, Дмитро Олександрович, ваші теж, 194-а, 195-а, 196-а, 197-а, 198-а. Будь ласка.</p>
<p></p>
<p>14:18:11</p>
<p>РАЗУМКОВ Д.О.</p>
<p>Роксолана Андріївна, я розумію, що ви, мабуть, не володієте зараз цією інформацією об'єктивно. А можна запросити, скільки обходиться державі утримання громадянина України, який знаходиться в тюрмі, скільки обходиться державі Україна утримання російського полоненого? Якщо я не помиляюсь, там можуть бути достатньо дивні цифри.</p>
<p>Пан Жупанин, ви закрили Роксолану Андріївну, нам важко з нею спілкуватись.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я думаю, таку інформацію може запитати будь-хто з нас. Ну, це ж не колоквіум, щоб Роксолана Андріївна відповідала на всі питання. Но я думаю, що там треба враховувати, що у нас є міжнародні зобов'язання за відповідними конвенціями про утримання військовополонених. Хоча я з вами погоджуюсь, треба шукати баланс.</p>
<p>Йдемо далі, так, Дмитро Олександрович? 199-а, 200-а, 201-а, 202-а, 203-я.</p>
<p>Дмитро Олександрович, будь ласка.</p>
<p></p>
<p>14:19:22</p>
<p>РАЗУМКОВ Д.О.</p>
<p>Руслан Олексійович, я вибачаюсь, я зараз дійсно не по поправках. Ви знаєте, після Оленівки, після того, як знущаються над нашими військовополоненими, після того, коли ти спілкуєшся з ними і спілкуєшся з їх родинами, ви знаєте, у мене не підніметься рука голосувати за плюс 91 мільйон на забезпечення, ну, назвемо їх так, російських полонених. Не підніметься. Тому що після того коли тобі люди розказують, що з ними відбувалося, так звірі не роблять. Тому я думаю, що 91 мільйон варто було б відправити якраз на хлопців і дівчат, які повернулися з полону, і дати можливість їм відновитись.</p>
<p>Я розумію, що в залі дуже смішно, але я зараз не кажу смішні речі! Підіть з ними поспілкуйтеся, я не думаю, що багато хто це робив. Мороз по кожі йде… по шкірі. Це реально страшно, не дай боже нікому в цьому залі про це навіть чути, не те, що відчувати на собі. Тому давайте гроші направимо на них, вони це точно заслужили.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>14:21:06</p>
<p>ПІДЛАСА Р.А.</p>
<p>Я з вами погоджуюсь. Я особисто як людина не хочу захищати цю позицію, але комітет її підтримав.</p>
<p></p>
<p>ГОЛОВУЮЧИЙ. Дякую</p>
<p>Йдемо далі. 204-а, 205-а, 206-а, 207-а, 208 поправка.</p>
<p>Разумков, будь ласка.</p>
<p></p>
<p>14:21:26</p>
<p>РАЗУМКОВ Д.О.</p>
<p>Роксолано Андріївно, а ви як на комітеті голосували за цю правку?</p>
<p>Я закінчив, можемо далі йти.</p>
<p>Як ви за неї проголосували? Чи проголосували ви за таблицю, в якій йде виділення 91 мільйона, і хто з членів комітету за це не голосував?</p>
<p></p>
<p>ГОЛОВУЮЧИЙ. Будь ласка, Роксолано Андріївно, якщо хочете, відповідайте, ні – йдемо далі.</p>
<p></p>
<p>14:22:03</p>
<p>ПІДЛАСА Р.А.</p>
<p>Ми не голосували окремо за цю поправку.</p>
<p></p>
<p>ГОЛОВУЮЧИЙ. Дякую.</p>
<p>Йдемо далі, 209 поправка, 210-а, 211-а, 212-а, 213-а. Будь ласка, Разумков Дмитро Олександрович.</p>
<p></p>
<p>14:22:17</p>
<p>РАЗУМКОВ Д.О.</p>
<p>Ну, добре, з Мін'юстом ми зрозуміли позицію комітету, що 91 мільйон не на наших захисників, а на полонених треба виділити.</p>
<p>А в мене наступне запитання. Скажіть, будь ласка, а Міністерству фінансів 272 мільйони ми навіщо виділяємо? Там збільшився штат, там збільшилися зарплати, там збільшився функціонал, вони сьогодні воюють, вони щось інше роблять? Чого ми виділяємо 272 мільйони для міністерства, майже 3 мільйони, для Міністерства фінансів? В чому така необхідність?</p>
<p>Я не розумію, будь ласка, поясніть мені, поясніть колегам в залі логіку прийняття таких змін до Державного бюджету на 2023 рік?</p>
<p>Дякую.</p>
<p></p>
<p>ГОЛОВУЮЧИЙ. Роксолана Андріївна. Добре. Дякую.</p>
<p>214-а, 215-а, 216-а, 217-а, 218-а. Дмитро Олександрович, будь ласка.</p>
<p></p>
<p>14:23:42</p>
<p>РАЗУМКОВ Д.О.</p>
<p>Руслан Олексійович, на жаль, голова комітету не відповіла. З вашого дозволу, щоб вона дала відповідь, чого ми збільшуємо фінансування Міністерства фінансів на чверть, більше ніж чверть, мільярда гривень? Мені здається, що Міністерство фінансів має економити, у них таке завдання, вони завжди це роблять. І до кожного законопроекту ми постійно отримуємо зауваження, Міністерство фінансів проти, тому що потребує додаткових видатків, а тут Міністерство фінансів заклало собі додаткові видатки, а не забагато буде. Ми ж розповідаємо, що у нас немає грошей на снаряди, ми ж розповідаємо, що немає грошей на міни, не вистачає на забезпечення наших Збройних Сил, це об'єктивна реальність. Тільки не треба мені казати, що це гранти, а це кредити і тому подібне. Давайте по-інакшому тоді, давайте знайдемо механізм, як направити це на потреби сектору безпеки і оборони або в підтримку бізнесу, або відновлення.</p>
<p>Тому що я також хотів би всім нагадати в цьому залі, що більша частина грошей – це кредити, навіть не гранти. Ми дякуємо нашим партнерам за допомогу, але частіш за все цю допомогу треба буде повертати. І виходячи з цього, я хотів би нагадати всім, що ці гроші будуть віддавати наші діти з вами. Тому що ми сьогодні перевалили за 100 відсотків ВВП зовнішніх запозичень. Тому, будь ласка, сформулюйте, чому ми виділяємо додатково на Мінфін.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>14:25:26</p>
<p>ПІДЛАСА Р.А.</p>
<p>Міністерство фінансів – це головний розпорядник, тому він в бюджеті проходить в строчці Міністерства фінансів. Якщо говорити про збільшення коштів, то збільшення відбувається на територіальні відділення Державної казначейської служби і Державної аудиторської служби, а саме на виплату коефіцієнтів людям, які працюють у казначействах і аудиторських службах біля лінії фронту. Наприклад, людина, яка працює в управлінні Державного казначейства в Костянтинівці, а вони там досі працюють, отримує навіть з коефіцієнтом 9,5 тисяч гривень на руки. Якщо ми ці кошти не додамо, то вони навіть і 9,5 не отримають в останні три місяці цього року.</p>
<p></p>
<p>ГОЛОВУЮЧИЙ. Будь ласка, далі. 219-а, 220-а, 221-а, 222-а 223-я.</p>
<p>Разумков, будь ласка, Дмитро Олександрович.</p>
<p></p>
<p>14:26:32</p>
<p>РАЗУМКОВ Д.О.</p>
<p>Дякую. Роксолана Андріївна, я з великою повагою ставлюся до тих людей, які працюють в Костянтинівці, я знаю, що це таке і там теж частенько буваю, на відміну від них, які там постійно живуть і кожен день знаходяться під обстрілами. Але давайте тоді виходити з іншого. Хай Міністерство фінансів тоді зазначить, як вийшло так, що зарплати персоналу не були закладені в бюджет на 2023 рік. І це не 2 мільйони забули, це 273 майже. Ну, це не 2 копійки. Коли ми казали повернути 30 тисяч доплати, всі тут волали, бігали по периметру, розповідали, що немає грошей для наших захисників.</p>
<p>Правильно сказав Володимир Володимирович, що правка Разумкова пропонувала зекономити, можна стенограму підняти, по Фрейду вийшло. Саме так, зекономити державні кошти, щоб вони не були розбазарені, а пішли туди, куди вони мають піти – на наших з вами захисників. І варто було б її не блокувати, а підтримати.</p>
<p>І я дуже сподіваюсь, що все ж таки ця постанова блокуюча потрапить у зал, і ми зменшимо зарплати для чиновників, і забезпечимо чесні виплати для військових і всіх інших, хто є сектором безпеки оборони.</p>
<p>Але, на жаль, Костянтинівка, те, що ви привели приклад, не є відповіддю. 272 мільйони. Скільки тоді таких людей? Скільком ми будемо виплачувати і збільшимо цю зарплату, і на якій території виключно це розповсюджується?</p>
<p>Дякую.</p>
<p></p>
<p>ГОЛОВУЮЧИЙ. Наступні поправки: 224-а, 225-а, 226-а, 227-а, 228-а.</p>
<p>А, ви відповісти? Будь ласка, дайте відповідь.</p>
<p></p>
<p>14:28:35</p>
<p>ПІДЛАСА Р.А.</p>
<p>Дивіться, от я зараз відкрила розрахунок Державного казначейства по їхнім управлінням у прифронтових областях, і я вам зачитаю кілька просто міст, в яких працює Управління державної казначейської служби. Місто Костянтинівка, місто Краматорськ, Сватівський район, місто Рубіжне, місто Нікополь, Покровський район Дніпропетровської області, Заводський районі міста Запоріжжя, Хортиця Хортицький район міста Запоріжжя, місто Енергодар. Воно тимчасово окуповане, але казначейство там є і воно переїхало на прифронтову територію, і вони здійснюють оплати, які міська рада міста Енергодара зараз виплачує.</p>
<p>Місто Миколаїв. Там працюють 48 людей у казначействі. Місто Очаків. Там працюють 14 людей у казначействі. Смт. Снігурівка Миколаївської області. Я можу перераховувати…</p>
<p></p>
<p>ГОЛОВУЮЧИЙ. Дякую.</p>
<p>Будь ласка, далі ще раз 224-а, 225-а, 226-а, 227-а, 228-а.</p>
<p>Разумков, будь ласка.</p>
<p></p>
<p>14:29:48</p>
<p>РАЗУМКОВ Д.О.</p>
<p>248-у окремо поставте, потім по ним будемо голосувати, до 247-ї.</p>
<p></p>
<p>ГОЛОВУЮЧИЙ. Ні, ми поки на 228-й.</p>
<p></p>
<p>РАЗУМКОВ Д.О. А, вибачте, вибачте, да.</p>
<p>Роксолано Андріївно, ви мені можете не перераховувати їх всі, тому що з вище зазначених населених пунктів я не був в Енергодарі і не був в Очакові, у всіх інших був. І як там людям працюється, я добре розумію, наскільки це можливо в порівнянні з тим, що ми тут знаходимося, а вони знаходяться там, відверто.</p>
<p>Але ви мені не відповіли на моє запитання. Двісті сімдесят три мільйони, скільки людей отримають з них доплати? Це тисяча людей, це дві тисячі людей, це п'ятсот осіб, це сто – скільки? Єдине просте запитання. Тому що я розумію, що в нас потім буде так, що вони отримають по плюс 100 гривень, а начальник територіального управління, який буде сидіти дуже далеко від лінії фронту і нічим, глобально нічим не ризикувати, отримає велику доплату. А ми ж про чесність тут, правда, про справедливість?</p>
<p>Якщо ви мені скажете, що співробітник казначейства в Костянтинівці отримає, молодший спеціаліст, головний спеціаліст – окей. Але дайте скільки цих людей. Хай дадуть. Це ж у вас має бути, вони ж це якось порахували, 272 мільйони.</p>
<p>У нас з вами залишилося: жовтень, листопад, грудень – три місяці. Ділимо 273 мільйони на два, на три, вибачте. Це скільки виходить? Дев'яносто, я вам підкажу. А на скільки людей 90 мільйонів ділиться в місяць? Просто середнє хоча б по палаті взяти. Дайте цю інформацію, будь ласка. Я чекаю, думаю, що колегам теж буде цікаво послухати.</p>
<p></p>
<p>ГОЛОВУЮЧИЙ. Дякую.</p>
<p>Ну, я думаю, інформація, якщо готова, то передасте, ні – тоді окремо.</p>
<p>Наступний, 229-а, 230-а, 231-а, 232-а, 233 поправка. Разумков.</p>
<p></p>
<p>14:32:01</p>
<p>РАЗУМКОВ Д.О.</p>
<p>Руслан Олексійович, Роксолана Андріївна, я бачив по очам, хотіла дуже відповісти, ви їй... ви, мабуть, просто не побачили цього.</p>
<p></p>
<p>ГОЛОВУЮЧИЙ. Просто ви бачите очі, я...</p>
<p></p>
<p>РАЗУМКОВ Д.О. Я ж вам просто підказую в хорошому сенсі цього слова, ви просто не бачите, а вона дуже хотіла, ви пропустили.</p>
<p>І я, чесно, хочу просто зрозуміти. Я не проти того, щоб ми доплачували людям, які на це дійсно заслуговують. Але хочеться зрозуміти, кому ці кошти передбачені, щоб потім не вийшло так, що у нас знову там в міністерствах зарплати стали по 100 з чимось тисяч. Це справедливе запитання, абсолютно логічне. Я думаю, що тут не буде запитань і у вас, і у Роксолани Андріївни, і у колег.</p>
<p>Дякую. Роксолана Андріївна.</p>
<p></p>
<p>ГОЛОВУЮЧИЙ. Будь ласка, Роксолана Андріївна.</p>
<p></p>
<p>14:32:54</p>
<p>ПІДЛАСА Р.А.</p>
<p>В мене є дані по казначейству. По-перше, це тільки прифронтові території і прифронтові області, які мають лінію фронту: Луганська область, Дніпропетровська, Запорізька, Миколаївська, Сумська (ну, тому що на кордоні), Харківська область. І в казначействі такі коефіцієнти будуть отримувати 2 тисячі осіб в територіальних управліннях.</p>
<p>Що стосується, чому ці кошти не були закладені раніше, то постанова про коефіцієнти, на жаль, була прийнята тільки в серпні цього року, що насправді дуже пізно. І от уряд мав би подумати про цих людей набагато раніше. Але маємо те, що маємо. І ми як депутати повинні хоча би забезпечити виконання цієї постанови, тому що вона дуже правильна.</p>
<p></p>
<p>ГОЛОВУЮЧИЙ. Дякую.</p>
<p>Йдемо далі. Наступні: поправка 234, 235, 236, 237, 238. Разумков, будь ласка, Дмитро Олександрович.</p>
<p></p>
<p>14:34:04</p>
<p>РАЗУМКОВ Д.О.</p>
<p>Роксолана Андріївна, я прошу вибачення, тут було трохи шумно. Скажіть, будь ласка, я правильно почув: 2 тисячі людей? Скільки?</p>
<p></p>
<p>ПІДЛАСА Р.А. <i>(Не чути)</i></p>
<p><i> </i></p>
<p>РАЗУМКОВ Д.О. 2 тисячі, да? 2 тисячі, я не помилився.</p>
<p>Дивіться, ми з вами просто тут займаємося елементарною математикою, і коли 90 мільйонів ділиш на 2 тисячі людей, ти отримуєш доплату в 45 тисяч гривень. Ні, за місяць, за місяць, колеги. Порахуйте, будь ласка. 272 ділимо на 3 місяці і ділимо на 2 тисячі людей.</p>
<p>А ви впевнені, що там така доплата, ви впевнені, що там така доплата? Тому що якось дивно виходить. Тобто зможете потім підтвердити, що в казначействі на окупованих територіях середня зарплата, доплата, вибачте, буде складати 45 тисяч? Ви готові за це, як кажуть, підписатися під цим? Або там знову щось заклали, як завжди. Я ж правильно порахував, нічого не помилився, Роксолана Андріївна? Три місяці, 272 мільйони – майже 3 мільйони, так?</p>
<p>Дякую, Руслана Олексійович. Я думаю, що Роксолана Андріївна зможе відповісти.</p>
<p></p>
<p>ГОЛОВУЮЧИЙ. Будь ласка, Роксолана Андріївна.</p>
<p></p>
<p>14:35:48</p>
<p>ПІДЛАСА Р.А.</p>
<p>Ні, не зовсім так. Тому що 272 мільйони – це на Міністерство фінансів як головний розпорядник. Державна казначейська служба отримує збільшення видатків на 51,6 мільйона гривень. Це зарплата з нарахуваннями і з відрахуваннями. Тобто нарахування держава робить, відрахування відраховуються із заробітної плати співробітника.</p>
<p>Тому 45 тисяч там точно не буде. Я вам зараз у наступній своїй відповіді скажу, про які суми приблизно йдеться.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, йдемо далі, шановні колеги. 239-а, Тимошенко Юлія Володимирівна.</p>
<p>Будь ласка, Цимбалюк Михайло Михайлович. 239-а.</p>
<p></p>
<p>14:36:41</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановні колеги, сьогодні, послухавши презентацію по цих законопроектах міністрів, і знаєте, дивує позиція, вірніше, сам стиль спілкування міністра фінансів з народними депутатами. Отакий повчальний тон, складається враження, що виступає не міністр фінансів уряду, якого призначав парламент, а як вчитель математики, який вже написав заяву на звільнення зі школи. Через те тут треба взаємоповага, і тоді, мабуть, менше було би правок, які сьогодні зачитують народні депутати.</p>
<p>По суті поправки 239-ї. Саме ми говоримо про те, про що колега Разумков, виступаючи, теж вимагав. Це те, що уряд не врахував додаткові кошти забрати на військових, що стосується Міністерства фінансів і…</p>
<p></p>
<p>ГОЛОВУЮЧИЙ. Голосуємо за цю поправку. 239 поправка авторства Тимошенко, Цимбалюка і колег. Вона комітетом відхилена. Прошу голосувати.</p>
<p></p>
<p>14:38:16</p>
<p>За-41</p>
<p>Рішення не прийнято.</p>
<p>Наступна поправка 240. Гончаренко Олексій Олексійович, будь ласка.</p>
<p></p>
<p>14:38:25</p>
<p>ГОНЧАРЕНКО О.О.</p>
<p>Шановні колеги, я пропоную зняти кошти з Секретаріату Кабміну і з інших, з моєї точки зору, не найнеобхідніших речей і передати це все на Міністерство оборони України. В нас з вами колосальна проблема. В нас сьогодні військовослужбовці, яких виводять поза штат, наприклад, по хворобі визнані непридатними чи обмежено придатними, їх виводять поза штат, вони отримують по 500, 600, 700 гривень на місяць. Скільки коштів і грошей ви витрачаєте на каву на день? Ці люди отримують 500-700 гривень в місяць, і це люди, які віддали вже своє здоров'я за Батьківщину.</p>
<p>Виправити це можемо тільки одним шляхом – передати кошти Міноборони для того, щоб ці люди отримали необхідні доплати. Давайте це робити, тому що це і є наше завдання, і для цього ми тут і зібралися.</p>
<p>Дякую.</p>
<p></p>
<p>ГОЛОВУЮЧИЙ. Голосуємо. Будь ласка, я ставлю на голосування 240 поправку Гончаренка. Вона комітетом відхилена. Прошу голосувати.</p>
<p></p>
<p>14:39:51</p>
<p>За-49</p>
<p>Рішення не прийнято.</p>
<p>Наступна поправка: 241, 242, 243, 244, 245. Разумков, будь ласка.</p>
<p></p>
<p>14:40:05</p>
<p>РАЗУМКОВ Д.О.</p>
<p>Роксолана Андріївна, повертаємось до Мін'юсту. Дивіться, ми виходимо на правду потроху, тому що спочатку ви сказали, що 273 мільйони гривень Мін'юсту ми виділяємо на шляхетну місію - на додаткові виплати. Ні-ні, ви сказали 272, я задавав про цю цифру. Ви сказали, що ми їх виділяємо для наших людей, які виконують функції, казначейські функції на територіях, які були окуповані або знаходились, знаходяться зараз біля лінії фронту. Я розумію, що це дуже велика сума, але мені хоча б було зрозуміло.</p>
<p>Ми з вами провели елементарні математичні розрахунки, в мене дитина це робить в третьому класі, взяли 270 мільярдів, мільйонів, вибачте, поділили на три місяці, тому що у нас залишились жовтень, навіть з жовтнем, жовтень листопад, грудень, отримали 90 на місяць і розділили на 2 тисячі людей, отримали 45 тисяч доплати. А далі, коли ви сказали, що ні, не так, то з'ясувалося, що це 50, там близько 50 мільйонів, то тоді доплата складає 8-8,5 тисяч, 8,330, якщо взяти. Але вам не здається, що ми десь... Я не чую, зараз ви зможете відповісти. Я думаю, що вам не здається, що ми з вами трошки загубили 223 мільйони? Куди вони ідуть? Вони записані на Міністерство фінансів. Куди вони ділись? Ми з'ясували, що це вже не казначейство. А де вони? Хто вони? Кому ці гроші підуть?</p>
<p></p>
<p>ГОЛОВУЮЧИЙ. Так, це в нас були, завершили ми поправкою 245-ю. <i>(Шум у залі)</i> Відповідь яка? Відхилена поправка.</p>
<p>Далі 246-а. Микиша, будь ласка. Наполягаєте? Будь ласка, 246-а.</p>
<p></p>
<p>14:42:28</p>
<p>МИКИША Д.С.</p>
<p>Пані Роксолана, тут правка про те, що ви казали, що 30 мільйонів забирається з Верховної Ради. Я хотів би звернутися до громадян України і сказати, що це не про зарплати народних депутатів України, це про здійснення законотворчої діяльності Верховної Ради, це саме про те, про будь-який законопроект, який має проговорюватися, має консультації, круглі столи, робочі зустрічі, все інше. Саме з цього, зі здійснення саме законотворчої цієї діяльності забираються гроші. І ви розумієте, що це безпосередньо впливає на якість відповідних законопроектів. І щоб не вийшло так, що Верховна Рада продукувала відповідно як Кабмін з концептом оцю дурню зробив. Ви розумієте? Причому, що на Кабмін ми додатково 215 мільйонів додаємо. То я зовсім не розумію як так відбувається, що з Верховної Ради ми забираємо законотворчу діяльність, а Кабміну 215 додаємо? Тому прошу колег підтримати і залишити ці 30 мільйонів на життєдіяльність і організацію діяльності…</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>14:43:38</p>
<p>ПІДЛАСА Р.А.</p>
<p>Дмитро Сергійович, зарплата народних депутатів платиться з програми здійснення законотворчої діяльності Верховної Ради. Ми з неї знімаємо 30 мільйонів гривень, з зарплати депутатів. От вам хто завгодно в цьому залі підтвердить цю інформацію.</p>
<p></p>
<p>ГОЛОВУЮЧИЙ. Дякую.</p>
<p>Голосуємо? Будь ласка, 246 поправка Микиши. Комітетом відхилена. Прошу народних депутатів голосувати.</p>
<p></p>
<p>14:44:25</p>
<p>За-38</p>
<p>Рішення не прийнято.</p>
<p>Наступна поправка 247-а, Неклюдов. Але в Неклюдова є багато поправок. Ви хочете один раз виступити замість них всіх. Правильно?</p>
<p>Я оголошу: 247-а, 362-а, 505-а, 618-а, 714-а, 787-а, 817-а, 828-а, 849-а. Я даю вам виступ. Ви виступите, так? 3 хвилини. Будь ласка, Неклюдов.</p>
<p></p>
<p>14:44:54</p>
<p>НЕКЛЮДОВ В.М.</p>
<p>Дякую, Руслан Олексійович, за розуміння і за можливість виступити.</p>
<p>Я розумію, що тут у вас чудова комунікація з Дмитром Олександровичем. Ну, трошки треба розбавити. У мене теж є невеличкі правки, вони більш скромні. Але все ж таки, на мій погляд, вони потрібні. І, Роксолана Андріївна, дуже радий вас бачити. Ми вчора комунікували. І комунікували, я вважаю, що плідно, оскільки ми зупинились на тому, що головне – зробити все, щоб допомогти армії, допомогти нашим ЗСУ, нашим хлопцям, щоб допомогти у прискоренні цієї допомоги.</p>
<p>І мої правки вони дуже прості. Вони стосуються того, щоб трошки забрати коштів у Секретаріату Кабінету Міністрів України, трошки забрати коштів у Антимонопольного комітету України, трошки забрати коштів у Міністерства культури та інформаційної політики України, там невеличка сума, всього 42 мільйони гривень. І вони щоб пішли на розвиток, закупівлю, модернізацію та ремонт озброєння військової техніки, засобів та обладнання (код 2101150). Це те, що ми говорили. Я думаю, що це не буде сперечатись, це важливі речі, які можуть допомогти у прискорені нашої перемоги.</p>
<p>Наступним блоком я там пропоную правки задля того, щоб з Державного агентства відновлення та розвитку інфраструктури України невелику суму коштів, там просто смішна, 3,3 мільйона, трошки більше, направити половину з них на підтримку видатків за бюджетною програмою "Розвідувальна діяльність у сфері оборони", пану Буданову допомогти, щоб він, може, покращив там певні напрямки своєї діяльності задля того, щоб на території ворога ми бачили ще успіхи, і теж які будуть допомагати нам. І на Національну поліцію України, я впевнений, що ці кошти можуть допомогти підрозділу "Лють", який воює і досить, я вважаю, ефективно захищає наші кордони, теж треба допомогти.</p>
<p>І ще один блок правок – це теж невеличкі суми. Ну, я вважаю, що 15 мільйонів, якщо ми приберемо з Національної ради України з питань телебачення і радіомовлення, і направимо на допомогу, соціальний захист громадян, які потрапили у складні життєві обставини, а, по суті, це внутрішньо переміщеним особам, які постраждали від війни, які втратили все.</p>
<p>Ми з колегами з міжфракційного депутатського об'єднання, МФО України, "ВПО України" займаємося цими проблемами і бачимо, скільки ж страждань випадає на долю цих людей і, звісно, вони постійно кажуть про те, що їм потрібно допомогти.</p>
<p>Тому, я думаю, що це сума не критична для Національної ради України з питань телебачення і радіомовлення, і я б хотів би, щоб вона пішла їм на допомогу. Прошу…</p>
<p></p>
<p>ГОЛОВУЮЧИЙ. Роксолано Андріївно, ви хотіли відповісти, так?</p>
<p></p>
<p>14:48:07</p>
<p>ПІДЛАСА Р.А.</p>
<p>Так, я хотіла відповісти по суті одразу на кілька ваших пропозицій.</p>
<p>По-перше, забрати гроші з відновлення не можна. Це гранд, це цільовий гранд, безповоротна допомога Європейського Союзу, який вони нам надали саме на потреби відновлення. Використати їх на якісь інші цілі, а тим паче на потреби оборони, категорично заборонено. І за цим і Європейський Союз, і усі наші інші партнери дуже слідкують.</p>
<p>Що стосується коштів, які виділяються на СКМУ, на міністерства і так далі – це кошти тих же міжнародних партнерів, які ми не можемо спрямувати на оборону. Якщо ви хочете підвищити видатки на оборону, потрібно підвищити внутрішні доходи української держави.</p>
<p>Що стосується вашої 787 поправки про зменшення видатків на культуру та зменшення видатків…</p>
<p></p>
<p>ГОЛОВУЮЧИЙ. Дякую.</p>
<p>Йдемо далі. Далі: 248-а, 249-а, 250-а… А які ви пропонуєте? Давайте, ви 247-у пропонуєте голосувати?</p>
<p>Давайте, я ставлю на голосування 247 поправку Неклюдова. Вона відхилена комітетом. Аргументи сторін ви почули. Прошу голосувати.</p>
<p></p>
<p>14:49:48</p>
<p>За-32</p>
<p>Рішення не прийнято.</p>
<p>Шановні колеги, йдемо далі. Решту ми будемо голосувати… Ні, не треба, добре, тоді решту не голосуємо.</p>
<p>248-а, 249-а, 250-а, 251-а, 252 поправка. Будь ласка, Разумков.</p>
<p></p>
<p>14:50:07</p>
<p>РАЗУМКОВ Д.О.</p>
<p>Інші автори колеги не хотіли з цих правок виступати? Добре.</p>
<p>Шановні колеги, я буду ставити цю правку на голосування, це якраз одна із принципових правок. Вона продемонструє позицію залу щодо пріоритетів Верховної Ради і пріоритети в бюджеті.</p>
<p>Про що вона? Вона пропонує перерозподілити 214,4 мільйона гривень із забезпечення Кабінету Міністрів України на Збройні Сили України. Ви сьогодні багато говорили про те, як себе поводять представники Кабміну, як вони ставляться до Верховної Ради. Я не бачу жодної підстави для того, щоб виділяти додаткове фінансування. Верховна Рада зменшує фінансування на себе. Я хотів би подякувати і Роксолані Андріївні, і Апарату, і в цьому плані комітету, да, ми зменшуємо видатки на Верховну Раду України, на Апарат Верховної Ради України на 30 мільйонів. А паралельно з цим збільшуємо видатки на Кабінет Міністрів України у 214 мільйонів.</p>
<p>Скажіть, будь ласка, в чому логіка? Я розумію, що це нікому не цікаво в залі, тут немає людей, всі порозходились, але, такий же важливий закон, але як це можна пояснити? Я вважаю, що треба знімати з усіх і весь надлишок, можливість, яка з'являється, перенаправляти на ЗСУ. Якщо хтось з цим не погоджується, можете зараз за це не голосувати. Але я думаю, що потім хлопці і дівчата на фронті візьмуть результати голосування і подивляться. Тому чесно, дуже вас прошу як людина перенаправити ці гроші на наших захисників.</p>
<p></p>
<p>ГОЛОВУЮЧИЙ. Я розумію, так мова йде про 248 поправку. Так, Дмитре? 248. Правильно? Її голосуємо.</p>
<p>Включіть Разумкову.</p>
<p></p>
<p>14:52:24</p>
<p>РАЗУМКОВ Д.О.</p>
<p>Вони аналогічні, Руслане Олексійовичу, дві хоча б поставте – 248-у, 249-у. Якщо вони не будуть набирати голоси, якщо не буде здорового глузду, ну, тоді…</p>
<p></p>
<p>ГОЛОВУЮЧИЙ. Добре.</p>
<p>Так, я ставлю 248 поправку авторства Разумкова і колег на голосування. Комітетом вона відхилена. Прошу голосувати.</p>
<p></p>
<p>14:52:56</p>
<p>За-53</p>
<p>Рішення не прийнято.</p>
<p>І 249-а. Вона відхилена комітетом. Також прошу голосувати.</p>
<p></p>
<p>14:53:18</p>
<p>За-52</p>
<p>Рішення не прийнято.</p>
<p>Наступна поправка 253. Герасимов Артур Володимирович, будь ласка.</p>
<p></p>
<p>14:53:30</p>
<p>ГЕРАСИМОВ А.В.</p>
<p>Шановні колеги, поки в залі хоч трошки є фракція "Слуга народу" я хочу звернутися до вас, от почуйте, чому категорично не можна голосувати за цей закон.</p>
<p>Причина номер один. Тут не тільки оборона. Ви подивіться, що пишуть журналісти, цитую: "Бюрократи просять грошей собі на зарплати, прикрившись оборонними видатками". Показую просто.</p>
<p>І причина номер два. Вам розповідають, що тут чи немає ПДФО, чи його там небагато, але, ключовий момент, 207 майже мільярдів внутрішніх запозичень, які є ключовим елементом надходжень у цьому законопроекті, вони якраз і беруться, і приховано досить беруться, з ПДФО місцевих громад. А чому це так цікаво, тому що почитайте висновок Головного юридичного управління: законопроектом пропонується також доповнити розділ такий-то і такий-то цього закону пунктом 15 щодо порядку використання залишків коштів на субвенції з державного бюджету…</p>
<p></p>
<p>ГОЛОВУЮЧИЙ. 253 поправка, ви наполягаєте, щоб її голосували?</p>
<p>Ставлю 253 поправку на врахування. Комітетом вона відхилена. Прошу голосувати.</p>
<p></p>
<p>14:54:59</p>
<p>За-43</p>
<p>Рішення не прийнято.</p>
<p>Наступна поправка 254, Гончаренко.</p>
<p></p>
<p>14:55:05</p>
<p>ГОНЧАРЕНКО О.О.</p>
<p>Олексій Гончаренко. Друзі, ми маємо зняти кошти з чиновників і передати їх тим, хто їх реально потребує. На жаль, таких категорій є дуже багато. Ну, я наведу один приклад. Давайте скажемо чесно, яка одна з найголовніших проблем, які сьогодні є в Україні. Наш самий цінний ресурс – це є люди і в нас колосальна демографічна проблема, ну, колосальна. Війна, виїзд мільйонів українських жінок та дітей – це колосальна проблема.</p>
<p>А як ми вирішуємо цю проблему, в тому числі дивлячись вперед? А ми платимо сьогодні мамі на дитину 860 гривень на місяць, на маленьку дитину. Чи можна на 860 гривень утримувати дитину? Ну, мені здається, відповідь очевидна. Так давайте заберемо гроші в чиновників – віддамо дітям. Бо якщо ми хочемо, щоби цих дітей було більше, щоб ми не сиділи в пустій країні через 10-20 років.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>14:56:15</p>
<p>ГОЛОВУЮЧИЙ. Будь ласка, Роксолано Андріївно. Не відповідаєте. Комітет відхилив.</p>
<p>Будемо ставити, Олексію, да?</p>
<p>Ставлю на голосування правку номер 254 народного депутата Гончаренка Олексія Олексійовича. Комітетом вона відхилена. Прошу голосувати на врахування.</p>
<p></p>
<p>14:56:43</p>
<p>За-42</p>
<p>Рішення не прийнято. Правка відхилена.</p>
<p>Наступна 255-а, Ар'єв, Герасимов, Чийгоз.</p>
<p>Ар'єв Володимир, будь ласка. Володимир Ігорович, будь ласка.</p>
<p></p>
<p>14:56:55</p>
<p>АР'ЄВ В.І.</p>
<p>Спершу я хотів би все ж таки відреагувати на тон виступу міністра фінансів перед Верховною Радою і нагадати міністру фінансів... Ярославе, на секундочку залишіть міністра фінансів в спокої. Все ж таки вас призначила на цю посаду Верховна Рада, а не навпаки. І я дуже прошу наступного разу підбирати слова до вищого законодавчого органу України.</p>
<p>Друге. Ми все ж таки ухвалюємо воєнний бюджет чи бюджет управління? Якщо збільшуються видатки на Верховну Раду, на Кабмін, на Офіс Президента і все решта, то чому ми зараз говоримо, що це воєнний бюджет? Давайте знімемо зараз з Кабміну, я пропоную, 210 мільйонів і направимо на інші речі.</p>
<p>І головне, зараз ми сидимо і ділимо бюджет, але якщо ми не займемося реформами найближчим часом, то нам просто не буде що кому платити, і ви це чудово всі розумієте. Просто не буде надходжень. І можете записати хоч мільярди.</p>
<p></p>
<p>ГОЛОВУЮЧИЙ. Дякуємо, Володимир Ігорович.</p>
<p>Будь ласка, Роксолана Андріївна.</p>
<p></p>
<p>14:58:06</p>
<p>ПІДЛАСА Р.А.</p>
<p>Це дуже правильний коментар, що для того, щоб платити зарплату військовослужбовцям, на єдиному казначейському рахунку мають бути гроші, українські гроші, які надходять з податків, зі зборів, і українські гроші, які зараз, наприклад, лежать на залишках місцевих бюджетів.</p>
<p>Що стосується зарплат чиновників, я хочу сказати, що загалом пропонується, якщо подивитись загальну картину бюджету, пропонується збільшення на 317 мільярдів гривень, з них 303 мільярди гривень йдуть суто на потреби оборони, а 16,5 мільярда – на потреби внутрішньо переміщених осіб. Усі решта збільшення, зменшення, вони балансуються з нульовим бюджетним ефектом.</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Ар'єва врахувати правку за номером 255, авторства його та колег Герасимовича, Чийгоза. Комітетом вона відхилена. Прошу голосувати.</p>
<p></p>
<p>14:59:24</p>
<p>За-39</p>
<p>Рішення не прийнято. Правка не врахована.</p>
<p>256, Бондар, Величкович. Будь ласка, Величкович.</p>
<p></p>
<p>14:59:35</p>
<p>ВЕЛИЧКОВИЧ М.Р.</p>
<p>Роксолана Андріївна, коли влітку ми з вами обговорювали про літнє оздоровлення дітей-сиріт, пам'ятаю постанову Кабінету Міністрів, якою цю категорію забули, про те, що вони мають бути за кошт держави в обов'язковому порядку оздоровлені або пройти період реабілітації.</p>
<p>Тому у мене є пропозиція, щоб ми зняли зараз 208 мільйонів з Кабінету Міністрів і відправили на нашу дуже чутливу категорію дітей-сиріт. Хотів би нагадати, що згідно закону держава забезпечує саме відповідальність за стан і здоров'я цих дітей. Тому давайте проголосуємо, шановні колеги, це йдеться про дітей, про наше майбутнє.</p>
<p>Тут я погоджуюсь зі своїм колегою Гончаренком, тому що люди – це наше саме цінне і саме те майбутнє, яке буде будувати нашу країну. Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>15:00:36</p>
<p>ГОЛОВУЮЧИЙ. 256 поправка. Я ставлю її на голосування. Вона комітетом відхилена. Прошу голосувати.</p>
<p></p>
<p>15:00:55</p>
<p>За-37</p>
<p>Рішення не прийнято.</p>
<p>Наступна поправка 257. Федина, будь ласка. Немає Федини, да? А де?</p>
<p>А там ще Фріз. Фріз, будь ласка, Ірина Василівна, будь ласка.</p>
<p></p>
<p>15:01:09</p>
<p>ФРІЗ І.В.</p>
<p>Дякую дуже, пан голово. Пані Роксолана, дивіться, назва законопроекту достатньо красномовна – щодо фінансування забезпечення сектору безпеки і оборони та вирішення першочергових питань.</p>
<p>Правка 257 стосується того, щоб зняти з обслуговування та організаційного, інформаційно-аналітичного і матеріально-технічного забезпечення діяльності Кабміну 206 мільйонів і віддати їх на Збройні Сили України.</p>
<p>Я хочу наголосити, що саме Кабмін саботує підготовку підзаконних нормативних актів на закони, які вже ухвалюються Верховною Радою України. Я хочу нагадати, що саме Кабмін своїми постановами вніс хаос, забравши 30 тисяч гривень з військовослужбовців, а потім ми мали необхідність врегульовувати це законами. Саме Кабмін розробляв порядок надання статусу УБД понад 10 місяців, чим спричинив халепу і велику чергу. Тому я пропоную цю інформаційно-аналітичну…</p>
<p></p>
<p>ГОЛОВУЮЧИЙ. 257 поправка авторства Федини і Фріз. Комітетом відхилена. Ставлю на голосування. Прошу голосувати.</p>
<p></p>
<p>15:02:38</p>
<p>За-36</p>
<p>Рішення не прийнято.</p>
<p>Ідемо далі. Наступна поправка 258, Железняк, Хлапук, Цабаль. Цабаль просив. Є Цабаль? Будь ласка, дайте Цабалю. Ми домовлялися чотири хвилини замість його поправок. Будь ласка.</p>
<p>Цабаль, будь ласка.</p>
<p></p>
<p>15:03:01</p>
<p>ЦАБАЛЬ В.В.</p>
<p>Шановні колеги, наша фракція до першого читання подала альтернативний законопроект 10038-1, основна різниця в якому була в тому, що ми до запропонованого урядом збільшення в 303 мільярди гривень на фінансування сектору безпеки і оборони, ми пропонували ще добавити 65 мільярдів за рахунок внутрішніх доходів по тим напрямкам, де вже станом на сьогодні йде перевиконання.</p>
<p>Ми провели консультації з Міністерством фінансів, ми розуміємо, що, дійсно, нам підтвердили, що там буде перевиконання, але, з іншого боку, ми також розуміємо, що по певним напрямкам буде недовиконання. Яка буде реальна картина, ніхто насправді не знає.</p>
<p>Але в той же час ми пішли назустріч, розуміючи, що є певний ризик, що до кінця року, можливо, не вистачить грошей, особливо по програмі 1020 – це фінансування Збройних Сил України. Тому єдине, що ми очікуємо від Міністерства фінансів, це те, що як тільки таке розуміння прийде, що ми оперативно як Верховна Рада зможемо розглянути такий законопроект.</p>
<p>Я просто нагадаю, що згідно розрахунків, які ми бачили, які нам озвучували, потреба становила в Міністерства оборони на фінансування Збройних Сил України 250 мільярдів, а зараз ми виділяємо 211, тобто 40 мільярдів не хватает. Але в той же час... Дійсно, не хватает, але ніхто не знає, яка буде ситуація на кінець року. Але в той же час ми розуміємо важливість якомога найшвидшого прийняття оцих 211 мільярдів, тому що це ті гроші, які нам потрібні на листопад-грудень. Тому ці 211 на Збройні Сили України потрібно виділити вже сьогодні і додатково ті кошти, які виділяються на інші напрямки сектору безпеки і оборони.</p>
<p>Тому ми, наша фракція, ми готові підтримати в такому вигляді, розуміючи, що є ця додаткова потреба і розуміючи, що цю додаткову потребу, можливо, доведеться вже через місяць чи через півтора розглядати. В той же час хочу декілька зробити ремарок, які для нас важливі і які нам як Верховній Раді допоможуть більш швидко проходити такі законопроекти. Це законопроект, дійсно, з назви видно, що це законопроект про посилення сектору безпеки і оборони. Але до цього згадали деякі доповідачі, автори правок, що є велика частина видатків додаткових, а це більше 10 мільярдів гривень, які йдуть не на сектор безпеки і оборони. І, дійсно, там є потрібні видатки, ми в тому числі підтримуємо, напевно, крім БЕБ, крім Секретаріату Кабінету Міністрів, але більшість, дійсно, потрібні.</p>
<p>І в мене просто пропозиція до Кабінету Міністрів і до Міністерства фінансів. Нам дуже часто кажуть, колеги, ви тут подали правки, ви тормозите прийняття цього законопроекту. Я, до речі, подав 80 правок, на жодній не наполягаю, тому що я зайняв конструктивну позицію. Але я розумію інших колег. Так-от, у мене пропозиція, давайте наступного разу, коли будемо подавати, будемо подавати два окремих законопроекти, один – про сектор безпеки і оборони, а інший – про все інше і розглядати їх окремо. І тоді ми зможемо законопроект про сектор безпеки і оборони проходити дуже швидко. Така є конструктивна пропозиція. В цілому наша фракція підтримує цей законопроект, тому що ми розуміємо, що гроші потрібно виділяти вже.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Володимир Володимирович, я так розумію, що решту ваших поправок ми не ставимо. Дякую. Конструктивно.</p>
<p>261 поправка, Батенко. Не наполягає.</p>
<p>А це все Железняк, Цабаль. Знімаю.</p>
<p>266-а, 267-а, 268-а, 269-а, 270-а. Разумков, будь ласка.</p>
<p></p>
<p>15:07:29</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Роксолана Андріївна, наше запитання повертається. Що з 224-ма… трьома мільйонами гривень на Мінфін? Де, куди ці гроші ви направляєте? Я вже третій раз задаю питання, відмовчатись не вийде, при всій повазі. Просто скажіть, куди вони йдуть, на які потреби. Де ще засідає в нас Мінфін і бореться за незалежність держави, на якому фронті? У Закарпатському котлі? В Івано-Франківському оточенні? Ні-ні, я знаю, я можу запитати по-інакшому: де були перші два місяці? Задати так запитання? Ну, добре. Тому і за це ми їм 223 мільйони виплачуємо. Правильно? Тому хотілося б зрозуміти все ж таки, куди ці гроші йдуть.</p>
<p>Ви відповідальна особа, ви голова комітету, ви за це голосували на відміну від нас, ви не можете на це дати відповідь. Або давайте зносити цю позицію, виплатимо, вірніше, закладемо гроші для казначейств, або скажіть, будь ласка, на що ви направляєте ці гроші. Є міністр фінансів, якщо я не помиляюсь, мені не видно просто є Сергій Михайлович чи немає в залі. Є. Я думаю, що він зможе сказати, якщо у вас не вистачає інформації.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Наступні поправки: 271-а, 272-а, 273-я, 274-а, 275-а. Дмитро Олександрович, будь ласка.</p>
<p></p>
<p>15:09:25</p>
<p>РАЗУМКОВ Д.О.</p>
<p>Вас можна брати в розвідку, ви нічого не здасте. Знаєте, як в старому анекдоті, нічого не скажу, бо не знаю.</p>
<p></p>
<p>ПІДЛАСА Р.А. <i> (Не чути)</i></p>
<p></p>
<p>РАЗУМКОВ Д.О. От ви б казали в мікрофон. Після того, як я завершу. Руслан Олексійович, очі показують, що вона знає і хоче щось сказати. Ну, відверто.</p>
<p>Хотілося б все ж таки зрозуміти. 223 мільйони – на які потреби? Ми можемо довго грати в мовчанку, я буду задавати це запитання. Це ми ж не на екзамені. Я впевнений, що ви знаєте. Якщо не знаєте, то можна було б вже дізнатися за цей проміжок часу і дати відповідь. Куди ви діли чверть, майже чверть мільярда грошей? Куди вони пішли? Куди вони підуть? На які потреби? Може, там хороші речі, давайте розберемося. Може, там як із казначействами, треба людям доплатити за їх ризиковану роботу.</p>
<p>Роксолана Андріївна, ви скажіть Руслану Олексійовичу, що ви хочете сказати, просто він не знав про це. Дякую.</p>
<p></p>
<p>ГОЛОВУЮЧИЙ. Роксолана Андріївна, прошу вас.</p>
<p></p>
<p>15:10:44</p>
<p>ПІДЛАСА Р.А.</p>
<p>Ну, по-перше, мені дуже сподобалось ваше формулювання: куди ви діли ці гроші. Поки нікуди. Всі гроші на єдиному казначейському рахунку. Відповідаю вам. Державній казначейській службі спрямовується на 51,6 мільйона гривень, Державній аудиторській службі – 185,4 мільйона гривень. Обидві ці програми, на їхні територіальні відділення, а саме на зарплати з підвищуючими коефіцієнтами в територіальних відділеннях прифронтових регіонів. Ви зараз будете питати, скільки в аудиторській службі таких людей, які працюють в прифронтових регіонах. Я вам зразу скажу. Я поки що не знаю. Але, я думаю, що ще пару годин, і ми дізнаємось це.</p>
<p></p>
<p>ГОЛОВУЮЧИЙ. Прекрасно. Колись такий був кіножурнал "Хочу все знать".</p>
<p>Йдемо далі, шановні колеги. Поправки: 276, 277, 278, 279, 280. Це ми зараз про них розповіли. Я перепрошую, це ми вже відповіли.</p>
<p>Наступна. А, 281-а, Железняк.</p>
<p>82-а, Железняк з Хлапуком, з Цабалем.</p>
<p>284-а далі. Дмитро Олександрович, ваша. 284-а, 285-а, 286-а, 287-а, 288-а. Цей блок п'ять, будь ласка, Дмитро Олександрович.</p>
<p></p>
<p>15:12:17</p>
<p>РАЗУМКОВ Д.О.</p>
<p>Дякую, Руслан Олексійович. Ви згадали журнал "Хочу все знати", я думаю, що це непогано. Але наше засідання і те, що зараз відбувається, нагадує інший кіножурнал – "Єралаш". Тому що відповідь…</p>
<p></p>
<p>ГОЛОВУЮЧИЙ. У кожного свої герої, Дмитро Олександрович.</p>
<p></p>
<p>РАЗУМКОВ Д.О. Мабуть. На жаль, це не мої герої, але маємо те, що маємо.</p>
<p>Роксолана Андріївна, при всій повазі, ви прийняли на комітеті, ви за це голосували, виділення грошей. Ви ж фахова людина, я сподіваюсь? Ви виділили гроші, а зараз кажете не знаємо кому, не знаємо скільки їх, не знаємо, як піде, через декілька годин дізнаємося. Тоді давайте знімемо цей закон, будемо дізнаватися не лише по цій позиції, а й по іншим, і після цього голосувати. Це ж буде логічно. Правильно чи ні?</p>
<p></p>
<p>ГОЛОВУЮЧИЙ. Дякую.</p>
<p>Наступні поправки: 289, 290, 291, 292, 293. Дмитро Олександрович, будь ласка.</p>
<p></p>
<p>15:13:24</p>
<p>РАЗУМКОВ Д.О.</p>
<p>Руслан Олексійович, а є в залі 226 народних депутатів? Просто там скоро ставити буду правки на голосування, а колег немає, там по Регламенту є проблеми.</p>
<p></p>
<p>ГОЛОВУЮЧИЙ. А які там по Регламенту проблеми, Дмитро Олександрович?</p>
<p></p>
<p>РАЗУМКОВ Д.О. А приймати рішення, якщо менше 226, не можна, і рішення Конституційного Суду є.</p>
<p></p>
<p>ГОЛОВУЮЧИЙ. Такої статті в Регламенті немає.</p>
<p></p>
<p>РАЗУМКОВ Д.О. А от рішення Конституційного Суду є.</p>
<p></p>
<p>ГОЛОВУЮЧИЙ. Дмитро Олександрович, давайте ви все-таки по поправках, будемо триматися Регламенту. Добре? Будь ласка.</p>
<p></p>
<p>РАЗУМКОВ Д.О. Ви ж навіть самі підтримуєте завжди Конституцію, цей орган важливий.</p>
<p></p>
<p>ГОЛОВУЮЧИЙ. Оце я точно з вами не можу посперечатися.</p>
<p></p>
<p>РАЗУМКОВ Д.О. Бачите.</p>
<p></p>
<p>ГОЛОВУЮЧИЙ. Будь ласка, Дмитро Олександрович, давайте, будь ласка, ближче до поправок.</p>
<p></p>
<p>РАЗУМКОВ Д.О. А скільки людей в залі, Руслан Олексійович, я ж можу запитати як народний депутат.</p>
<p></p>
<p>ГОЛОВУЮЧИЙ. Та я не знаю, перерахуйте.</p>
<p></p>
<p>РАЗУМКОВ Д.О. Так давайте зробимо сигнальне.</p>
<p></p>
<p>ГОЛОВУЮЧИЙ. Давайте, це все-таки право головуючого ставити чи не ставити, а ваше право доповідати по поправках.</p>
<p>Будь ласка, Дмитро Олександрович.</p>
<p>Завершили це питання. Йдемо далі. Добре.</p>
<p>294-а, 295-а, 296-а, 297-а, 298-а, 299-а. Це у нас Железняк з Цабалем і з Хлапуком. 300-а, те саме, 301-а,</p>
<p>302-а. Дмитро Олександрович, ваша вже. 302-а, 303-я, 304-а, 305-а, 306-а, якщо я не помиляюсь. Будь ласка.</p>
<p></p>
<p>15:15:03</p>
<p>РАЗУМКОВ Д.О.</p>
<p>Руслан Олексійович, хвилинку. Одну хвилинку.</p>
<p></p>
<p>ГОЛОВУЮЧИЙ. З 302-ї по 306-у, Дмитро Олександрович, ваші.</p>
<p></p>
<p>РАЗУМКОВ Д.О. 302-306-а. Роксолана Андріївна, ще запитання, ми виділяємо Секретаріату Кабміну. В цьому плані на кого ми виділяємо, теж на казначейство, на кого? Дайте, будь ласка, відповідь. Руслан Олексійович, хоче відповісти голова комітету, бачу.</p>
<p></p>
<p>ГОЛОВУЮЧИЙ. Якщо хоче, хіба я можу перечити.</p>
<p></p>
<p>15:15:45</p>
<p>ПІДЛАСА Р.А.</p>
<p>То ви мене питаєте?</p>
<p></p>
<p>ГОЛОВУЮЧИЙ. Я ж того і питаю, якщо ви хочете, то, будь ласка. Ні, ви можете обмежитись, що комітет відхилив.</p>
<p></p>
<p>ПІДЛАСА Р.А. Ні, дивіться, це люди, які працюють в Секретаріаті Кабінету Міністрів. Ви, ми як народні депутати, коли голосували бюджет 2023 року, коли, я нагадаю, я ще не була головою комітету, чомусь заклали набагато меншу суму на роботу Секретаріату Кабінету Міністрів. Якщо ми їм не будемо платити, вони розійдуться по домах. І я думаю, що тоді Кабінет Міністрів не зможе ухвалювати жодні рішення.</p>
<p>До речі, користуючись нагодою, можна, я попрошу вас, Дмитро Олександрович, після нашої цієї сьогоднішньої розмови ви би могли вже запропонувати мою кандидатуру на посаду Прем'єр-міністра, тому що я вам відповідаю сьогодні за всі державні органи, які існують. </p>
<p></p>
<p>ГОЛОВУЮЧИЙ. Шановні колеги, я дивлюся, ми зараз в різні голосування підемо. Шановні колеги, йдемо далі.</p>
<p>Демченко Сергій, будь ласка. 307-а, якщо…</p>
<p><i>(Шум у залі) </i>Шановні колеги, будь ласка, тихенько.</p>
<p>Народний депутат Демченко, 307-312-а. Я правильно розумію? Вам якусь кількість хвилин?</p>
<p></p>
<p>15:17:00</p>
<p>ДЕМЧЕНКО С.О.</p>
<p>Давайте поки 307-у спочатку.</p>
<p></p>
<p>ГОЛОВУЮЧИЙ. Давайте по одній. 307-а, будь ласка.</p>
<p></p>
<p>ДЕМЧЕНКО С.О. Шановний пане, шановні колеги! Я все розумію, що, напевно, в когось є важливі справи, більш важливіші ніж засідання Верховної Ради, але зараз питання, напевно, досить важливе питання, в умовах війни ми розглядаємо все-таки державний бюджет для військових. І коли у нас зараз відсутні в залі навіть 100 депутатів, і ми розуміємо, і Голова Верховної Ради також розуміє, що жодне з питань не буде проголосовано позитивно, на мою думку, це вже ганьба і сором для всієї Верховної Ради.</p>
<p>Я все-таки пропоную на сьогоднішній день об'явити перерву, Голові Верховної Ради скористуватися своїм обов'язком, передбачений статтею 27 Регламенту, яка передбачає обов'язок організації і розгляду питань відповідно до Регламенту. А Регламент передбачає…</p>
<p></p>
<p>ГОЛОВУЮЧИЙ. Шановні колеги, 307 поправка Демченка, вона комітетом відхилена. Прошу народних депутатів голосувати.</p>
<p></p>
<p>15:18:32</p>
<p>За-34</p>
<p>Рішення не прийнято.</p>
<p>Відповідно до 27-ї Регламенту я закликаю народних депутатів зайняти свої місця і продовжити розгляд цього питання.</p>
<p>Йдемо далі. Наступна 308-а, будь ласка, поправка.</p>
<p></p>
<p>15:18:46</p>
<p>ДЕМЧЕНКО С.О.</p>
<p>Дайте мені 3 хвилини і шість правок.</p>
<p></p>
<p>ГОЛОВУЮЧИЙ. Давайте 3 хвилини і шість правок.</p>
<p></p>
<p>15:18:52</p>
<p>ДЕМЧЕНКО С.О.</p>
<p>Дякую. Колеги, на жаль, це другий сором, коли Голова Верховної Ради не чує звернення народного депутата. Руслане Олексійовичу, ви не праві.</p>
<p>Щодо моїх правок. Скажу, вони стосуються громадян України, як і більшість норм, які ми з вами тут голосуємо, тих громадян України, яких ми кожний день зараз спочатку війни вказуємо, що в них є обов'язок захищати нашу країну, в них є обов'язок. Але ми маємо зрозуміти, що, коли наша держава, ми з вами не виконуємо свій обов'язок по відношенню до цих громадян, стає відповідне непорозуміння: а задля чого ці громадяни мають виконувати тоді свій обов'язок.</p>
<p>Про що йде мова. Спочатку війни уряд прийняв відповідну постанову щодо виплат військовим, іншим начальницьким і рядовим складам інших органів відповідних 30 тисяч гривень, спочатку – це з лютого 2022 року. До складу тих, хто мав би отримати ці додаткові виплати, відносяться співробітники Служби судової охорони. Вони мали це право, але держава не визнавала свій обов'язок по сьогоднішній день. Невизнання цього обов'язку змусило цих громадян іти до суду, вони отримали в суді позитивні рішення. Але, знову ж таки, Кабінет Міністрів сказав: ні, нехай Верховний Суд підтвердить ці рішення.</p>
<p>На сьогоднішній день Верховний Суд вже підтвердив, є зразкова справа по... зразкове рішення по зразковій справі, що немає іншого вибору в держави, ніж виконати свій обов'язок, свої гарантії, виконати норми закону і сплатити відповідним громадянам відповідні кошти.</p>
<p>Але що ми маємо на сьогоднішній день? Знову тишина. Тишина з надією на що, я не розумію просто. Надія на те, що держава в нас припинить існувати і цей обов'язок таким чином спишеться чи що? Має бути сором, ще раз кажу. Країна має виконувати свій обов'язок і свої гарантії перед громадянами, якщо ми вимагаємо перед ними... в них, щоб вони захищали нашу країну і виконували свій обов'язок.</p>
<p>Ці правки саме про це, про ці кошти, щоб країна добровільно сплатила ці кошти і тим самим підтвердила, що вона спроможна, що вона відповідальна перед своїми громадянами.</p>
<p>Дякую. Прошу всі правки поставити на голосування.</p>
<p></p>
<p>ГОЛОВУЮЧИЙ. Дякую.</p>
<p>308 поправка народного депутата Демченка. Вона комітетом відхилена. Прошу голосувати.</p>
<p></p>
<p>15:21:37</p>
<p>За-41</p>
<p>Рішення не прийнято.</p>
<p>По фракціях покажіть.</p>
<p>309 поправка народного депутата Демченка. Комітетом відхилена. Прошу голосувати.</p>
<p></p>
<p>15:21:58</p>
<p>За-39</p>
<p>Рішення не прийнято.</p>
<p>310 поправка народного депутата Демченка. Прошу голосувати. Вона комітетом відхилена.</p>
<p></p>
<p>15:22:19</p>
<p>За-41</p>
<p>Рішення не прийнято.</p>
<p>Давайте я завершу голосування поправок Демченка. 311 поправка Демченка. Вона комітетом відхилена. Прошу голосувати.</p>
<p></p>
<p>15:22:46</p>
<p>За-45</p>
<p>Рішення не прийнято.</p>
<p>І 312-а народного депутата Демченка. Вона комітетом відхилена. Прошу голосувати.</p>
<p></p>
<p>15:23:06</p>
<p>За-47</p>
<p>Рішення не прийнято. Це була 312 поправка.</p>
<p>Будь ласка, з процедури Артур Володимирович.</p>
<p></p>
<p>15:23:17</p>
<p>ГЕРАСИМОВ А.В.</p>
<p>Шановний Руслан Олексійович, зараз відбувається засідання Верховної Ради України, і, за моєю інформацією, прямо зараз відбуваються засідання комітетів, чи збираються відбутися засідання комітетів. Ми з вами разом знаємо, що згідно Регламенту Верховної Ради це заборонено. Тому я прошу вас, для того щоб депутати повернулися до зали, зараз просто поставити це, як-то кажуть, на вид і не порушувати Регламент.</p>
<p>Дякую.</p>
<p></p>
<p>ГОЛОВУЮЧИЙ. Артур Володимирович, дивіться, я почув цю інформацію. Я не знаю, наскільки вона достовірна. Ви знаєте, що під час засідання… <i>(Шум у залі)</i></p>
<p>Можна я завершу? Я знаю, що під час засідання Верховної Ради проведення комітетів можливо тільки за дорученням Верховної Ради. Верховна Рада сьогодні такого доручення не голосувала, тому я прошу, Апарат, повідомте голів комітетів, які зараз вирішили зібрати свої комітети, в період засідання Верховної Ради, про те, що вони порушують Регламент Верховної Ради України, негайно повернутися на робочі місця тих, хто це зробив. Дякую.</p>
<p>Йдемо далі. А далі… ну, ви ж розумні народні депутати.</p>
<p>Будь ласка, йдемо далі.</p>
<p>313-а, 314-а, 315-а, 316-а, 317-а поправки. Разумков, будь ласка, Дмитро Олександрович.</p>
<p></p>
<p>15:24:29</p>
<p>РАЗУМКОВ Д.О.</p>
<p>Дякую, Руслан Олексійович. Роксолана Андріївна, є Сергій… Є Марченко? Є Сергій Михайлович. Я думаю, що в нього можна запитати. Вони отримують додаткові фінанси на міністерство. Куди вони підуть? Це ж не є таємниця.</p>
<p>Ми не можемо дозволити в якості винятку, я розумію, що не міністр фінансів має відповідати, але тим не менше, це було б правильно.</p>
<p></p>
<p>ГОЛОВУЮЧИЙ. Дивіться, це не за Регламентом, але якщо не буде заперечень, я попрошу коротко цю інформацію, будь ласка.</p>
<p></p>
<p>РАЗУМКОВ Д.О. Я думаю, що колеги не будуть, я буду вдячний, якщо ми почуємо відповідь. Може, міністр, відповісте на питання…</p>
<p></p>
<p>ГОЛОВУЮЧИЙ. Міністр фінансів. Я йому передаю слово, да, будь ласка.</p>
<p></p>
<p>15:25:26</p>
<p>МАРЧЕНКО С.М.</p>
<p>Дмитро Олександр, мене чутно? Дякую вам за запитання.</p>
<p></p>
<p>КОРНІЄНКО О.С. Включіть міністру фінансів.</p>
<p></p>
<p>15:25:45</p>
<p>МАРЧЕНКО С.М.</p>
<p>Так мене чутно? Дякую. Дуже вам дякую за запитання. З усією повагою до депутатського корпусу хочу сказати, що дійсно видатки на головного розпорядника Міністерство фінансів збільшуються. Роксолана Андріївна вже декілька годин намагається пояснити, чому. Я повністю готовий підтримати кожне слово, сказане Роксоланою Андріївною, тому що дійсно в першу чергу це йде мова про Державну аудиторську службу – 185 мільйонів гривень, Державну казначейську службу – 51 мільйон гривень. Ці кошти були спрямовані на виплату додаткових коефіцієнтів працівникам цих органів.</p>
<p>Дякую.</p>
<p></p>
<p>ГОЛОВУЮЧИЙ. Дякую. Шановні колеги, йдемо далі.</p>
<p>Наступна 318 поправка. Микиша, будь ласка.</p>
<p></p>
<p>15:26:29</p>
<p>МИКИША Д.С.</p>
<p>Пані Роксолана, хотів би відрефлексувати по поводу здійснення законотворчої діяльності. Будемо чесні і справедливі, ніякі зарплати з народний депутатів зняті не будуть, от. А звідки вони знімуться, хіба що з колег, які, на жаль, вже більше не з нами, оце і все. Тобто воно буде здійснено, знято якраз з законотворчої діяльності.</p>
<p>А правка зовсім про інше. Я розумію, коли ми перенаправляємо кошти на Збройні Сили і на нашу армію та на боротьбу з корупцією, але зовсім не розумію, коли ми знімаємо з Вищого антикорупційного суду, знімаємо гроші. І аргумент про те, що в них надвеликі статки саме у суддів, ну, у суддів, може, і не маленькі зарплати, але давайте не забувати і про апарат, і про інших працівників, які отримують взагалі мізерні кошти, і ВАКС (Вищий антикорупційний суд) в цьому не виключення. А ми ще забираємо. Ця правка якраз те, щоб 5 мільйонів їм додати якраз до їх діяльності, а не до зарплат суддів Вищого антикорупційного суду, щоб суд нормально працював і садив корупціонерів за ґрати.</p>
<p>Дякую. Прошу…</p>
<p></p>
<p>ГОЛОВУЮЧИЙ. Голосувати ставити, да? Ставлю на голосування 318 поправку Микиші. Вона комітетом відхилена. Прошу голосувати.</p>
<p></p>
<p>15:27:54</p>
<p>За-48</p>
<p>Рішення не прийнято.</p>
<p>Наступна 319 поправка. Микиша, будете? Будь ласка.</p>
<p></p>
<p>15:27:59</p>
<p>МИКИША Д.С.</p>
<p>Так. Дякую, Руслан Олексійович.</p>
<p>Вона дуже схожа і з попередньою правкою, але в цьому випадку взагалі не було такої строчки – додати Спеціалізованій антикорупційній прокуратурі ще коштів. Повторюю, знову, крім того, що ми додаємо нашому війську, нашим Збройним Силам, силам сектору безпеки і оборони, я вважаю, що в першу чергу ми маємо додати до тих підрозділів, які слідкують за неякісним, неефективним використанням коштів, і в першу чергу ті кошти, які можуть бути вкрадені і втрачені.</p>
<p>І тому абсолютно логічно буде додати ще кошти на Спеціалізовану антикорупційну прокуратуру і всій антикорупційні вертикалі. Ця правка спрямована саме на це – збільшити за рахунок інших там, забрати в Кабміну, в інших для того, щоб САП нормально працював і в них було нормально коштів для їх діяльності. Тому також прошу підтримати і поставити на голосування цю правку.</p>
<p></p>
<p>ГОЛОВУЮЧИЙ. Будь ласка, Роксолана Андріївна.</p>
<p></p>
<p>15:29:04</p>
<p>ПІДЛАСА Р.А.</p>
<p>Дмитро Сергійович, середньомісячна зарплата прокурора САП складає 145 тисяч гривень. Ви реально думаєте, що хтось з тих українців, які нас сьогодні дивляться, поспівчувають Спеціальній антикорупційній прокуратурі, що ми їм гроші не додали?</p>
<p></p>
<p>ГОЛОВУЮЧИЙ. Шановні колеги, 319 поправка авторства Микиші. Комітетом відхилена. Прошу голосувати.</p>
<p></p>
<p>15:29:43</p>
<p>За-37</p>
<p>Рішення не прийнято.</p>
<p>Наступна поправка 320-а, 321-а, 322-а, 323-я, 324 поправка. Разумков Дмитро Олександрович, будь ласка.</p>
<p></p>
<p>15:30:00</p>
<p>РАЗУМКОВ Д.О.</p>
<p>Шановні колеги, знаєте, мені... Дякую, Сергій Михайлович, Роксолана Андріївна. Але ми розібралися, де 100, 51 плюс 51, а виділяється двісті скільки? Правильно, 272. Куди діли ще? Я розумію, що поки не діли, ділите будете вже після того, як проголосуєте цей закон. Але де інші? Де 171, один, да, 171 мільйон? Я думаю, що ми так до кінця засідання дійдемо і до логічного завершення, зрозуміємо, куди вони поділися. Може, Сергій Михайлович зможе відповісти на це запитання теж, якщо дозволять колеги і не будуть заперечувати.</p>
<p></p>
<p>ГОЛОВУЮЧИЙ. Сергій Михайлович, the force yours.</p>
<p></p>
<p>15:30:57</p>
<p>МАРЧЕНКО С.М.</p>
<p>Дмитро Олександрович, з усією любов'ю, повагою відповідаю на дуже важливе запитання. Якщо можете, ви складіть, будь ласка, ці цифри, щоб я уже потім більше не повторював. Дивіться, сума ця, яка збільшення, складається з наступної. Державна аудиторська служба – 185 мільйонів 406 тисяч 500 плюс, Державна казначейська служба – 51 мільйон 675 тисяч 400 плюс, Міністерство фінансів – 37 мільйонів 707 тисяч 200 плюс.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Завершили гурток веселої математики, ідемо далі. Шановні колеги, 325 поправка, Федина Софія Романівна.</p>
<p>Немає, да? А, Фріз, Будь ласка, Ірина Василівна.</p>
<p></p>
<p>15:31:45</p>
<p>ФРІЗ І.В.</p>
<p>Дякую.</p>
<p>325 поправка. Ми просимо доповнити змінами до бюджетної програми 11080 "Підготовка кадрів закладів вищої освіти із специфічними умовами навчання" та збільшити видатки споживання загального фонду на цю програму на 191 тисячу гривень.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 325 поправка, авторства Федини і Фріз. Комітетом відхилена. Прошу голосувати.</p>
<p></p>
<p>15:32:36</p>
<p>За-33</p>
<p>Рішення не прийнято.</p>
<p>Наступна поправка 326-а, Бондар.</p>
<p>Величкович, будь ласка. Величкович.</p>
<p></p>
<p>15:32:45</p>
<p>ВЕЛИЧКОВИЧ М.Р.</p>
<p>Шановні колеги, ми говоримо про те, що бюджет 24-го року – це бюджет безпеки і оборони. Якщо ми говоримо про цю правку 326-у, ми говоримо про те, про необхідність підготовки якісної офіцерів для правоохоронних органів, адже це наша безпека, це те, що якраз є нам зараз надзвичайно потрібно. То в мене є прохання і звертаюся до всіх колег підтримати цю правку, щоб ми додатково профінансували цю правку і виділили додаткові кошти.</p>
<p>Хотів би нагадати, що саме нещодавно був підписаний закон, згідно якого курсанти отримали більше коштів ніж було до того. Тому ця правка, це якраз закриття тієї дірки, яка буде у вищих закладах із спеціальною формою навчання.</p>
<p>Дякую.</p>
<p></p>
<p>ГОЛОВУЮЧИЙ. Так, 326 поправка. Комітетом відхилена. Ставлю на голосування. Прошу голосувати. Це авторства Бондаря і Величковича. 326 поправка. Прошу голосувати.</p>
<p></p>
<p>15:33:58</p>
<p>За-31</p>
<p>Рішення не прийнято.</p>
<p>Наступна поправка 327-а. Ар'єв чи Герасимов… Ар'єв, будь ласка.</p>
<p></p>
<p>15:34:08</p>
<p>АР’ЄВ В.І.</p>
<p>Шановні колеги, якщо ми говоримо про воєнний бюджет, то давайте дійсно зробимо видатки, які потрібні на оборону, але не будемо ховати всередину збільшення зарплатні для посадовців. Тому що те, що ми сьогодні робимо, насправді ще буквально мене пару місяців, і нам взагалі не буде чим платити зарплати. І ви знаєте чудово, чому.</p>
<p>Ви знаєте ситуацію, яка склалася в Сполучених Штатах Америки як одного із наших на сьогоднішній день, будемо називати своїми іменами, головних донорів. І ви знаєте, що від нас вимагають проведення реформ. Ми засідаємо у Верховній Раді чотири дні на місяць. Давайте вернемося до нормального графіку роботи Верховної Ради і займемося реформами. Тому що те, що ми ділимо, невдовзі може опинитися шкурою невбитого ведмедя. Тому що буде просто немає чого ділити, немає чого роздавати.</p>
<p>Дякую. Можете не ставити на голосування.</p>
<p></p>
<p>ГОЛОВУЮЧИЙ. Наступна поправка 328. Гончаренко.</p>
<p></p>
<p>15:35:16</p>
<p>ГОНЧАРЕНКО О.О.</p>
<p>Олексій Гончаренко. Друзі, ну, я хочу вам сказати, що ми маємо допомагати нашим військовим і молодим офіцерам, які скоро такими військовими стануть. Нам тут представники уряду закидали те, що Верховна Рада, бачте, довго щось розглядає інші питання.</p>
<p>У мене питання до нашого уряду. Дуже шкода, що я не бачу Прем'єр-міністра зараз. Як так вийшло, що наш закон, який 30 червня вступив в силу, був підписаний Президентом, вступив в силу, до сих пір в частині виплат курсантам вищих військових навчальних закладів не виконується. І там цифри, ну, чесно кажучи, жалюгідні. Сьогодні у них стипендія 600 гривень, в деяких 500. А ми даємо 2 350 буде. Ну, теж не дуже великі гроші. Але навіть їх ми вже четвертий місяць не можемо почати сплачувати в величезних зусиллях. Нацгвардія, ДПСУ, поліція, ДСНС теж ще чекає. Так не можна. Додайте грошей курсантам, молодим офіцерам.</p>
<p></p>
<p>ГОЛОВУЮЧИЙ. Ставити на голосування?</p>
<p>328 поправка Гончаренка. Комітетом відхилена. Прошу голосувати.</p>
<p></p>
<p>15:36:41</p>
<p>За-37</p>
<p>Рішення не прийнято.</p>
<p>Наступна поправка Железняк, Хлапук Цабаль, те саме 330-а, 331-а.</p>
<p>332-а, Герасимов Артур Володимирович, будь ласка.</p>
<p></p>
<p>15:36:56</p>
<p>ГЕРАСИМОВ А.В.</p>
<p>Шановний Руслан Олексійович, я продовжу свою думку. Категорично не можна голосувати за цей законопроект. Ще раз підкреслюю, мало того, що тут під прикриттям військових витрат, які дійсно потрібні, чиновники отримують собі додаткові гроші і часто, давайте будемо відвертими, незрозумілі, на розпіл, якщо вже так казати чесно. То окрім цього, ці гроші, ключове джерело видатків, майже 207 мільярдів, і це поки що приховується, повторю, це з ПДФО. Тобто всім, хто сидить в цій залі зі "Слуга народу", якщо вам скажуть, що ПДФО не торкається цього законопроекту,– це брехня. Тому що воно торкається напряму, точніше, цей законопроект торкається ПДФО напряму через те, що місцеві бюджети саме через цей законопроект, не наступний 37-й, будуть без грошей. Якщо хтось, особливо з мажоритарників, цього хоче – голосуйте.</p>
<p>Дякую.</p>
<p></p>
<p>ГОЛОВУЮЧИЙ. Дякую. Можемо не ставити, Артур Володимирович? Ставити? Йдемо далі тоді.</p>
<p>333-я… Ставимо?</p>
<p>Тоді 332 поправка авторства Герасимова, Павленка і Гончаренка. Вона відхилена комітетом. Прошу голосувати.</p>
<p></p>
<p>15:38:29</p>
<p>За-32</p>
<p>Рішення не прийнято.</p>
<p>Наступна: 333, 334, 335, 336, 337. Дмитро Олександрович, будь ласка.</p>
<p></p>
<p>15:38:41</p>
<p>РАЗУМКОВ Д.О.</p>
<p>Дякую Сергію<i> </i>Михайловичу, він зміг нарешті відповісти на запитання. І незрозуміло знову, чому 37 мільйонів на Мінфін, але вже не будемо мучити міністерство.</p>
<p>Роксолано Андріївно, ви пригадували голосування за бюджет, ну, на жаль, ви голосували за бюджет, а ми вам якраз і казали нашою командою "Розумної політики" про те, що там багато прогалин. Тому що зараз ми мусимо виправляти ті помилки, які були створені в тому числі і вами не як головою бюджетного комітету, а лише як народним депутатом, який за нього проголосував. І це вкотре підтверджує, що до таких важливих законопроектів треба підходити комплексно. Не можна, щоб з'являлися такі великі таблиці на тисячу правок в останній момент, інакше ми не зможемо їх вивчити. А ви потім знову будете приходити і казати, що ми не заклали гроші додаткові на різні міністерства.</p>
<p>І повертаючись до вашої пропозиції щодо Прем'єр-міністра. Ви знаєте, на диво дійсно на відміну від багатьох колег, ви розбираєтеся в тому, що говорите. Це дійсно дивує, в хорошому сенсі цього слова. Тому ми вас точно підтримаємо в якості Прем'єр-міністра. Я не думаю, що вам це дуже додасть. Але я думаю, що ті, хто залишилися в залі і дійсно працюють, готові будуть проголосувати. Спочатку пропоную одразу вам взяти підписні на відставку діючого прем'єра, ми підпишемося і буде великий шанс вам зайняти його позицію. Я думаю, що пропозиція слушна, дивлюся, ви її підтримуєте, тому рухаємося далі. І, я сподіваюся, що це питання не забариться, воно з'явиться в стінах Верховної Ради дуже швидко.</p>
<p></p>
<p>ГОЛОВУЮЧИЙ. Роксолана Андріївна, що ви можете сказати по поправках номери: 332-а 333-и, 334-и, 335, 336, 337. Будь ласка.</p>
<p></p>
<p>15:40:59</p>
<p>ПІДЛАСА Р.А.</p>
<p>Вони комітетом відхилені, пропоную їх залишити відхиленими.</p>
<p>А щодо Дениса Анатолійовича Шмигаля, я вважаю, що він дуже хороший Прем'єр-міністр і дуже добре справляється зі своїми обов'язками. А я, можливо, заступлю на цю роль пізніше.</p>
<p></p>
<p>ГОЛОВУЮЧИЙ. Наступна 338 поправка, Федина Софія Романівна. Немає.</p>
<p>Фріз Ірина Володимирівна, будь ласка.</p>
<p></p>
<p>15:41:25</p>
<p>ФРІЗ І.В.</p>
<p>Дякую, пане Голово. 338 правка, вона стосується того, щоб ми збільшили фінансування Державної прикордонної служби. Ви знаєте, всі ми дуже добре вміємо публічно співати дифірамби нашим прикордонникам, а наразі, коли доходимо до ухвалення бюджету або змін до бюджету на поточний рік, то постійно забуваємо про них, тому що вони або не добігли, або не пролобіювали, або не встигли, або не спромоглися довести аргументовано свою позицію.</p>
<p>Ми пропонуємо забезпечення виконання завдань, функцій та підготовку кадрів ДПСУ збільшити на 24 800 мільйонів гривень.</p>
<p></p>
<p>ГОЛОВУЮЧИЙ. 338 поправка авторства Федини і Фріз. Комітетом відхилена. Прошу голосувати.</p>
<p></p>
<p>15:42:23</p>
<p>За-36</p>
<p>Рішення не прийнято.</p>
<p>339 поправка, народний депутат Бондар. Величкович, будь ласка.</p>
<p></p>
<p>15:42:31</p>
<p>ВЕЛИЧКОВИЧ М.Р.</p>
<p>Шановні колеги, коли ми говоримо про сили оборони, які воюють на фронті, ми обов'язково згадуємо про прикордонників. І ця категорія військових, яка першою зустрічала ворога 24 числа і навесні 2014 року, першими зустрічали ворога. І тому дуже важливо, щоб ми готували якісні кадри, щоб ми дали достатньо фінансування для підготовки нових офіцерів, ті, які будуть далі стояти на кордоні, ті, які зараз воюють. І я думаю, що це буде справедливо, щоб ми додали їм на підготовку, оцій єдиній академії в Україні, 25 мільйонів. Прошу підтримати.</p>
<p></p>
<p>ГОЛОВУЮЧИЙ. Шановні колеги, 339 поправка. Комітетом відхилена. Прошу голосувати.</p>
<p></p>
<p>15:43:41</p>
<p>За-32</p>
<p>Рішення не прийнято.</p>
<p>Наступна поправка 340-а. Ар'єв, будь ласка.</p>
<p></p>
<p>15:43:48</p>
<p>АР’ЄВ В.І.</p>
<p>Будь ласка, ми говоримо про те, що нам треба збільшити майже на 200 мільйонів гривень витрати для Управління державної охорони. Тобто щоб нас усіх – депутатів, урядовців, Президента охороняли, і це було дорожче. Але при цьому ми не знайшли можливості збільшити видатки, зокрема для прикордонників, деякі з них, вони охороняють дуже небезпечні ділянки.</p>
<p>Я пропоную, щоб все ж таки 25 мільйонів гривень ми могли додати до Державної прикордонної служби України. А знову ж таки в черговий раз наголошу, давайте не ділити гроші в бюджеті, а давайте зробимо реформи для того, щоб взагалі зберегти джерела надходження, тому що наступні кілька місяців ми можемо опинитися взагалі без тої допомоги, яка нам сьогодні вкрай необхідна.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>15:44:57</p>
<p>ПІДЛАСА Р.А.</p>
<p>Володимире Ігоровичу, ми збільшуємо видатки на Державну прикордонну службу на 20 мільярдів 400 мільйонів гривень. Це в сотні разів більше ніж на потреби Державної охорони.</p>
<p></p>
<p>ГОЛОВУЮЧИЙ. Дякую.</p>
<p>Є необхідність голосувати? Немає.</p>
<p>Йдемо далі. Наступна поправка 341. Гончаренко Олексій Олексійович, будь ласка.</p>
<p></p>
<p>15:45:18</p>
<p>ГОНЧАРЕНКО О.О.</p>
<p>Шановний пане Голово, там дві поправки, я прошу 2 хвилини і тоді одне голосування, так простіше буде.</p>
<p></p>
<p>ГОЛОВУЮЧИЙ. Будь ласка, дайте 2 хвилини.</p>
<p></p>
<p>15:45:27</p>
<p>ГОНЧАРЕНКО О.О.</p>
<p>Дякую. Друзі, тут мова теж йде, безумовно, про прикордонників, тому що ми бачимо підходи уряду. БЕБу (Бюро економічної безпеки) додати грошей. Я так розумію, що БЕБ нас має привести до перемоги. До чого він насправді нас веде, ми знаємо, ми бачимо корупцію, ми бачимо здирництво з наших підприємців. Ми бачимо повну відсутність економічної політики, коли ми не розуміємо, а що ж є головним пріоритетом. А головним пріоритетом має бути робоче місце. І от якщо б ці робочі місця ми захищали, то тоді, да, у нас були б і економічні результати. Замість цього ми створюємо безкінечну кількість органів, які займаються здирництвом, просто нищимо бізнес. Давайте на цьому запинимося і замість цього віддамо гроші тим, хто реально їх потребує.</p>
<p>Я, безумовно, хочу нагадати вам всім про наше з вами рішення, 10 квітня парламент України проголосував закон, в якому повернув "тридцятку", 30 тисяч гривень бойової доплати, всім військовослужбовцям, всім поліцейським, всім рятувальникам. І що? Пів року пройшло, друзі, пів року, і протягом цих пів року цей закон, це вже прийнятий закон, заблокований спікером, вами, пане Руслане, не підписаний.</p>
<p>Чому ви не виносите на голосування постанову пана Цабаля пів року? Це що таке ви вигадали, такий за механізм ховати закони. Просто внесли і не розглядаєте ніколи тепер? Ну, це є неправильно, це є порушення Регламенту і це є порушення здорового глузду, і це є знущання над людьми, які очікують на наше рішення.</p>
<p>Винести Постанову Цабаля ганебну, провалюємо її. Підписуєте ви, відправляєте на підпис Президенту. Верховний Головнокомандувач не може ж піти проти військових – підписує. Все, вирішили колосальне питання. А гроші на це забрати у всіляких БЕБів.</p>
<p></p>
<p>ГОЛОВУЮЧИЙ. Олексій Олексійович, знаєте, я думаю, що десь... Я не знаю коли у вас день народження, я вам подарую таку гарну книжечку, яка називається: "Регламент", щоб ви її ще раз перечитали.</p>
<p>І ще раз підкреслюю усім, Голова Верховної Ради, ні його Перший заступник, ні заступник не виносять питання в порядок денний, це виключно компетенція Погоджувальної ради. Будь-яке питання, яке виноситься, це виноситься Погоджувальною радою. Це так просто для розуміння того, як працює Верховна Рада.</p>
<p>Ідемо далі. А і одне голосування, ви яку, 341-у? 341-у, я ставлю 341 поправку народного депутата Гончаренка. Вона комітетом відхилена. Прошу голосувати.</p>
<p></p>
<p>15:48:25</p>
<p>За-29</p>
<p>Рішення не прийнято.</p>
<p>З процедури? Будь ласка, Ірина Володимирівна, з процедури.</p>
<p></p>
<p>15:48:38</p>
<p>ГЕРАЩЕНКО І.В.</p>
<p>Дякуємо. Шановні колеги, ми бачимо, що в залі залишилося вже менше 30, мабуть, депутатів. І більшість з тих, хто залишилися, це представники "Європейської солідарності". Ми тут хочемо підтримати кандидата, да, ми так розуміємо, наступного від "слуг" на посаду Прем'єр-міністра пані Роксолану Підласу, вона вже кілька годин стоїть за трибуною...</p>
<p></p>
<p>ГОЛОВУЮЧИЙ. Виключіть, будь ласка, мікрофон.</p>
<p>Йдемо далі. Національна гвардія… А, це у нас поправка 346-а, 347-а, 348-а, 349-а, 350-а.</p>
<p>Дмитро Олександрович, будь ласка, 2 хвилини.</p>
<p></p>
<p>15:49:10</p>
<p>РАЗУМКОВ Д.О.</p>
<p>Руслан Олексійович, я в якості налагодження відносин з майбутньою прем'єршею, одразу пропоную перейти… Прем'єркою, вибачте. Вибачте, Роксолана Андріївна. Вибачте. Перейти до 376-ї, і їх треба буде поставити на голосування.</p>
<p>І включіть, будь ласка, дві хвилини з початку, якщо можна.</p>
<p></p>
<p>ГОЛОВУЮЧИЙ. Одну секундочку, Дмитро Олександрович, бо далі йдуть інші автори. Ви поки по цих не виступаєте, так?</p>
<p></p>
<p>РАЗУМКОВ Д.О. Якщо можна, тоді дайте я виступлю, а потім я поверну колегам, які раніше йдуть. Я думаю, що вони не образяться, оскільки я вже почав.</p>
<p></p>
<p>ГОЛОВУЮЧИЙ. Ми згубимося, Дмитро Олександрович.</p>
<p></p>
<p>РАЗУМКОВ Д.О. Добре, тоді йдемо по моїх правках. Добре.</p>
<p></p>
<p>ГОЛОВУЮЧИЙ. Давайте.</p>
<p></p>
<p>РАЗУМКОВ Д.О. Шановні колеги, щодо Регламенту – Руслан Олексійович, ви просто згадували, - там невідкладно виноситься воно в зал, одразу після того, як підготується комітетом. На це не впливає навіть Погоджувальна. Так само, як і кадрові питання, які виносяться в зал, вони не затверджуються Погоджувальною. Ви це добре знаєте, я впевнений, ви добре знаєте Регламент. Тому, на жаль, колеги праві, і ця постанова мала би бути винесена в зал.</p>
<p>А щодо цього законопроекту, ну, я знову не до кінця розумію, чому Кабінет Міністрів України ми фінансуємо додатково, а всі інші структури, такі як Апарат Верховної Ради, з них знімаємо. Я не проти, я – за, але просто запитання: в чому логіка і в чому справедливі підходи? Ми або у всіх знімаємо, і це правильно, і перерозподіляємо на Збройні Сили України, бо такий вибірковий підхід породжує побоювання, що там щось нечисто і ці кошти планується направити знову на яйця по 17.</p>
<p></p>
<p>ГОЛОВУЮЧИЙ. Дякую.</p>
<p>Наступна – 351 поправка. Федина, Фріз , хто буде? Фріз, будь ласка.</p>
<p></p>
<p>15:51:17</p>
<p>ФРІЗ І.В.</p>
<p>Дякую, пане Голово.</p>
<p>Ну, насправді, дійсно, ми подавали правки у співавторстві з Софією Фединою. На жаль, вона зараз не присутня в залі через те, що змушена захищати нашого розвідника, героя Романа Червінського в судилищі.</p>
<p>Разом з тим, повертаючись до поправки, я б хотіла наголосити про те, що назва законопроекту говорить сама за себе – це про державний бюджет на вирішення першочергових питань та фінансового забезпечення сектору безпеки і оборони. Отже, для забезпечення, для фінансового забезпечення сектору безпеки і оборони пропонуємо 50 мільйонів перенаправити на Національну гвардію України і збільшити видатки споживання загального фонду для цього.</p>
<p>Дякую.</p>
<p></p>
<p>ГОЛОВУЮЧИЙ. Голосуємо, так? Я ставлю на голосування 351 поправку авторства Федини і Фріз. Комітетом вона відхилена. Прошу голосувати.</p>
<p></p>
<p>15:52:26</p>
<p>За-27</p>
<p>Рішення не прийнято.</p>
<p>352-а, Бондар.</p>
<p>З процедури? Артур Володимирович, з процедури, будь ласка.</p>
<p></p>
<p>15:52:39</p>
<p>ГЕРАСИМОВ А.В.</p>
<p>Шановний Руслан Олексійович, дивіться, сьогодні, наскільки я пам'ятаю, Погоджувальна рада не голосувала за те, щоб ми сьогодні працювали більше ніж 4 години. Це обговорювалося, але не голосувалося, Погоджувальна рада такого рішення не приймала.</p>
<p>Саме тому з точки зору і безпекової, з точки зору і будь-якої іншої, я навіть не згадую про КЗоТ, да, зараз, який не стосується народний депутат, як ми знаємо. Тому велике прохання, от зараз уже закінчити цю історію, – тому що хочу сказати, що монобільшість майже не присутня в залі, – і оголошувати перерву.</p>
<p>Щиро вам дякую.</p>
<p></p>
<p>ГОЛОВУЮЧИЙ. Дякую, Артур Володимирович.</p>
<p>Ще піднімав з процедури Андрій Вікторович, чи мені здалось? Андрій Вікторович Мотовиловець, будь ласка.</p>
<p></p>
<p>15:53:26</p>
<p>МОТОВИЛОВЕЦЬ А.В.</p>
<p>Дивіться, ми хочемо зробити заяви з фракцією "Слуга народу", те, що інші фракції цькують зараз голову Комітету з питань бюджету, називаючи її Прем'єр-міністром, - це знущання. Будь ласка, відключайте відразу мікрофон. Тому що, будь ласка, професійна робота – це виступи по правках, але зараз називається знущання над головою комітету, яка професійно виконує свою роботу.</p>
<p>Дякую.</p>
<p></p>
<p>15:53:58</p>
<p>ГОЛОВУЮЧИЙ. Дякую.</p>
<p>Шановні колеги, я попросив би все-таки… Да. Шановні колеги, я попросив би, да, давайте дотримуватися Регламенту і етики. Будь ласка.</p>
<p>Будь ласка, Ірина Володимирівна, ви з процедури? Давайте з процедури.</p>
<p></p>
<p>15:54:11</p>
<p>ГЕРАЩЕНКО І.В.</p>
<p>Дякую. Дуже дивно, коли жінка претендує, коли на посаду Прем’єр-міністра, це називають цькуванням. Ми вважаємо, що, навпаки, це нормальна історія в європейській країні. Пане Руслане, нам прикро, що ви демонструєте подвійні стандарти, не відключаєте мікрофон з процедури колегам по монобільшості і робите це жінкам представницям "Європейської солідарності".</p>
<p>Ми якраз хочемо проявити тут солідарність до пані Роксолани, яка уже четверту годину з трибуни дуже фахово, до речі, представляє поправки до проекту бюджету, на відміну від дуже багатьох колег слуг, які не можуть їх прокоментувати. Ми не згодні з позицією пані Роксолани, але ми відзначаємо, що вона відповідає на питання.</p>
<p>І ми пропонуємо оголосити перерву на 15 хвилин для того, щоб і Роксолана, і ті депутати, які тут присутні і працюють, могли просто провести цю перерву. Будь ласка, це прохання нашої фракції – на 15 хвилин оголосити перерву. І насправді Верховна Рада України завжди, коли вона працювала в нормальному режимі, мала таку перерву через 4 години роботи для того, щоби можна було…</p>
<p></p>
<p>ГОЛОВУЮЧИЙ. На жаль, з 24.02 ми працюємо не в нормальному режимі, Ірина Володимирівна, якщо хтось забув.</p>
<p>Роксолана Андріївна, у вас є потреба зробити перерву в цьому? Будь ласка. Немає. Дякую.</p>
<p>Ідемо, 352 поправка. Будь ласка, Величкович, я наскільки зрозумів, так? Будь ласка.</p>
<p></p>
<p>15:55:34</p>
<p>ВЕЛИЧКОВИЧ М.Р.</p>
<p>Шановні колеги, шановні колеги, цю правку ми подавали разом з Михайлом Бондарем, який ветеран Національної гвардії, який зараз знаходиться в суді по Роману Червінському. І ця правка стосується саме питання фінансування підготовки кадрів для Національної гвардії.</p>
<p>Я хотів би в черговий раз звернути увагу про те, що якщо бюджет 23-го і 24-го… бюджети 23-го, 24-го років – це бюджети війни, то необхідно, щоб ми і підтримали підготовку кадрів для наших підрозділів. Хотів би нагадати, що кілька нових бригад Національної гвардії потребують хороших офіцерів.</p>
<p>Тому, будь ласка, прошу підтримати виділення 50,5 мільйона додаткових на фінансування підготовки кадрів Національної гвардії.</p>
<p>Дякую.</p>
<p></p>
<p>ГОЛОВУЮЧИЙ. 352 поправка авторства Бондаря і Величковича. Комітетом відхилена. Прошу голосувати.</p>
<p></p>
<p>15:56:44</p>
<p>За-32</p>
<p>Рішення не прийнято.</p>
<p>Наступна 353 поправка. Ар'єв, будь ласка.</p>
<p></p>
<p>15:56:56</p>
<p>АР’ЄВ В.І.</p>
<p>В принципі, можна було би такого зараз не робити, якби, дійсно, був поданий урядом нормальний законопроект, в якому було би враховано саме інтереси національної безпеки і оборони без зашиття туди непотрібних витрат на збільшення зарплат посадовців, на збільшення витрат на Бюро економічної безпеки, коефіцієнт корисної дії якого близький до нуля, якщо не є від'ємним, який просто абсолютно і повністю занурився в корупційні схеми, в тому числі які уже ідуть до війська. І уже ці речі розглядаються на тимчасовій слідчій комісії Верховної Ради відповідній.</p>
<p>Тому я пропоную в даному разі нам все ж таки перейти до реальних реформ, які по списку у нас є для того, щоб побудувати нормальну демократичну країну, інакше програємо всі.</p>
<p></p>
<p>ГОЛОВУЮЧИЙ. 353 поправка Ар'єва. Комітетом відхилена. Прошу голосувати.</p>
<p></p>
<p>15:58:17</p>
<p>За-29</p>
<p>Рішення не прийнято.</p>
<p>Наступна поправка 354. Гончаренко, будь ласка.</p>
<p></p>
<p>15:58:23</p>
<p>ГОНЧАРЕНКО О.О.</p>
<p>Дякую.</p>
<p>Там дві поправки 354 і 55. Прошу 2 хвилини і безпосередньо тоді одне голосування. Значить, мова йде про...</p>
<p></p>
<p>ГОЛОВУЮЧИЙ. Дайте 2 хвилини.</p>
<p></p>
<p>15:58:34</p>
<p>ГОНЧАРЕНКО О.О.</p>
<p>Дякую. Мова йде про Національну гвардію і про те, щоб додати кошти. Я вам пояснюю, чому вони, зрозуміло, необхідні, бо Національна гвардія воює на відміну від БЕБ, від барабанів, від серіалів, на які держава гроші знаходить. Але тут взагалі про інше мова. У нас є дуже серйозне питання – це питання демобілізації, це питання справедливості, тому що, друзі, в нас так вийшло, що є люди, які на фронті, а є люди, які його не бачать і не хочуть про нього навіть чути. І сьогодні ми навіть людям не даємо якогось шансу, світла в кінці тунелю. Тобто вони, ті, кого мобілізували, ті, хто добровільно пішли півтора роки тому врятувати Батьківщину. Да, ми говоримо, це наші герої, люди з металу. Метал втомлюється. Багато з цих людей втомилося, і ми маємо розглянути питання, дати право після певного терміну служби цим людям повернутися.</p>
<p>І у Верховній Раді є вже більше пів року мій законопроект про демобілізацію після 18 місяців служби. Окей. Можливо, в дискусії, давайте не 18, давайте 24 місяці служби, але давайте вже щось робити, бо не може бути так, що вхід є – виходу немає. Бо не може бути так, що вихід з сил оборони – це тільки 200-м чи 300-м. Ну, це нечесно, це несправедливо, ми втрачаємо цих людей. І як вони воюють, і як їм важко сьогодні, і їхні родини. Ті, хто готові воювати далі, – честь, хвала, респект, подяка. Але ті, хто втомилися, давайте їх врятуємо і їм підставимо плече, як колись, півтора роки тому, вони підставили плече державі. Допоможемо їм сьогодні зберегтися, щоб і надалі, і через п'ять, десять років вони в разі необхідності врятували Батьківщину. Ми маємо зайнятись питанням…</p>
<p></p>
<p>ГОЛОВУЮЧИЙ. 354 поправка, Гончаренко. Комітетом відхилена. Прошу голосувати.</p>
<p></p>
<p>16:00:58</p>
<p>За-29</p>
<p>Рішення не прийнято.</p>
<p>Наступні поправки з 356-ї по 361-у – це Железняк, Хлапук, Цабаль. Вони зняли свої поправки, наскільки я розумію.</p>
<p>Наступна поправка… Неклюдов вже доповів по своїх поправках. Далі 363-я. Це поправка Разумкова. Тоді 363, 364, 365, 366, 367.</p>
<p>Дмитро Олександрович, будь ласка.</p>
<p></p>
<p>16:01:25</p>
<p>РАЗУМКОВ Д.О.</p>
<p>Шановні колеги, о 15:45 рашисти ракетою вдарили по Куп'янську, по продуктовому магазину, в якому загинуло щонайменше вже 48 людей. Одна з них шестирічна дитина. І, по-перше, я прошу зараз всіх хвилиною мовчання згадати загиблих. А, по-друге, я прошу всіх подумати, на кого ми виділяємо 91 мільйон на утримання.</p>
<p><i>(Хвилина мовчання)</i></p>
<p></p>
<p>ГОЛОВУЮЧИЙ. Прошу сідати.</p>
<p>368 поправка. Фріз, будь ласка. Фріз. Включіть, мікрофон, будь ласка. Народна депутатка Фріз. Включіть, будь ласка, мікрофон їй. Будь ласка.</p>
<p></p>
<p>16:03:09</p>
<p>ФРІЗ І.В.</p>
<p>Дякую, пане Голово. 368 правка, вона стосується того, щоб в цьому році вже перенаправити на бюджетну програму 1007020, яка стосується забезпечення діяльності органів, установ та закладів Нацполіції, і збільшити їхні видатки споживання із загального фонду на 24 мільйони.</p>
<p>Я б хотіла декілька в аргументацію, тому що насправді ми з вами дуже всі маємо чітко усвідомлювати, який великий тягар лягає на Нацпол, особливо на деокупованих територіях. Тому я впевнена, що додаткове фінансування Національній поліції в цьому році буде також більш потрібним ніж фінансування на 200 мільйонів аналітичного відділу Кабміну.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>16:04:11</p>
<p>ГОЛОВУЮЧИЙ. Будь ласка, Підласа.</p>
<p></p>
<p>16:04:13</p>
<p>ПІДЛАСА Р.А.</p>
<p>Я просто хочу, по-перше, звернути увагу, що ми на Національну поліцію виділяємо 19 мільярдів гривень.</p>
<p>А, по-друге, я прошу головуючого дозволити Кузбиту Юрію Михайловичу 5 хвилини замінити мене на трибуні.</p>
<p>Кузбит Юрій Михайлович.</p>
<p></p>
<p>ГОЛОВУЮЧИЙ. А чому ви починаєте обурюватися до того, як я це зробив? Це як би новий метод такий, щоб… Профілактика. Точно. Я забув це слово, Сергій Володимирович, дякую, що підстрахували.</p>
<p>Так, будь ласка, у нас же вільне відвідування зали. Можна виходити, заходити.</p>
<p>Будь ласка, ставлю на голосування правку номер 368 народного депутата Федини Софії Романівни і Фріз Ірини. Комітетом вона відхилена. Прошу голосувати. На врахування, 368.</p>
<p></p>
<p>16:05:24</p>
<p>За-27</p>
<p>Рішення не прийнято. Правка відхилена.</p>
<p>Наступна 369, народні депутати Бондар і Величкович. Будь ласка, хто буде? Величкович, будь ласка.</p>
<p></p>
<p>16:05:34</p>
<p>ВЕЛИЧКОВИЧ М.Р.</p>
<p>Шановні колеги, хто буває на сході або на територіях, які є звільнені від рашистів, той бачив, наскільки там не просто нести службу людям у формі. І дуже часто цей тягар лягає саме на поліцейських, які змушені 24/7 бути на службі і змушені нести свою службу в дуже складних умовах.</p>
<p>І тому надзвичайно важливо, щоб ми виділили додаткове фінансування на підготовку нових кадрів, йдеться саме про офіцерів, які завтра, післязавтра, через рік чи через два будуть виходити на службу і в умовах війни, які будуть, готуючись як офіцери, вони будуть розуміти, що і чому, і як відбувається в країні. Прошу підтримати додаткові кошти, виділити для підготовки кадрів Національної поліції.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Дайте Кузбиту.</p>
<p></p>
<p>16:06:38</p>
<p>КУЗБИТ Ю.М.</p>
<p>Колеги, я, з вашого дозволу, просто буду констатувати рішення комітету без коментарів, поки не вернеться голова. Ваша правка відхилена. Прошу голосувати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер 369 на врахування народних депутатів Бондаря, Величкович. Комітетом вона відхилена. Прошу голосувати.</p>
<p></p>
<p>16:07:12</p>
<p>За-25</p>
<p>Рішення не прийнято. Правка відхилена.</p>
<p>Наступна правка номер 370 народних депутатів Ар'єва, Герасимова, Чийгоза.</p>
<p>Хто буде доповідати? Артур Володимирович. Ар'єв Володимир Ігорович, будь ласка.</p>
<p></p>
<p>16:07:24</p>
<p>АР’ЄВ В.І.</p>
<p>Я розумію, що ставити щось на голосування в залі, в якому присутні не більше 50 народних депутатів, в принципі, сенсу немає. І дуже шкода, що ми не можемо проводити дискусії щодо бюджету до того, як це почне вже ставати просто некрасивим. А некрасиво – це те, що відбувається зараз, коли намагаються заховати в бюджет дуже такі витрати, які людям не сподобаються, але вивіску зроблять красиву: для потреб національної безпеки і оборони.</p>
<p>Я ще раз хочу наголосити на одному. Ми зараз на роздоріжжі: або ми починаємо реформи і відновлюємо довіру наших партнерів, які фінансують наші витрати в розмірі понад 50 відсотків, або у нас є ризик втратити країну взагалі. Тому давайте перейдемо до реальної роботи.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Буде позиція комітету? Добре.</p>
<p>Ставлю на голосування правку номер 370 народних депутатів Ар'єва і колег. Комітетом вона відхилена. Прошу голосувати. Не треба ставити? О'кей. Добре.</p>
<p>Будь ласка, Дмитро Олександрович Разумков, з процедури.</p>
<p></p>
<p>16:08:52</p>
<p>РАЗУМКОВ Д.О.</p>
<p>Дякую, Олександр Сергійович. Оскільки засідання Погоджувальної ради відбувається в закритому режимі, я хотів би дізнатися, яке було прийнято рішення Погоджувальною радою, до котрої години буде відбуватися засідання. Просто, щоб знати, як планувати далі свій робочий день.</p>
<p>Дякую.</p>
<p></p>
<p>ГОЛОВУЮЧИЙ. Якщо мені не зраджує пам'ять, було прийнято рішення, що не раніше 15-ї, але до того, поки будуть розглядатися правки щодо закону. Таке звучало. Артур Володимирович, таке звучало. Таке звучало.</p>
<p>Будь ласка, з процедури Герасимов.</p>
<p></p>
<p>16:09:29</p>
<p>ГЕРАСИМОВ А.В.</p>
<p>Дякую. Олександр Сергійович, дивіться, є Постанова Верховної Ради України "Про деякі питання організації роботи Верховної Ради України дев'ятого скликання в умовах дії воєнного стану" і така само по десятому скликанню, пам'ятаєте, ми приймали. Так от в пункті 7 цієї постанови написано, тривалість часу для розгляду питань порядку денного кожного дня після перерви триваючого пленарного засідання визначається Погоджувальною радою. Погоджувальна рада цього рішення не приймала. Не приймала. Вона не голосувала за це рішення, так вже сталося. Можливо, воно і обговорювалось, але рішення такого прийнято не було. Тому у мене велике прохання, якщо цього рішення не було прийнято, і зараз йде засідання, то закінчуйте його згідно з тих правил, які ми раніше колись голосували на цій же Погоджувальній раді.</p>
<p>Дякую.</p>
<p></p>
<p>ГОЛОВУЮЧИЙ. А яке було рішення прийнято, за вашою думкою, Погоджувальною радою?</p>
<p></p>
<p>ГЕРАСИМОВ А.В. На цій Погоджувальній раді взагалі рішення на цю тему не приймалося. Тому ми просимо прямо зараз через це оголошувати перерву.</p>
<p></p>
<p>ГОЛОВУЮЧИЙ. Добре.</p>
<p>371-а, Гончаренко Олексій Олексійович. Будь ласка.</p>
<p></p>
<p>16:10:37</p>
<p>ГОНЧАРЕНКО О.О.</p>
<p>Дякую. Я дуже радий, що повернувся пан Голова Верховної Ради, у нас тут з ним дискусія з приводу Регламенту. Я не думаю, що ви не знаєте Регламент, я просто в це не вірю. Тому що, може, ви так пожартували, а жарт, мені здається, не вдалий, тому що мова йде про повернення 30 всім військовослужбовцям. І я от взяв Регламент Верховної Ради України, стаття 48, будь ласка. Після того, як надійшов проект постанови, якою зупинено, про Цабаля, про скасування рішення Верховної Ради, далі протягом трьох днів, не пізніше як за три дні від дня одержання проекту постанови воно надсилається в регламентний комітет, і той готує висновок щодо доцільності його прийняття. Це пройшло вже, вони це тоді ще в квітні зробили. Після розгляду відповідного проекту постанови Верховної Ради в комітеті регламентному Верховна Рада без голосування про включення до порядку денного розглядає його на пленарному засіданні. Крапка. Це Регламент. Ніяких Погоджувальних рад, нічого. Давайте виконаємо…</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>16:11:45</p>
<p>ГОЛОВУЮЧИЙ. Ви дуже правильно сказали, там суб'єктом визначена Верховна Рада. Верховна Рада представляється в цьому питанні при формуванні порядку денного функціонально Погоджувальною радою, як і завжди. І це питання включено до порядку денного сесії, але не до порядку денного засідання. Тому, будь ласка, давайте все-таки більш глибше вчити. Я дуже радий, що ви вже відкрили і знайшли в ноутбуці таку важливу річ, як Регламент, продовжуйте його й далі вивчати.</p>
<p>Шановні колеги, 371-а Гончаренка. Комітетом відхилена. Прошу голосувати. А, ви не ставите, вибачте.</p>
<p>Наступна 372-а. Герасимов Артур Володимирович, будь ласка. А теж ви, будь ласка, Олексій Олексійович</p>
<p></p>
<p>16:12:24</p>
<p>ГОНЧАРЕНКО О.О.</p>
<p>Дякую. Шановний пане Руслане Олексійовичу, я ще раз вам читаю: "пункт 9 статті 48", яка регламентує як розглядаються постанови про відміну прийняття рішення Верховною Радою, про скасування цього рішення. Ще раз, комітет регламентний розглянув постанову пана Цабаля у квітні місяці, давним-давно. І так і мав це зробити за три дні. Теж зробив це пізніше, бог з ним.</p>
<p>Далі. Вони дали висновок.</p>
<p>Далі. Верховна Рада без голосування про включення до порядку денного розглядає його на пленарному засіданні. Не включає його в порядок денний сесії, а розглядає його на пленарному засіданні. Тут все зрозуміло: отримали висновок, висновок комітету отримали, на найближче засідання внесли без жодних голосувань. Все. А ви вигадали з цього механізм, яким просто дурити людей, це знущатися з людей. Прийняте рішення, але його немає, тому що ви не пропускаєте, щоб не підписувати і не відправляти Президенту…</p>
<p></p>
<p>ГОЛОВУЮЧИЙ. Є необхідність голосувати 372 поправку? Немає.</p>
<p>Йдемо далі.</p>
<p>373 поправка. А, це Железняк, Хлапук і Цабаль, вони зняли всі ці поправки.</p>
<p>376-а, Разумков. 376-а, 377-а, 378-а, 379-а, 380-а. Я правильно розумію, Дмитро Олександрович? Будь ласка.</p>
<p></p>
<p>16:13:53</p>
<p>РАЗУМКОВ Д.О.</p>
<p>Руслан Олексійович, ці правки будемо ставити на голосування. Це правки...</p>
<p></p>
<p>ГОЛОВУЮЧИЙ. Всі будете, так?</p>
<p></p>
<p>РАЗУМКОВ Д.О. Я думаю, що дві поставимо.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>РАЗУМКОВ Д.О. Вони стосуються того, щоб гроші 1,3 мільярда, які пропонується виділити на МЗС, перенаправити на сили оборони, на ЗСУ і перенаправити на ГУР, яке демонструє більше ніж ефективну роботу, демонструє як треба знищувати ворога і як треба мститися за такі страшні події, які сталися сьогодні, коли вбили пів сотні людей і загинула маленька дитина, це за попередніми даними, яка там далі ситуація ніхто насправді ще не знає.</p>
<p>Я хотів би нагадати, що цей законопроект називається: щодо фінансового забезпечення сектору безпеки і оборони та вирішення першочергових питань. Виділення додаткових 1,3 мільярда на МЗС – це не оборона і це не першочергове питання, це намагання забезпечити... Як казав Секретар Ради національної безпеки? Туристів? От туристами хай вони тоді за власний кошт, власними путівками їздять і відпочивають або роблять вигляд, що працюють. Я думаю, що це буде чесно.</p>
<p>А зараз я просто знову хочу подивитися чи проголосує за це Верховна Рада, чи для Верховної Ради міністерство набагато важливіше, ніж Збройні Сили України. Ми на це зараз подивимося: хто за це проголосує, а хто – ні, хто підтримує Збройні Сили. Хоча я розумію, що результат буде нульовий, тому що в залі нема людей, це нікому не цікаво, не цікаво ні правки, ні підтримка армії.</p>
<p>Дякую.</p>
<p></p>
<p>ГОЛОВУЮЧИЙ. А які ви будете ставити поправки чи ніяких, Дмитро Олександрович?</p>
<p></p>
<p>РАЗУМКОВ Д.О. Перші дві ставте, да, да.</p>
<p></p>
<p>ГОЛОВУЮЧИЙ. Добре.</p>
<p>376-а, 377-а, я правильно розумію, да? Ставлю 376 поправку авторства Разумкова і колег. Вона комітетом відхилена. Прошу голосувати.</p>
<p></p>
<p>16:16:29</p>
<p>За-26</p>
<p>Рішення не прийнято.</p>
<p>І наступна – 377 поправка, авторства теж Разумкова і колег. Так само комітетом відхилена. Прошу голосувати.</p>
<p></p>
<p>16:16:53</p>
<p>За-26</p>
<p>Рішення не прийнято.</p>
<p>Наступна поправка – 381-а. Фріз, будь ласка.</p>
<p></p>
<p>16:17:05</p>
<p>ФРІЗ І.В.</p>
<p>Дякую, пане Голово.</p>
<p>Ми сьогодні були з вами свідками достатньо емоційного, бурхливого, на межі такої істерики виступу міністра фінансів стосовно того, що його тут правками упражняють і не дають йому можливості фінансувати сектор безпеки і оборони вчасно.</p>
<p>Я пропонувала цією правкою, 381, збільшити загальний фонд бюджету, поки що на 100 тисяч згідно цієї правки, за програмою 1401010. Тому що, якщо вже нема, з чого фінансувати, то давайте фінансувати адекватно нашим витратам і забирати там, де цього поки що можна уникнути.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, правка 381 народних депутатів Федини і Фріз. Комітетом відхилена. Прошу голосувати.</p>
<p></p>
<p>16:18:07</p>
<p>За-22</p>
<p>Рішення не прийнято.</p>
<p>382-а, будь ласка. Величкович, правильно я розумію?</p>
<p></p>
<p>16:18:13</p>
<p>ВЕЛИЧКОВИЧ М.Р.</p>
<p>Так, пане Голово. Я хочу погодитися з своєю колегою, що давайте підтримувати фінансуванням ті зовнішні відносини, тому що, в теперішніх умовах, коли відбуваються не лише запозичення коштів, не лише кредитування, але йде питання наших зобов'язань і те, як будемо виглядати перед нашими партнерами у світі.</p>
<p>Тому прохання підтримати цю правку для того, щоб збільшити фінансування на 91 тисячу. Дякую.</p>
<p></p>
<p>ГОЛОВУЮЧИЙ. 382 поправка авторства Бондаря, Величковича. Комітетом відхилена. Прошу визначатися.</p>
<p></p>
<p>16:19:02</p>
<p>За-21</p>
<p>Рішення не прийнято.</p>
<p>Наступна поправка 383. Ар'єв.</p>
<p></p>
<p>16:19:08</p>
<p>АР’ЄВ В.І.</p>
<p>Кількість людей, звичайно, не дозволяє приймати будь-які рішення щодо цієї поправки позитивні, навіть виключає таку можливість. Але я хотів би звернути увагу на те, що зараз дипломатичний напрям для нас стає одним із найважливіших і, в принципі, вже не менш важливим, ніж, власне, напрям національної безпеки і оборони, оскільки на цьому напрямку у нас виходять вже прориви. І ці прориви, які відбулися під час голосування за тимчасовий бюджет в Сполучених Штатах Америки, є наслідком тих проблем, що у нас майже немає комунікації, багаторівневої комунікації дипломатичної із нашими американськими партнерами.</p>
<p>Тому я дуже закликаю вас, керівництво Верховної Ради забезпечити хоча б можливість функціонування якісної парламентської дипломатії на цьому напрямку. Бо це зараз для України виклик номер один. Ми маємо там сидіти вахтовим методом, у США.</p>
<p></p>
<p>ГОЛОВУЮЧИЙ. Слово… перепрошую, це поправка 383, комітет відхилив, авторства Ар'єва і колег. Прошу голосувати. 383 поправка.</p>
<p></p>
<p>16:20:36</p>
<p>За-25</p>
<p>Рішення не прийнято.</p>
<p>Наступна поправка 384, Гончаренко.</p>
<p></p>
<p>16:20:42</p>
<p>ГОНЧАРЕНКО О.О.</p>
<p>Олексій Гончаренко. Це поправка про те, щоб додати грошей безпосередньо на наш дипломатичний фронт, дуже важливо. Але я дійсно хотів би звернути нашу увагу на те, що відбувається.</p>
<p>Конгрес Сполучених Штатів Америки сьогодні є нашою, напевно, головним питанням, тому що там встало питання і не рухається по виділенню додаткового фінансування Україні. З Конгресом мають працювати депутати.</p>
<p>Я вам можу сказати, з 24 лютого минулого року я не взяв на жодне своє відрядження жодної державної копійки, жодної, але ви, шановний пане Руслане, ви зупиняєте мої виїзди за кордон працювати в Парламентській асамблеї Ради Європи, спостерігати за виборами. Ви не пускали депутатів в Сполучені Штати Америки працювати з конгресменами і сенаторами, бо ніхто не потрібен, потрібен тільки моноспектакль Володимира Зеленського. Моноспектакль більше не працює. Ви довели вже до серйозних проблем, а доведете до катастрофи, якщо не зупинитесь зараз і ми не почнемо…</p>
<p></p>
<p>ГОЛОВУЮЧИЙ. Олексій Олексійович, вибачте, ви брехун, тому що буквально через пару днів ви їдете на Парламентську асамблею Ради Європи, а коли ви їздите просто так, щоб відмітитися десь, побігати поробити селфі і так далі, то я не думаю, що це великий вклад в парламентську дипломатію. Там, де ви виступаєте як член Парламентської асамблеї Ради Європи, питань немає, їздять всі. І саме тому, і саме тому, і саме тому, ще раз кажу, саме тому деякі члени вашої фракції сьогодні у відрядженнях, тому що вони у відрядженнях, пов'язаних з виконанням діяльності.</p>
<p>А між іншим я хочу нагадати усім вам, що є 88 стаття Конституції, також дуже рекомендую вам з нею ознайомитися. Я вас не згадав, я сказав Олексій. Я сказав Олексій, Олексіїв багато.</p>
<p>Ідемо далі. Ідемо далі. Будь ласка, Герасимов. Наступна поправка 385.</p>
<p>Гончаренко. Будь ласка, Гончаренко.</p>
<p></p>
<p>16:22:51</p>
<p>ГОНЧАРЕНКО О.О.</p>
<p>…розмову добре. Значить, брехун – це ви, ви брешете постійно з ранку до ночі, я це бачу, тому що в травні місяці ви мені не підписали відрядження на конференцію ПАРЄ. В травні місяці ви мені не підписали відрядження спостерігати вибори в Туреччині від Парламентської асамблеї Ради Європи, але це неважлива, напевно, країна. В кінці вересня ви мені не підписали відрядження в місто Дублін, де відбувалися засідання Президентського комітету ПАРЄ, де я би мав представляти Європейських консерваторів. Ви не підписали, ви брешете зараз, і ви змагаєтесь з Даніловим, хто з вас більше язикатий. Данілов говорить, що ми, значить, туристи в полосатых купальниках. Я хочу сказати вам, що ми ще побачимо, хто буде в полосатых робах ходити, коли все це закінчиться, а відповідати за все це доведеться. Я вам це обіцяю. І розкидуватись словами... я сидів тут, знаєте, ще спокійно, брехун. Ви брехун.</p>
<p></p>
<p>ГОЛОВУЮЧИЙ. Олексій Олексійович, я вам просто коротко відповім. Всі відрядження, які пов'язані з вашою діяльністю як народного депутата в міжнародних відносинах, вам були підписані.</p>
<p>Що стосується ваших відряджень. Дивіться, давайте так, є культура задати питання, є культура вислухати відповідь. Я думаю, що це те, що пов'язує усіх колег, які знаходяться тут.</p>
<p>Тепер далі. Що стосується відряджень. Я не думаю, що це цікаво в контексті 385 поправки дуже важливої, але я відповів вам. Ті відрядження, які ви подавали 9 травня, щоб вам підписали з 9 травня, звичайно, я не підписував. Ті відрядження, які ви подавали на з'їзд спікерів, звичайно, я не підписував, тому що я як спікер представляв Україну. І я можу перечислити по кожному відрядженню, там, де ви здійснюєте діяльність, жодних перешкод ні я, ні колеги ніколи вам не чинимо. Дякую.</p>
<p>Шановні колеги, йдемо далі. Наступна поправка 386. Я хотів би, щоб ми перейшли ближче до закону, а не виясняли якісь відносини, по яких уже все сказано. 386-а, 387-а, 388-а, 389-а, 390-а. Будь ласка, Дмитро Олександрович.</p>
<p></p>
<p>16:25:10</p>
<p>РАЗУМКОВ Д.О.</p>
<p>Дякую. Шановні колеги, щодо самої правки, вона повторює ту пропозицію, яка була раніше. Вона пропонує 1,3 мільярда, які чомусь незрозуміло намагаються виділити на МЗС, перенаправити на Збройні Сили України і на ГУР. Тобто додатково виділити 876 мільйонів на Збройні Сили України і додатково виділити 876 мільйонів на Головне управління розвідки. Я думаю, що вони це точно заслужили. Якщо в нас всі, з усіх каналів, з каналу єдиної пропаганди, єдиного марафону, вибачте, розповідають про те, що в нас немає снарядів, нам треба міни, нам треба забезпечити пострілами нашу арту для того, щоб захистити наших захисників і допомогти їм рухатись вперед, а потім в зал заносити законопроект, який виділяє майже півтора мільярда гривень на відрядження нашого МЗС, то не зовсім зрозуміло навіщо це. Давайте ми, давайте ми перенаправимо ці гроші на армію, на Збройні Сили, на ГУР і це буде логічно, тому що так як діє в нас Міністерство закордонних справ, дивлячись на зміну відносин до України на теренах Європейського Союзу, не лише Європейського Союзу, складається враження, що краще хай менше їздять і менше говорять, будуть краще до нас ставитись і ефективність буде більша. Тому давайте забезпечимо ефективних – Збройні Сили України.</p>
<p></p>
<p>ГОЛОВУЮЧИЙ. Будь ласка, 391-а, Фріз, поправка.</p>
<p></p>
<p>16:27:18</p>
<p>ФРІЗ І.В.</p>
<p>Дякую, пане Голово.</p>
<p>Правка стосується того, щоб збільшити фінансування наших дипломатичних установ. Знаємо, що декілька мільйонів українців сьогодні перебувають за кордоном і відповідно навантаження на наші консульські установи, на дипустанови зараз в десятки разів більше ніж до широкомасштабного вторгнення. Ми вважаємо, що якісне і адекватне фінансування нашої дипслужби дозволить нашим українцям, які сьогодні в силу ряду причин перебувають за кордоном, мати більш тісний зв'язок з державою і отримувати вчасно всю необхідну інформацію та підтримку від консульських та дипломатичних установ.</p>
<p>Дякую. Прошу поставити на голосування.</p>
<p></p>
<p>ГОЛОВУЮЧИЙ. Дякую.</p>
<p>Зараз я поставлю цю поправку. Дмитро Олександрович, а ви хотіли попередні теж поставити? Яку? Включіть Разумкову, яку він поправку хотів поставити.</p>
<p></p>
<p>16:28:13</p>
<p>РАЗУМКОВ Д.О.</p>
<p>Руслан Олексійович, да, ми просто заговорилися і пропустили. Поставити 386-у і 387-у на голосування, щоб знову побачити результат в залі.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, тоді я ставлю так: 386-у, 387-у, і після цього пані Ірини 391-у. Не буде заперечень? 386-а, 387-а і тоді по порядку.</p>
<p>І так, ставлю 386 поправку, авторство Разумкова і колег. Вона відхилена. Прошу голосувати.</p>
<p></p>
<p>16:28:56</p>
<p>За-16</p>
<p>Рішення не прийнято.</p>
<p>Далі 387-а, я правильно розумію? 387-а Разумкова, а потім 391-а, по якій доповідала Ірина Фріз. Була 386-а, а зараз 387-а. Правильно? А потім 391-а.</p>
<p>Я ставлю 387 поправку Разумкова. Прошу голосувати. Вона відхилена комітетом.</p>
<p></p>
<p>16:29:30</p>
<p>За-14</p>
<p>Рішення не прийнято.</p>
<p>І 391-а, авторство Федини і Фріз. Вона відхилена.</p>
<p>Прошу голосувати.</p>
<p></p>
<p>16:29:50</p>
<p>За-22</p>
<p>Рішення не прийнято.</p>
<p>392-а. Будь ласка, Бондар. Величкович.</p>
<p>Будь ласка, Величкович.</p>
<p></p>
<p>16:29:59</p>
<p>ВЕЛИЧКОВИЧ М.Р.</p>
<p>Шановний пане Голово, я також хотів підняти питання про те, щоб підтримати наші консульські установи закордоном. Але також не можу промовчати зараз про ті події, які зараз є в соціальних мережах, коли представники парламенту, один представник монобільшості, а другий колишній представник монобільшості б'ють людей на вулиці. Це є в соціальних мережах. Я думаю, що поліція дуже швидко розбереться і притягне до відповідальності. Знаєте, коли народні депутати на вулицях, як гопники, ламають носи людям, не знаю, з якої причини там, правий чи неправий – для того є поліція. Але робити самоуправство на вулицях, знаєте, це кримінал.</p>
<p></p>
<p>ГОЛОВУЮЧИЙ. 392 поправка Бондаря і Величковича. Вона відхилена.</p>
<p>Прошу голосувати.</p>
<p></p>
<p>16:31:01</p>
<p>За-20</p>
<p>Рішення не прийнято.</p>
<p>Наступна 393-я. Будь ласка, Ар'єв.</p>
<p></p>
<p>16:31:06</p>
<p>АР’ЄВ В.І.</p>
<p>Хоч і наші дипломати не входять в список тих, хто представляє Україну, за версією Данілова, і фактично опинилися серед туристів, але по факту вони все ж таки представляють Україну згідно із Законом "Про дипломатичну службу".</p>
<p>Але я, крім того, що хотів би попросити трошечки їм додати згідно із моєї поправки, я все ж таки хотів би звернутися до керівництва парламенту. Ми підійшли до того моменту, коли всі депутати, хто може працювати з нашими західними партнерами, повинні це робити і робити це, повністю заповнюючи весь час між нашими засіданнями і засіданнями комітетів. Нарешті, давайте закінчимо із цією дурною свистопляскою з відрядженнями і відкриваємо всі можливості для того, щоб працювати.</p>
<p>Дякую.</p>
<p></p>
<p>ГОЛОВУЮЧИЙ. 393 поправка Ар'єва. Комітетом відхилена. Прошу голосувати.</p>
<p></p>
<p>16:32:26</p>
<p>За-22</p>
<p>Рішення не прийнято.</p>
<p>Будь ласка, Гончаренко, 394-а.</p>
<p></p>
<p>16:32:32</p>
<p>ГОНЧАРЕНКО О.О.</p>
<p>Дуже хочеться почути реакцію Голови Верховної Ради і бажано партії "Слуга народу", два депутати якої, від якої обрані, "Слуги народу" Дмитрук та Куницький, може, хтось з них зараз присутній, прошу репліку, прошу пояснення, про це говорить зараз вся Україна, що як вони вдвох б'ють якогось хлопця.</p>
<p>Хочеться почути, що відбувається? Він тут тільки що був і утік? Ну, отак втікають, нема що сказати. Це що відбувається взагалі? Два депутати парламенту України б'ють когось, я не знаю, що там сталося, викликайте поліцію. Вам нема де силу свою використати?</p>
<p>Та поїдьте під Часів Яр або в Кліщіївку, використайте там свою силу, якщо у вас вона є якась дурна. Хочеться почути реакцію "Слуги народу", це ви їх сюди привели в парламент? Це ви завели таких депутатів, які б'ють громадян України на вулиці?</p>
<p></p>
<p>ГОЛОВУЮЧИЙ. 394 поправка Гончаренка, вона комітетом відхилена. Прошу голосувати.</p>
<p></p>
<p>16:33:55</p>
<p>За-20</p>
<p>Рішення не прийнято.</p>
<p>395-а. Герасимов, будь ласка, Артур Володимирович.</p>
<p></p>
<p>16:34:03</p>
<p>ГЕРАСИМОВ А.В.</p>
<p>Дякую. Шановні колеги зі "Слуги народу", хто ще залишився в залі, вас небагато, 32 людини на дану хвилину, але, тим не менше. Чому не можна голосувати за цей законопроект? Підкреслюю. У нас, виявляється, армія в Міністерстві культури, на неї виділяють стільки грошей, що можна було б купити 184 "мавіки". На Міністерство юстиції виділяють 91 мільйон, можна було б купити 910 "мавіків", Міністерство фінансів 272 мільйони – 2 тисячі 727 "мавіків". Поїхали далі, Міністерство освіти і науки України, там підручники – це святе, але 47 мільйонів, ми тепер розуміємо, пішло на премії видатним особистостям у сфері науки і культури. Ну, куди ще.</p>
<p>Тепер, що стосується Фонду державного майна України. От на них виділяють гроші. Замість того, щоб купити 431 "мавік", нам же дрони потрібні, розумієте, нам треба рятувати життя людей, а вони...</p>
<p></p>
<p>ГОЛОВУЮЧИЙ. 395 поправка Герасимова, комітет відхилив. Прошу голосувати.</p>
<p></p>
<p>16:35:28</p>
<p>За-20</p>
<p>Рішення не прийнято.</p>
<p>Я бачив, Олександр Сергійович, де він, Бакумов, він попросив з процедури.</p>
<p>Будь ласка, Олександр Сергійович.</p>
<p></p>
<p>16:35:39</p>
<p>БАКУМОВ О.С.</p>
<p>Шановний Руслане Олексійовичу, шановна президія, в мене, як у народного депутата відповідно до Закону України "Про статус народного депутата" є обов'язок бути присутнім та особисто брати участь у пленарному засіданні, особисто брати участь у голосуванні. Я це виконую сьогодні цілий день, слухаючи дискусію, слухаючи відповіді і слухаючи обґрунтування колег, суб'єктів законодавчої ініціативи. Така безперервна кількість голосувань, я вважаю, що вона повністю підпадає під 127 статтю Кримінального кодексу України як катування.</p>
<p>Я звертаюсь до вас і прошу розглянути можливість оголосити перерву хоча б на 10 хвилин для того, щоб відповідальні народні депутати, які присутні тут поруч зі мною в залі, могли задовольнити свої природні потреби.</p>
<p>Дякую вам за увагу, шановна президія.</p>
<p></p>
<p>ГОЛОВУЮЧИЙ. Вельмишановні колеги, давайте на 10 хвилин, технічна перерва. І я прошу всіх повернутися в зал. Ми працюємо, поки не пройдемо цей прекрасний законопроект. <i>(Шум у залі)</i></p>
<p>Що значить весь? Будь ласка, невеличка технічна перерва на 10 хвилин.</p>
<p></p>
<p align=center><i>(Після перерви)</i></p>
<p><i> </i></p>
<p>ГОЛОВУЮЧИЙ. Шановні колеги, дякую, технічна перерва завершилась. Ми продовжуємо наше засідання.</p>
<p>397 поправка, Железняк. Його… вони сказали, що вже використали свої поправки.</p>
<p>398-а, аналогічно. А у нас була, перепрошую, Гончаренко виступив.</p>
<p>400-а, Цабаль. Він використав свою поправку.</p>
<p>401-а, Цабаль. Використав поправку;</p>
<p>402-а, Цабаль. Використав.</p>
<p>Так само 403-я, 404-а, 405-а, 406-а. Це все поправки Цабаля.</p>
<p>407-а, 408-а, 409-а, 410-а, 411-а, 412-а, 413-а, 414-а, 415-а – Цабаль. 416-а, 417-а,418-а, 419-а, 420-а – Цабаль. 421-а, Цабаль, 422-а, Цабаль. 423-я, 424-а, 425-а, 426-а, 427-а, 428-а. Використав. 429-а, 430-а, 431-а, 432-а, 433-я. Використані. 434-а, Цабаль. 435-я, 436-а, 437-а, 438-а, 439-а, 440, 441-а – Цабаль. 442-а, 443-я, 444-а, 445-я – Цабаль. 446-а, 447-а, 448-а, 449-а, 450-а. Цабаль використав;</p>
<p>451-а, Федина або Фріз.</p>
<p>Добре. Йдемо далі. Дякую.</p>
<p>452-а, Величкович. Будь ласка.</p>
<p></p>
<p>16:51:24</p>
<p>ВЕЛИЧКОВИЧ М.Р.</p>
<p>Шановні колеги, от ми і дійшли до правок, які стосуються безпосередньо Збройних Сил України. Тому вважаю, що нам треба виділити додатково кошти на забезпечення діяльності ЗСУ, підготовку кадрів військ, медичне забезпечення особового складу ветеранів військової служби та їхніх сімей. Це надзвичайно важливо, тому що ми в попередньому, і в 22-му році, і в цьому році стикаємося з тим, що не лише військові мають недостатньо уваги для реабілітації, але й члени їхніх сімей, які також разом з ними потерпають.</p>
<p>Тому вважаємо за необхідне, щоб і військові могли нормально адаптуватися потім і повернутися в суспільство уже адаптованими до нього і члени… і сім'ї їхні були також адаптовані разом зі своїми близькими. Прошу підтримати цю правку.</p>
<p></p>
<p>ГОЛОВУЮЧИЙ. 452 поправка Бондаря, Величковича. Комітетом відхилена. Прошу голосувати.</p>
<p></p>
<p>16:52:40</p>
<p>За-12</p>
<p>Рішення не прийнято.</p>
<p>Наступна поправка 453. Ар'єв, будь ласка.</p>
<p>Не Ар'єв – Герасимов, будь ласка.</p>
<p></p>
<p>16:52:49</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Для тих з представників фракції "Слуга народу", вже менше 30 людей в залі від них.</p>
<p>Чому не можна голосувати за цей законопроект? В ньому дуже багато поганих речей. По-перше, це, от тут же починаю висновки ГНЕУ. До проекту не надано належно фінансово-економічного обґрунтування з відповідними розрахунками, як це вимагається статтею 91 Регламенту Верховної Ради України та статтею 27 Бюджетного кодексу України, зокрема, щодо можливості забезпечення додаткових надходжень в бюджет, зміни обсягу фінансування пропонованих бюджетних програм.</p>
<p>До чого я це веду? Ми вже неодноразово піднімали тут питання: а звідки гроші? І от те, що ми розуміємо, вони з ПДФО в значній своїй частині, тобто вони з місцевих бюджетів. От саме тому я звертаюсь до кожного з мажоритарників я ще раз перерахую поіменно всіх зі "Слуги народу", не можна голосувати за цей законопроект.</p>
<p>Дякую. І поставте, прошу поставити на голосування.</p>
<p></p>
<p>ГОЛОВУЮЧИЙ. 453 поправка, авторства Гончаренка і колег, перепрошую, Герасимова і колег. Вона комітетом відхилена. Прошу голосувати.</p>
<p></p>
<p>16:54:12</p>
<p>За-14</p>
<p>Рішення не прийнято.</p>
<p>Наступна поправка 454. Гончаренко, будь ласка.</p>
<p></p>
<p>16:54:16</p>
<p>ГОНЧАРЕНКО О.О.</p>
<p>Олексій Гончаренко. Ця поправка передбачає збільшення на 218 мільйонів гривень видатків на медичне забезпечення Збройних Сил України, наших героїв.</p>
<p>Здається, очевидна річ, за яку мають проголосувати всі. Тільки слово "всі", звичайно, в цій сесійній залі звучить як знущання, тому що, ну, тут зараз знаходиться, можливо, депутатів 30 є, складно сказати. Де всі інші? Чим вони так зайняті? Може, когось б'ють, може, десь константу отримують, може десь вирішують питання відпочинку в Таїланді, складно сказати. У Верховній Раді їх немає і це питання їх не турбує.</p>
<p>Також я обіцяв залізничникам, що буду підіймати питання їхніх зарплат на засіданнях Верховної Ради. Я хочу сказати, я роблю це знову. Це ті люди, які везуть наших поранених, це ті люди, які везуть боєприпаси і боєкомплект. При цьому соромно сказати, скільки сьогодні отримує машиніст, скільки провідник. Ну це просто знущання!</p>
<p></p>
<p>ГОЛОВУЮЧИЙ. 454-а поправка народного депутата Гончаренка комітетом відхилена.</p>
<p>Прошу голосувати.</p>
<p></p>
<p>16:55:38</p>
<p>За-16</p>
<p>Рішення не прийнято.</p>
<p>Наступна поправка 455-а. Наскільки я розумію, народний депутат Мокан просив представити її.</p>
<p>Будь ласка, Василю Івановичу.</p>
<p></p>
<p>16:55:48</p>
<p>МОКАН В.І.</p>
<p>Дякую, шановні колеги. Хочу, по-перше, подякувати тим, хто залишився в залі і розглядає правки. Дана правка збільшує фінансування наших Збройних Сил України. Якщо точніше, хочу просто зачитати, бо власне з цією метою і вносяться зміни до бюджету 2023 року, саме на забезпечення наших сил безпеки і оборони. А бюджетна програма, на яку пропонується збільшити видатки, називається "Забезпечення діяльності Збройних Сил України, підготовка кадрів і військ, медичне забезпечення особового складу, ветеранів військової служби та членів їхніх сімей, ветеранів війни". І чесно кажучи, ми обґрунтували ці правки джерелами фінансування за рахунок оптимізації видатків на інші непріоритетні сфери. Всі вони відхилені. Тому, по-перше, цікавить позиція чому.</p>
<p>А по-друге, прошу тих нечисленних представників, які залишаються в залі, підтримати цю правку. Я буду її ставити на голосування.</p>
<p>Дякую.</p>
<p></p>
<p>ГОЛОВУЮЧИЙ.</p>
<p>Будь ласка, Роксолано Андріївно, якщо хочете, відреагуйте по 455-й поправці.</p>
<p></p>
<p>16:56:55</p>
<p>ПІДЛАСА Р.А.</p>
<p>Так, якщо ми вже багато разів це обговорювали за ці 4 години 15 хвилин, що ми в залі знаходимось. Для того, щоб збільшити видатки на Збройні Сили України, потрібно збільшити доходи державного бюджету, українські доходи, які сплачують українські платники податків, фізичні та юридичні особи. Завтра у вас буде така можливість підтримати законопроект 10037 про переспрямування військового ПДФО до державного бюджету. І це буде можливість використати ці кошти на потреби оборони. Якщо ми вирішимо як Верховна Рада переспрямувати все ПДФО з місцевих бюджетів до державного бюджету, ми зможемо навіть підвищити видатки на Збройні Сили України.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>455 поправка авторства народного депутата Мокана, вона комітетом відхилена, аргументи сторін ви почули, прошу голосувати.</p>
<p></p>
<p>16:58:11</p>
<p>За-22</p>
<p>Рішення прийнято.</p>
<p>Наступна 456-а, 457-а, 458-а, 459-а. Разумков Дмитро Олександрович.</p>
<p></p>
<p>16:58:29</p>
<p>РАЗУМКОВ Д.О.</p>
<p>Як правильно зазначили колеги, стабільно, стабільно соромно, тому що в залі народних депутатів немає, вони не голосують за зміни до бюджету для того, щоб забезпечити наші Збройні Сили. І це добре, що ви так назвали закон. А по факту, коли наша команда пропонує замість 195,6 мільярда гривень виділити на Збройні Сили України 206,5 мільярда, то на це немає "слуг народу", вони розійшлися по своїм справам. А це конкретні обрахунки, це не зі стелі, це не пропозиції надати 10 трильйонів чогось, це конкретні суми, які можна забрати і перерахувати на Збройні Сили України. Про це саме закон. Не про Кабмін, не про МЗС, при всій повазі, не про Міністерство фінансів, не про РНБО в купальниках, на багато інших речей, які ви сюди позакладали, на фінансування БЕБу, який знищує український бізнес. І ви тут багато жалілися на те, що вам не вистачає власних надходжень для забезпечення армії. І якщо ви будете фінансувати БЕБ, цих надходжень буде ще менше.</p>
<p>Тому є пропозиція нарешті – я розумію, що немає голосів, як і сорому, - але є пропозиція все ж таки поставити на голосування. Давайте подивимось, хто як проголосує, навіть серед тих, хто знаходиться в залі. Якщо хтось погано вчив математику, я можу доповісти, що 206,5 – це майже на 11 мільярдів більше, аніж 195,6. Давайте дамо додаткові гроші Збройним Силам України, а не незрозуміло кому.</p>
<p></p>
<p>ГОЛОВУЮЧИЙ. Шановні колеги, наступна – 460-а, Железняк. <i>(Шум у залі)</i></p>
<p>А які голосування? Дві правки з тих, що було озвучено. Добре.</p>
<p>Тоді поправка 456-а і 457-а. Нормально буде, да? Ставлю 456-у на голосування, авторства Разумкова і колег. Вона комітетом відхилена. Прошу голосувати.</p>
<p></p>
<p>17:01:04</p>
<p>За-22</p>
<p>Рішення не прийнято.</p>
<p>І 457-а. <i>(Шум у залі)</i></p>
<p>По фракціях покажіть. Прекрасно!</p>
<p>457-а. Прошу голосувати. Вона відхилена комітетом також. Шановні колеги, пропустите цікаве голосування. 457-а, будь ласка.</p>
<p></p>
<p>17:01:36</p>
<p>За-20</p>
<p>По фракціях, будь ласка. Прекрасно! <i>(Шум у залі)</i></p>
<p>Йдемо далі. Далі йдемо. Шановні колеги, 460-а, Хлапук, Цабаль, Железняк. 461-у вони зняли, 462-у також.</p>
<p>463-я, Герасимов. Будь ласка, Артур Володимирович.</p>
<p></p>
<p>17:02:02</p>
<p>ГЕРАСИМОВ А.В.</p>
<p>Руслан Олексійович, для тих "слуг", які залишилися, нагадую, менше трьохсот людей, нагадаю, чому не можна голосувати за цей законопроект. Ми отримали більше веж двохсот рішень чи звернень місцевих рад щодо того, що не можна вилучати військове ПДФО з цих місцевих бюджетів без того, щоб спрямовувати його напряму частинам.</p>
<p>І от, наприклад, тут серед цього є рішення Вінницької обласної ради відносно недопущення вилучення коштів ПДФО військових з місцевих бюджетів. І от я хотів би звернутися до Драбовського Анатолія Григоровича, обраного у місті Вінниця по округу номер 12, до Борзової Ірини Наумівни, обраної в окрузі 14 міста Жмеринка. От щоб ви розуміли, як ви будете голосувати за цей закон, 10037 і наступний 10038, ваші виборці мають знати: ви забрали в них гроші чи ні? Ви забрали гроші, які дуже швидко потрапляють до військових, чи ні?</p>
<p>І так будемо згадувати всіх ваших…</p>
<p></p>
<p>ГОЛОВУЮЧИЙ. Дякую.</p>
<p>Ви хочете, маєте право на репліку, не хочете відповісти, да? Добре, дякую.</p>
<p>463 поправка, вона відхилена.</p>
<p></p>
<p>17:03:33</p>
<p>За-21</p>
<p>Рішення не прийнято.</p>
<p>Ідемо далі. 464-а, Микиша. Немає.</p>
<p>465-а, Железняк, Хлапук, Цабаль.</p>
<p>Те саме 466-а, 467-а поправки, вони знялись.</p>
<p>468-а, те саме.</p>
<p>469-а, Цабаль.</p>
<p>470, 471, 472, 473, 474. 475 – Цабаль. Вони зняли.</p>
<p>476, 477, 478, 479, 480, 481, 482 – Цабаля авторства. Зняли.</p>
<p>483, 484, 485, 486, 487, 488, 489, 490, 491, 492, 493, 494 (це все Цабаль), 495, 496, 497, 498, 499, 500, 501, 502, 503, 504, 505 (це також Цабаль).</p>
<p>І 506, будь ласка, 507, 508, 509, 510. Разумков, будь ласка, Дмитро Олександрович.</p>
<p></p>
<p>17:05:04</p>
<p>РАЗУМКОВ Д.О.</p>
<p>Шановні колеги, тут багато було заяв про те, що нам треба ремонтувати нашу техніку: і ту техніку, яку ми отримуємо в якості допомоги від наших міжнародних партнерів, і ту техніку, яка, на жаль, потрапляє під обстріли, потрапляє під ураження ворога. І в цьому законопроекті було передбачено 13,2 мільярда гривень. Це достатньо велика сума, але завдяки роботи нашої команди, команди "Розумної політики", ми запропонували змінити цю суму і збільшити фактично на третину – до 20,1 мільярда гривень.</p>
<p>Ну тут точно немає політики, дивіться! Тут є техніка, яка захищає життя і здоров'я наших захисників, яку треба відремонтувати для того, щоб на Оріхівському напрямку, біля Роботина їм було легше звільняти нашу землю, під Бахмутом, тримати оборону під Куп'янськом. Давайте їм допоможемо і дамо гроші на ремонт цієї техніки, якої сьогодні конче не вистачає.</p>
<p>Ну якось вже перетопчеться Міністерство зовнішніх справ і Кабмін разом зі своїм секретаріатом. Ну якось вони проживуть без ще однієї нової там автівки. А військові без броньованих автівок, танків, артилерії не зможуть вижити і не зможуть зберегти нашу державу, на відміну від представників багатьох так званих державних інституцій. Чому так званих? Тому що окрім назви там більше нічого не залишається! Ні стида, ні совісті, ні логіки! Ні зорового глузду, ні бажання перемогти, а лише попрацювати собі на кишеню, не дивлячись на те, що це може призвести до втрати держави.</p>
<p>Тому, Руслане Олексійовичу, прошу...</p>
<p></p>
<p>ГОЛОВУЮЧИЙ. Будете ставити, Дмитре Олександровичу, перші дві, так? Всі? Добре. Тоді... <i>(Шум у залі)</i></p>
<p>Позиція комітету можна, будь ласка, по поправках від 506 до 510.</p>
<p></p>
<p>17:07:22</p>
<p>ПІДЛАСА Р.А.</p>
<p>Ці поправки, на жаль, відхилені.</p>
<p></p>
<p>ГОЛОВУЮЧИЙ. Дякую.</p>
<p>506 поправка авторства Разумкова і колег. Прошу голосувати.</p>
<p></p>
<p>17:07:51</p>
<p>За-24</p>
<p>Рішення не прийнято.</p>
<p>507 поправка авторства Разумкова і колег комітетом відхилена. Прошу голосувати.</p>
<p></p>
<p>17:08:11</p>
<p>За-26</p>
<p>Рішення не прийнято.</p>
<p>508-а авторства Разумкова і колег, комітетом відхилена. Прошу голосувати.</p>
<p></p>
<p>17:08:32</p>
<p>За-37</p>
<p>Рішення не прийнято.</p>
<p>509 поправка авторства Разумкова і колег, комітетом відхилена. Прошу голосувати.</p>
<p></p>
<p>17:08:56</p>
<p>За-33</p>
<p>Рішення не прийнято.</p>
<p>510 поправка авторства Разумкова і колег, комітетом відхилена, на жаль. Прошу голосувати.</p>
<p></p>
<p>17:09:17</p>
<p>За-30</p>
<p>Рішення не прийнято.</p>
<p>Далі. 511-а, Желензяк. Не наполягаєте?</p>
<p>512-а. Железняк не наполягає.</p>
<p>513-а, Федина.</p>
<p>Фріз, будь ласка.</p>
<p></p>
<p>17:09:32</p>
<p>ФРІЗ І.В.</p>
<p>Дякую, пане Голово. Да, ми з вами знаємо про те, що не вистачає грошей на те, щоб вчасно робити модернізацію, ремонт озброєння, вчасно робити якісні закупівлі, а не стопроцентну передоплату, яка не понятно де зникає від Міністерства оборони. Разом з тим ми пропонуємо для того, щоб забезпечити сектор безпеки і оборони якісним розвитком, закупівлі, модернізацією та ремонтом озброєння, військової техніки, засобів обладнання, збільшити видатки споживчого загального фонду на 16 мільярдів. Безпосередньо знаємо про те, що в нас деякі програми наразі буксують, тому я вважаю, що навіть в цьому якісне дофінансування нашого сектору безпеки і оборони на озброєння є нагальною потребою для того, щоб давати відсіч агресору.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Наступна 514-а. Величкович, будь ласка.</p>
<p></p>
<p>17:10:31</p>
<p>ВЕЛИЧКОВИЧ М.Р.</p>
<p>Шановні колеги, коли Президент, Прем'єр їздять во всьому світу і збирають озброєння, звертаються до урядів, до міністерств оборони різних країн на всіх континентах з тим, щоб знайти якесь озброєння, в той самий час чомусь не закладається, мало, недостатньо закладається коштів для закупівлі такої воєнної техніки. Чомусь недостатньо закладається коштів для того, щоб закуповувати озброєння і найголовніше – це озброєння періодично потребує ремонту. І тому зараз найважливіше, я вважаю, треба додати коштів. І тому я пропоную тих 17 мільйонів додати додатково для того, щоб озброєння, додаткове озброєння, 17 мільярдів, додаткове озброєння мало можливість бути зремонтоване. Це і робочі місця, і це безпека, і життя наших військових.</p>
<p></p>
<p>ГОЛОВУЮЧИЙ. Дякую.</p>
<p>Наполягаєте? 514 поправка Величковича. Відхилена комітетом, він ставить на врахування. Прошу голосувати.</p>
<p></p>
<p>17:11:52</p>
<p>За-25</p>
<p>Рішення не прийнято.</p>
<p>Наступна 515-а. Ар'єв, будь ласка.</p>
<p></p>
<p>17:11:58</p>
<p>АР’ЄВ В.І.</p>
<p>У нас ще нещодавно виникла проблема з нашими підприємствами військово-промислового комплексу, коли вийшла ситуація, що внаслідок досить дивної постанови Кабміну Державна аудиторська служба почала просто "кошмарити" ці всі підприємства і довелося втручатися вже і уряду, і Верховній Раді. Насправді ситуація з постачаннями озброєнь і з власним виробництвом, вона досить серйозна, можна додати і треба додавати, там верхньої межі немає, тому що в найближчі багато років для нас ВПК буде найголовнішим пріоритетом для розвитку. Але знову ж таки я хочу підкреслити, що наразі ми поки будемо розвивати військово-промисловий комплекс, у нас є питання поточної війни і ці питання нам закривають наші західні партнери. Тому треба прислуховуватися до них.</p>
<p>Дякую.</p>
<p></p>
<p>ГОЛОВУЮЧИЙ. Ставлю 515 поправку Ар'єву. Прошу голосувати.</p>
<p></p>
<p>17:13:21</p>
<p>За-24</p>
<p>Рішення не прийнято.</p>
<p>По фракціях, будь ласка.</p>
<p>516 поправка. Гончаренко. Будь ласка.</p>
<p></p>
<p>17:13:30</p>
<p>ГОНЧАРЕНКО О.О.</p>
<p>Гончаренко. Шановні друзі, ми маємо з вами додавати кошти нашим військовим. Це ж, здається, настільки очевидна річ. І це передбачає ця і низка інших правок. Замість цього нам підсовують, що завгодно. Скільки можна цей безкінечний серіал, серіали, барабани і все інше, на що гроші знаходяться. На стипендію, довічну стипендію батьку Президента Олександру Семеновичу Зеленському гроші знаходяться. Я звертаюсь, у нас представники уряду знаходяться, я звертаюсь до Голови Верховної Ради, це ж не є тайна, повідомте, будь ласка, а яка довічна стипендія, сума, Олександру Семеновичу Зеленському скільки щомісячно ми маємо всі сплатити, щоб допомогти родині Зеленських? Я просто хочу це дізнатися. Це в момент, коли у нас ми не платимо обмежено придатним...</p>
<p></p>
<p>ГОЛОВУЮЧИЙ. Будь ласка, можна все-таки по цьому, по поправці вашій?</p>
<p></p>
<p>ГОНЧАРЕНКО О.О. Да, по поправці. Поправка про Збройні Сили України і куди їй треба направляти кошти.</p>
<p></p>
<p>ГОЛОВУЮЧИЙ. Шановні колеги, 516 поправка Гончаренка. Вона комітетом відхилена. Прошу голосувати.</p>
<p></p>
<p>17:14:54</p>
<p>За-22</p>
<p>Рішення не прийнято.</p>
<p>517-а, Герасимов. Будь ласка, Артур Володимирович, 517 поправка.</p>
<p></p>
<p>17:15:00</p>
<p>ГЕРАСИМОВ А.В.</p>
<p>Прошу передати слово Гончаренку. Дякую.</p>
<p></p>
<p>ГОЛОВУЮЧИЙ. Будь ласка, Гончаренко.</p>
<p></p>
<p>17:15:09</p>
<p>ГОНЧАРЕНКО О.О.</p>
<p>Шановні друзі, ми маємо з вами все віддавати військовим. Ну, це ж здається очевидним кожній людині. Особливо в умовах, коли вже світ… Ну, там є проблеми, бо ми вже так напрацювалися, у нас так чудово попрацювала наша дипломатія без полосатих купальників, у нас так чудово попрацювали всі, що у нас з Польщею розсварилися, в Сполучених Штатах Америки проблема. Проблема і серйозна проблема. І в момент, коли нам кожна копійка на рахунку, кожна копійка, ми знаходимо можливості фінансувати будь-що, крім самого головного, крім нашої армії. Мені вже, до речі, колеги підказали розмір довічної щомісячної стипендії Олександра Семеновича Зеленського – 7 тисяч 443 гривні щомісячно. Я залишу це без коментарів.</p>
<p></p>
<p>ГОЛОВУЮЧИЙ. 517 поправка Герасимова. Комітетом відхилена. Прошу голосувати.</p>
<p></p>
<p>17:16:32</p>
<p>За-20</p>
<p>Рішення не прийнято.</p>
<p>518-а, Железняк. Не наполягає.</p>
<p>519-а. Фріз, будь ласка.</p>
<p></p>
<p>17:16:45</p>
<p>ФРІЗ І.В.</p>
<p>Дякую, пане Голово. Ми просимо збільшити фінансування видатків загального фонду на 40 мільйонів на будівництво житла для військовослужбовців Збройних Сил України. Ми вважаємо, що ця стаття є завжди недофінансованою в необхідній кількості. Тим більше з огляду на те, що в нас значно збільшилась сьогодні кількість військовослужбовців, вважаємо за необхідне задовольнити ці потреби. І, скажімо, адекватно реагувати як держава, надаючи усі гарантії, в тому числі і соціальні, і забезпечення житла нашим захисникам і нашим захисницям.</p>
<p>Дякую і прошу поставити на голосування.</p>
<p></p>
<p>ГОЛОВУЮЧИЙ. 519 поправка авторства Федини і Фріз. Комітетом відхилена. Прошу голосувати.</p>
<p></p>
<p>17:17:45</p>
<p>За-22</p>
<p>Рішення не прийнято.</p>
<p>Наступна поправка 520-а авторства Бондаря і Величковича. Величкович, будь ласка.</p>
<p></p>
<p>17:17:54</p>
<p>ВЕЛИЧКОВИЧ М.Р.</p>
<p>Шановні колеги, я погоджуюся з думкою своєї колеги Ірини Фріз про те, що всі кошти мають йти або на Збройні Сили, або на забезпечення соціальних гарантій військовослужбовцям і членам їх сімей. Тому підтримка будівництва житла для військовослужбовців – це є зараз надзвичайно важливою соціальною тематикою для суспільства. Прошу підтримати цю правку.</p>
<p></p>
<p>ГОЛОВУЮЧИЙ. 520 поправка авторства Бондаря і Величковича, комітетом відхилена. Прошу голосувати.</p>
<p></p>
<p>17:18:42</p>
<p>За-21</p>
<p>Рішення не прийнято.</p>
<p>Наступна поправка 521-а. Будь ласка, Ар'єв.</p>
<p></p>
<p>17:18:50</p>
<p>АР’ЄВ В.І.</p>
<p>Ми зараз, в принципі, тут показуємо модель парламенту європейської країни, коли в залі тихо, один одного намагаються слухати, ніхто не ходить, не кричить, по телефону не розмовляє і свої питання по кутах не вирішує. Ну, от, в принципі, от саме так має виглядати парламент європейської країни. Я дуже сподіваюся, що колись у нас буде це і при повному залі забезпечено, щоб культура парламентаризму у нас зросла.</p>
<p>Щодо конкретної зміни до бюджету, я розумію, що там цифри просто зовсім які навіть обговорювати не варто. Але саме питання того, що нам треба перерозподіляти гроші на будівництво житла для військових – це важливо. Ну, і, головне, ще раз буду повторювати в кожному своєму виступі: нам треба переходити до реформ, а не до таких…</p>
<p></p>
<p>ГОЛОВУЮЧИЙ. 521 поправка авторства Ар'єва і колег, комітетом відхилена. Прошу голосувати.</p>
<p></p>
<p>17:20:12</p>
<p>За-21</p>
<p>Рішення не прийнято.</p>
<p>Наступна поправка 522. Гончаренко.</p>
<p></p>
<p>17:20:18</p>
<p>ГОНЧАРЕНКО О.О.</p>
<p>Олексій Гончаренко. 522 поправка говорить про те, що давайте додамо кошти на питання будівництво житла і забезпечення житлом військовослужбовців. Це надзвичайно болюче питання, просто надзвичайно. Цифри, які отримують контрактники за піднайом житла, там 1 тисяча 800 гривень, наприклад, там в залежності від населеного пункту. Я не знаю, що можна піднайняти на це, я не знаю, що можна на це піднайняти. Це можуть такі цифри давати ті, в кого в самих є Форте-дей-Мармі, чи де там вілла родини Зеленських, якому потрібна довічна стипендія, ми розуміємо, бо без цього ніяк не проживеш, Форте-дей-Мармі, то це може таке бути. А так як вони за ці гроші, у мобілізованих нема взагалі жодної копійки ні на піднайом житла, ні на що. Черга на житло військовослужбовців жахлива, страшно говорити ці цифри. Давайте хоч щось дамо, щоб хоч трішечки воно посунулося.</p>
<p></p>
<p>ГОЛОВУЮЧИЙ. 522 поправка Гончаренка, комітетом відхилена. Прошу голосувати.</p>
<p></p>
<p>17:21:40</p>
<p>За-20</p>
<p>Рішення не прийнято.</p>
<p>Наступна поправка 523. Герасимов, будь ласка.</p>
<p>Гончаренко, будь ласка.</p>
<p></p>
<p>17:21:52</p>
<p>ГОНЧАРЕНКО О.О.</p>
<p>Шановні друзі, ми говоримо про те саме, ми продовжуємо говорити цією правкою про те, що нам потрібно додати кошти на житло військовослужбовцями. Ви не уявляєте собі, наскільки це болюче питання. Я майже кожен день ввечері, я не знаю, хто що робить ввечері, хто де знаходиться, я знаходжусь в прямому ефірі в тікток і спілкуюсь там з людьми. Більша кількість людей – це військовослужбовці і члени їхніх родин, які звертаються і дзвонять, тому що їх ніхто не чує, їхніми проблемами ніхто не займається. Десятки тисяч людей щоденно. І одне з найболючіших питань… Там я бачив, колеги сміються, та невелика кількість "слуг народу", які тут є. Це ж смішно, дійсно спілкуватися з виборцями – да це ж сміх, спілкуватись треба з іншими, ну або спілкуватись, набить можна виборців. Ми бачимо, як це розуміють деякі "слуги народу". Я не знаю, над чим ви смієтесь, над собою, може?</p>
<p></p>
<p>ГОЛОВУЮЧИЙ. 523 поправка, авторства Герасимова, Гончаренка, Павленка. Комітетом відхилена. Прошу голосувати.</p>
<p></p>
<p>17:23:16</p>
<p>За-16</p>
<p>Рішення не прийнято.</p>
<p>524-а. Гончаренко, будь ласка.</p>
<p></p>
<p>17:23:22</p>
<p>ГОНЧАРЕНКО О.О.</p>
<p>Дякую. Тут, до речі, прийшла нова інформація, що стипендія Олександра Семеновича Зеленського, Зеленського старшого, довічна буде 8 тисяч 083 гривні. Це краще пояснює важливість цього питання, бо все-таки...</p>
<p></p>
<p>ГОЛОВУЮЧИЙ. Олексій Олексійович, я перепрошую, можна якось ближче до теми?</p>
<p></p>
<p>ГОНЧАРЕНКО О.О. Все-таки 200 євро.</p>
<p></p>
<p>ГОЛОВУЮЧИЙ. Скільки б це не було, це все рівно менше 700 тисяч, які передають від Газпрому через родичів. Да, будь ласка.</p>
<p></p>
<p>ГОНЧАРЕНКО О.О. Дякую. Давайте про це поговоримо, з великим задоволенням. Я звертаю вашу увагу, що я при цьому не отримую жодних стипендій довічних, не оформляю своїм родичам, нікого на державний рахунок не вішаю, як деякі колеги зі "Слуги народу", які оформлювали своїх дітей помічниками, перекидали, дружина в одного, а в іншого помічниця, там вже самі розберуться, хто чия. Оце ми всі бачили. І за державний рахунок 8 тисяч гривень повісити? Це називається епоха жлобства прийшла.</p>
<p></p>
<p>ГОЛОВУЮЧИЙ. 524 поправка. Комітетом відхилена. Прошу голосувати.</p>
<p></p>
<p>17:24:44</p>
<p>За-17</p>
<p>Рішення не прийнято.</p>
<p>525 поправка. Гончаренко.</p>
<p></p>
<p>17:24:50</p>
<p>ГОНЧАРЕНКО О.О.</p>
<p>Дякую дуже. Я хочу звернути увагу, колеги, наскільки байдуже. От ми тут розпинаємося вже годинами, щось говоримо про військовослужбовців, про мам, які отримують 860 гривень на місяць на дитину, ну, щось тут це розповідаємо і, в принципі, всі було байдуже. До одного моменту, поки не прозвучало прізвище Зеленський. І тоді, ви подивіться, спікер вривається вже, ну треба закрити широкою спиною, захистити, ну, як же так, родину, ця родина сама себе не захистить. Депутати інші, колишні прокурори вже стоять спиною, говорять, да це заслужена людина, заслужила. Да у нас вся країна заслужених людей. Я не мають жодного питання до Олександра Семеновича Зеленського, у мене є питання до Володимира Олександровича Зеленського. Якщо це не він подав батька, то треба, щоб він викинув сьогодні того чиновника, який так його підставив і подав батька.</p>
<p></p>
<p>ГОЛОВУЮЧИЙ. 525 поправка Герасимова, Павленка, Гончаренка. Комітетом відхилена. Прошу голосувати.</p>
<p></p>
<p>17:26:15</p>
<p>За-19</p>
<p>Рішення не прийнято.</p>
<p>Далі 526-а. Величкович, будь ласка.</p>
<p></p>
<p>17:26:23</p>
<p>ВЕЛИЧКОВИЧ М.Р.</p>
<p>Шановні колеги, давайте все-таки виділимо кошти також для Збройних Сил для утилізації боєприпасів, а також кожна копійка, яка піде на зміцнення безпеки складів з озброєнням, це піде на користь Збройним Силам і безпеки оточуючого середовища. Тому прохання підтримаємо цю правку і кожну копійку, яка є передбачена цією правкою, виділимо на Збройні Сили, на безпеку складів, де зберігається наше озброєння та боєприпаси.</p>
<p></p>
<p>ГОЛОВУЮЧИЙ. Шановні колеги, поправка 526. Комітетом відхилена. Прошу голосувати.</p>
<p></p>
<p>17:27:21</p>
<p>За-24</p>
<p>Рішення не прийнято.</p>
<p>Наступна поправка 527. Ар'єв, будь ласка. Герасимов, будь ласка, Герасимов.</p>
<p></p>
<p>17:27:31</p>
<p>ГЕРАСИМОВ А.В.</p>
<p>Шановні колеги, я вдячний, що в нас присутній міністр фінансів. Дивіться, я читаю аналітику з цього законопроекту і от там написано дуже цікаво, що саме в Мінфіні невикористаних зарплатних коштів є 252 мільйони гривень і їх, чесно кажучи, майже би вистачило, щоб закрити 272, які вони просять.</p>
<p>Та сама історія, що цікаво, да, в нас є ще в декількох органах влади чи правоохоронних. В нас, наприклад, Генпрокуратура не використала близько 850 мільйонів гривень зарплатних коштів, Міндовкілля - 89 мільйонів. Мін'юст – 70 мільйонів. Чесно кажучи, сумарно цих коштів невитрачених більше двох мільярдів гривень.</p>
<p>І от в мене питання зараз до міністра фінансів, я буду реально вдячний, якщо він відповість, от вони просять додаткові кошти, а в них невитрачені є. І у самого Мінфіну і, вибачте, у інших органів влади чи правоохоронних органів. А в чому логіка? Дякую.</p>
<p></p>
<p>ГОЛОВУЮЧИЙ. Дякую.</p>
<p>527 поправка народного...</p>
<p></p>
<p>ГЕРАСИМОВ А.В. А можна, ну, будь ласка...</p>
<p></p>
<p>ГОЛОВУЮЧИЙ. Шановні колеги, ми ж домовилися. <i>(Шум у залі)</i> Цілий міністр сидить для того, що він за законом повинен тут присутній.</p>
<p>Роксолана Андріївна, ви можете відповісти по сутності 527 правки?</p>
<p>Вона відхилена, так і скажіть, будь ласка.</p>
<p>527 поправка відхилена. Я ставлю її на врахування. Прошу голосувати.</p>
<p></p>
<p>17:29:11</p>
<p>За-16</p>
<p>Рішення не прийнято.</p>
<p>528-а поправка. Фріз, будь ласка.</p>
<p></p>
<p>17:29:18</p>
<p>ФРІЗ І.В.</p>
<p>Так, дякую. Ну, насправді в мене таке враження, що враховано лише ті правки, які там, умовно кажучи, вносилися виключно від представників монобільшості, так? Тобто я бачу, що всі, хто залишилися, правки яких не враховано, практично це представники опозиційних фракцій, в даному випадку "Європейська солідарність", є представники "групи Разумкова" і відповідно інші мажоритарники, пані Світлична, вітаю вас, які також зацікавлені в якісному ухваленні документа.</p>
<p>Я прошу поставити цю правку на голосування, на врахування, тому що вважаю, що таке незбалансоване відношення до змін бюджету насправді грає на руку не сектору безпеки і оборони, а тим, хто його розробляв.</p>
<p>Дякую.</p>
<p></p>
<p>ГОЛОВУЮЧИЙ. Роксолано Андріївно, від комітету, будь ласка, що?</p>
<p></p>
<p>17:30:20</p>
<p>ПІДЛАСА Р.А.</p>
<p>Це твердження не відповідає дійсності. В цьому законопроекті враховано 10 поправок, з них поправка номер 90 Юлії Володимирівни Тимошенко з "Батьківщини", поправка номер 529 Володимира Володимировича Цабаля з "Голосу", поправка номер 616 Ярослава Івановича Железняка - також враховано. Тобто три з десяти поправок від опозиції. А до речі, деякі поправки Гетманцев подавав, вони всі підтримують в залі, тому що Гетманцев подавав поправку про зменшення видатків на БЕБ. І Мотовиловець, до речі.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 528-а поправка авторства Федини і Фріз комітетом відхилена. Прошу голосувати.</p>
<p></p>
<p>17:31:17</p>
<p>За-17</p>
<p>Рішення не прийнято.</p>
<p>З процедури, будь ласка, Артур Володимирович Герасимов.</p>
<p></p>
<p>17:31:23</p>
<p>ГЕРАСИМОВ А.В.</p>
<p>Дякую, Руслане Олексійовичу. Дивіться, ми прийняли рішення, точніше президія прийняла рішення іти по таблиці, по таблиці. Ми таке вже рішення прийняли. Таким чином, шановний Руслане Олексійовичу, наступна правка це 529-а. Прошу поставити її на підтвердження зараз.</p>
<p>Дякую. Ми йдемо по таблиці, нагадаю вам це.</p>
<p></p>
<p>ГОЛОВУЮЧИЙ. Я вам теж нагадую, що на Погоджувальній раді ми теж домовлялися, що ми будемо йти, як завжди, поправки спочатку, які відхилені, потім які враховані.</p>
<p>Наступна 530-а поправка. Будь ласка, Фріз.</p>
<p></p>
<p>ГОЛОС ІЗ ЗАЛУ. З процедури включіть мікрофон.</p>
<p></p>
<p>ГОЛОВУЮЧИЙ. Ще раз кажу, будь ласка… Разумков, давайте, що ви хочете.</p>
<p></p>
<p>17:32:13</p>
<p>РАЗУМКОВ Д.О.</p>
<p>Дякую, Руслане Олексійовичу. А є рішення, запротокольоване рішення Погоджувальної ради? Було голосування? Якщо так, то скажіть, які фракції підтримали таку позицію. Якщо ні, то оскільки було прийнято рішення йти по таблиці, то слушна пропозиція Герасимова. Поставте її на голосування.</p>
<p>Якщо ми хочемо зараз змінити процедуру розгляду цього законопроекту, ми маємо проголосувати в залі. Ви впевнені, що голоси є і ви як Голова Верховної Ради забезпечуєте діяльність Верховної Ради і пленарного засідання. Тому якщо ви хочете змінити таку процедуру, ви дійсно маєте право поставити на голосування пропозицію про зміну порядку розгляду питання. Навіть в межах розгляду питання. Це дозволяє Регламент. Якщо ні, то ми йдемо по таблиці – так, як було прийнято рішення.</p>
<p>Дякую.</p>
<p></p>
<p>ГОЛОВУЮЧИЙ. Ця процедура була обумовлена одразу перед тим, як ми зайшли в розгляд цього питання. І якщо вам потрібні відповідні документи Погоджувальної ради, ви як народний депутат можете отримати їх по відповідному запиту. Будь ласка.</p>
<p>Переходимо далі, шановні колеги.<i> </i>Ще з процедури? Будь ласка, Ірина Володимирівна.</p>
<p></p>
<p>17:33:25</p>
<p>ГЕРАЩЕНКО І.В.</p>
<p>Дякую, шановні колеги. Як учасник Погоджувальної ради я хочу наголосити на наступному. Кожна Погоджувальна рада безумовно завершується голосуванням не тільки за порядок денний, а і за процедуру проведення пленарного засідання. Так от, сьогодні під час Погоджувальної ради ми дійсно проговорили перелік законопроектів, які було винесено на сьогоднішнє пленарне засідання. Голосування не було. І я сподіваюся, тут всі молоді й нові обличчя, склерозу ні в кого немає, тому мені би хотілося, щоб ми давали точну інформацію нашим колегам.</p>
<p></p>
<p>ГОЛОВУЮЧИЙ. Ірино Володимирівно…</p>
<p></p>
<p>ГЕРАЩЕНКО І.В. Тому Артур Герасимов як учасник Погоджувальної ради, без склерозу, він абсолютно правий в тому, що ми домовилися йти по таблиці.</p>
<p>І тому зараз треба ставити поправку на підтвердження.</p>
<p></p>
<p>ГОЛОВУЮЧИЙ. Ірина Володимирівна…</p>
<p></p>
<p>ГЕРАЩЕНКО І.В. Ну і останнє. Я перепрошую, ви не перебиваєте чоловіків в цій залі, тільки така честь чомусь, в лапках, дістається жінкам від опозиції. Стримайте себе.</p>
<p>І я хочу сказати, що не було би зараз цього розбирання, якби погоджувальні ради в нас були в прямому ефірі, так, як це було 32 роки.</p>
<p></p>
<p>ГОЛОВУЮЧИЙ. 530 поправка, Федина, Фріз, будь ласка. Вона відхилена. Фріз.</p>
<p></p>
<p>17:34:39</p>
<p>ФРІЗ І.В.</p>
<p>Дякую, пане Голово.</p>
<p>Ну, насправді, пані Роксолано, я тоді маю зазначити, що жодної правки від "Європейської солідарності" не було враховано при розгляді цього законопроекту до другого читання. Від себе зазначу, що фракція "Європейська солідарність" ретельно зробить допис стосовно тих правок, які ми пропонували, звідки ми показували надходження до бюджету взяти і куди їх потрібно було спрямувати, для того щоб виборці бачили, куди саме ми пропонували спрямувати ці гроші.</p>
<p>Що стосується правки 530, то вона пропонує 2 мільярди 625 тисяч гривень спрямувати на Державну спеціальну службу транспорту, яка сьогодні знаходиться в Міністерстві оборони, ну, вірніше, з 2017 року, але зараз вона знаходиться в Міністерстві оборони, і вона, дійсно, потребує дофінансування, тому що не лише вони залучаються до так званих тероборонних заходів, а в тому числі відбудовують інфраструктуру і забезпечують Збройні Сили України та інші військові підрозділи всім необхідним.</p>
<p></p>
<p>ГОЛОВУЮЧИЙ. 530 поправка, авторства Федини і Фріз. Комітетом відхилена. Прошу голосувати.</p>
<p></p>
<p>17:36:01</p>
<p>За-17</p>
<p>Рішення не прийнято.</p>
<p>Наступна – 531 поправка, Бондар і Величкович. Величкович, будь ласка.</p>
<p></p>
<p>17:36:08</p>
<p>ВЕЛИЧКОВИЧ М.Р.</p>
<p>Шановні колеги, Державна спеціальна служба транспорту, яка в складі Міністерства оборони зараз, справді потребує додаткового фінансування. Вони виконують спеціальні функції, які інші державні служби, які пов'язані з транспортом, виконувати не можуть. Тому ми звертаємося підтримати цю пропозицію.</p>
<p>І хотів би також підтримати свою колегу Ірину Фріз в тому, що жодна правка від фракції "Європейська солідарність" не була врахована. Зважаючи на те, що ми пропонували і конструктивно підходити, бо ми за те, щоб… за те, щоб Україна перемогла, і ті кошти, які є, максимально використаються з максимальною ефективністю. Тому, на жаль, наші правки не були враховані в цьому законопроекті.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>17:37:04</p>
<p>ПІДЛАСА Р.А.</p>
<p>Шановні колеги, ми ж не за політичними вподобаннями враховуємо поправки. Ми враховуємо поправки по їхній сутності. Коли ми говоримо про збільшення видатків на Збройні Сили України або інші оборонні сили, треба говорити про те, які доходи будуть покривати ці видатки. Не можна переспрямувати з гуманітарних, соціальних видатків, з видатків на публічну службу кошти на оборону. Тому що всі ці видатки фінансуються міжнародними партнерами, які не фінансують оборону.</p>
<p>Якщо ми хоч один цент, один євроцент спрямовуємо з міжнародної допомоги на оборону, вона повністю припиняється. Я думаю, ніхто не хоче для України такого розвитку подій.</p>
<p></p>
<p>ГОЛОВУЮЧИЙ. 531 поправка авторства Бондаря, Величковича. Комітетом відхилена. Аргументи ви почули. Прошу голосувати.</p>
<p></p>
<p>17:38:17</p>
<p>За-17</p>
<p>Рішення не прийнято.</p>
<p>Наступна поправка 532-а. Ар'єв, будь ласка.</p>
<p></p>
<p>17:38:25</p>
<p>АР’ЄВ В.І.</p>
<p>Більшість наших проблем і нерозумінь виникає від того, що ми не дотримуємося повної парламентської процедури проходження законопроекту.</p>
<p>В даному разі засідання комітету цього було сьогодні вранці. Жодного автора поправок не запросили на засідання комітету для того, щоб можна було на комітеті їх представити. Принаймні я такого запрошення не отримував як автор поправок. У даному разі через це і виникають всі проблеми.</p>
<p>Тому, якщо ми будемо дотримуватися основ парламентаризму, коли ми ознайомлюємося з результатами наших поправок буквально перед тим, як їх розглянув комітет, буквально перед розглядом, завжди будуть виникати такі моменти. Але якщо ми хочемо перейти до європейської практики, нам доведеться і це змінити.</p>
<p></p>
<p>ГОЛОВУЮЧИЙ. Роксолана Андріївна, будь ласка.</p>
<p></p>
<p>17:39:31</p>
<p>ПІДЛАСА Р.А.</p>
<p>Це неправда. Я хочу проінформувати всіх, хто дивиться нас, і всіх, хто присутній в залі. Сьогодні на засіданні комітету розглядався законопроект 10037, а зараз ми розглядаємо в залі законопроект 10038. Всіх авторів поправок перед комітетом сьогодні і перед комітетом по 10038 було повідомлено. Це правда, відкрийте, будь ласка, СЕДО, о 14-й годині у неділю вам було надіслано повідомлення про те, що буде комітет по 10038. Там був наданий лінк, за яким ви можете приєднатися до комітету.</p>
<p></p>
<p>ГОЛОВУЮЧИЙ. Шановні колеги, 532-а.</p>
<p>Будь ласка, давайте не перебивати! Ну дайте можливість. Ви так розкажете, як не треба перебивати, а самі ну просто постійний потік інформації.</p>
<p>Шановні колеги, 532 поправка. Вона авторства Ар'єва, вона комітетом відхилена. Прошу голосувати.</p>
<p></p>
<p>17:40:44</p>
<p>За-16</p>
<p>Рішення не прийнято.</p>
<p>533-я, Гончаренко, будь ласка.</p>
<p></p>
<p>17:40:49</p>
<p>ГОНЧАРЕНКО О.О.</p>
<p>533-я, дуже важлива правка. Мова іде про забезпечення діяльності, додати гроші на Державну спеціальну службу транспорту. Це надзвичайно важливе відомство, це надзвичайно важлива силова структура, яка виконує дуже серйозні завдання в нашій державі.</p>
<p>На жаль, військовослужбовці цієї структури дуже часто залишаються ображеними, тому що про них не там відомо, вони не так звучать. Це колишні так звані "залізничні війська", те, що колись називалося. Але вони виконують фантастично важливу роль. І їм треба допомагати і додавати кошти, бо багато з них сьогодні не отримують ні бойових доплат, нічого, хоча кожен день ризикують своїм життям.</p>
<p>І так само, як ми говоримо про Укрзалізницю і залізницю, то я хочу ще раз нагадати, що ще одними такими де-факто воїнами є робітники Укрзалізниці. І ці люди теж отримують сьогодні жалюгідні абсолютно зарплати. Жалюгідні – 4, 5. Що таке зарплата у 8, 9 тисяч гривень для машиніста?</p>
<p></p>
<p>ГОЛОВУЮЧИЙ. 533 поправка авторства Гончаренка, комітет відхилив. Прошу голосувати.</p>
<p></p>
<p>17:42:13</p>
<p>За-18</p>
<p>Рішення не прийнято.</p>
<p>Наступна поправка 534. Герасимов, будь ласка.</p>
<p></p>
<p>17:42:20</p>
<p>ГЕРАСИМОВ А.В.</p>
<p>Дякую, Руслане Олексійовичу. Продовжую нагадувати, чому не можна голосувати за цей законопроект. Знаєте, дуже багато журналістів його проаналізували. Зачитаю одну з цитат дуже шанованого видання: "Після аналізу наявних і бажаних видатків виникає чимало питань як до конкретних держорганів, так і до уряду загалом щодо ефективності роботи та контролю над цією ефективністю".</p>
<p>Тобто, чесно кажучи, чи не ефективно гроші використовують, чи крадуть – тут варіантів два.</p>
<p>І окрім цього, хотів би звернути увагу – одним із головних джерел є ПДФО, яке заберуть у місцевих бюджетів. І тут, ви знаєте, що Бердичівська міська рада прийняла рішення щодо недопущення вилучення цих коштів ПДФО. І я б хотів, щоб люди в Бердичеві уважно подивилися – а як за цей закон і за наступний буде голосувати Кицак Богдан Вікторович, який якраз і був обраний в окрузі 63 по місту Бердичів? Забере він гроші у місцевої громади чи не забере?</p>
<p>Дякую за увагу.</p>
<p></p>
<p>ГОЛОВУЮЧИЙ. 534 поправка Герасимова і колег комітетом відхилена. Прошу голосувати.</p>
<p></p>
<p>17:43:42</p>
<p>За-15</p>
<p>Рішення не прийнято.</p>
<p>Далі. 535, 536, 537, 538, 539. Разумков, будь ласка.</p>
<p></p>
<p>17:43:57</p>
<p>РАЗУМКОВ Д.О.</p>
<p>Руслане Олексійовичу, давайте поки до 538-ї, чотири правки. От я дивлюся, потенціал збільшується в залі.</p>
<p>Шановні колеги, по-перше, мажоритарник з Бердичіва вас не почує, тому що якщо не помиляюсь, його в залі немає. Для мене це важливо, тому що я сам з цього міста, і, на жаль, я не думаю, що він поїхав пояснювати своїм виборцям, що він робить в залі або, вірніше, що він не робить в залі. Але, повертаючись до законопроекту і ваших правок, які були враховані, дивіться, Роксолана Андріївна, там, де ви молодець, ми вас хвалимо, це відверто так, а там, де ви кажете не зовсім коректно, давайте так і казати.</p>
<p>Коли ми подаємо правки про збільшення на 11 мільярдів для Збройних Сил України, я думаю, що це абсолютно адекватна правка, яка не забиралася нізвідки, можна було спокійно перерозподілити і ви про це казали на комітеті, і казав заступник міністра Улютін, що да, там є слушні речі, але ні. Це не питання до Мінфіну насправді, це питання якраз до вас, які не підтримали цю правку і не виділили кошти для наших Збройних Сил, додаткові кошти, за які можна купити озброєння, за які можна забезпечити наших захисників зарплатами і доплатами, не в рамках зовнішніх запозичень.</p>
<p>А друге, можна перерозподілити ці кошти на соціальні видатки, я вам вже сьогодні це зазначав, виплати для загиблих, наприклад. Можна ж? Не суперечить нашим міжнародним домовленостям? Пенсія по втраті годувальника і багато інших речей, які, з одного боку, не є прямими видатками на сектор безпеки і оборони. А, з іншого боку, це якраз питання забезпечення інтересів наших захисників і їх родин. Тому давайте казати правду.</p>
<p></p>
<p>ГОЛОВУЮЧИЙ. 539-а. Разумков, будь ласка. Ви хотіли по ній окремо, я так зрозумів, чи що?</p>
<p></p>
<p>17:46:08</p>
<p>РАЗУМКОВ Д.О.</p>
<p>Ні, я буду чотири брати. 539-а... Вибачте.</p>
<p></p>
<p>ГОЛОВУЮЧИЙ. Далі у вас переривається.</p>
<p></p>
<p>РАЗУМКОВ Д.О. Тоді одна хвилина. Дякую.</p>
<p>Роксолана Андріївна, Голова Верховної Ради, мабуть, просто не побачив, ви хотіли відповісти на моє запитання, просто йому, дійсно, незручно, він не бачить вашу позицію. Я хотів би почути відповідь на ті запитання, які я вам задав, сподіваюся, вони будуть, як завжди, фахові.</p>
<p></p>
<p>17:46:41</p>
<p>ПІДЛАСА Р.А.</p>
<p>Вибачте, тут вже просто за п'ять годин перестав працювати ось цей маленький екранчик, який показує, коли включається мікрофон.</p>
<p>Я хочу сказати і насправді це загальне правило до всіх депутатів, які подають поправки до державного бюджету, які стосуються потреб оборони. Нам буде легше в бюджетному комітеті враховувати ці поправки і загалом це буде можливо, якщо зразу напрямом виділення цих коштів буде вказуватись джерело. Тобто, який новий податок ви хочете запровадити чи який податок ви думаєте, що буде перевиконаний на… в даному випадку 11 мільярдів, щоб це можна було спрямувати на потреби оборони.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>540 поправка. Фріз, будь ласка.</p>
<p></p>
<p>17:47:36</p>
<p>ФРІЗ І.В.</p>
<p>Дякую, пане Голово. Насправді ми знову повертаємось до того, що необхідно дофінансовувати ті сфери життєдіяльності нашої країни, які потребують найбільшої уваги від влади і від держави. Ми пропонуємо 540 правкою збільшити фінансування за бюджетною програмою 2201010 для того, щоб мати можливість дійсно в майбутньому розраховувати на освітянські послуги людей, які залишилися в країні попри все, і продовжують виконувати свою роботу, навчаючи дітей, студентів тощо. Тому просимо поставити цю правку на голосування.</p>
<p>Дякую.</p>
<p></p>
<p>ГОЛОВУЮЧИЙ. 540 поправка, авторства Федини, Фріз. Комітетом відхилена. Прошу голосувати.</p>
<p></p>
<p>17:48:33</p>
<p>За-16</p>
<p>Рішення не прийнято.</p>
<p>Покажіть по фракціях.</p>
<p>Йдемо далі. 541-а, Бондар, Величкович. Величкович, будь ласка. Величкович.</p>
<p></p>
<p>17:48:45</p>
<p>ВЕЛИЧКОВИЧ М.Р.</p>
<p>Роксолана Андріївна, коли ми подавали правки комплексно, то ми вказали не лише ті статті, де треба… додати кошти на ті чи інші статті витрат на військові чи на освіту, чи на інші програми, але також і на чому можна буде скоротити. І одна з перших правок моя з моїм колегою Михайлом Бондарем було якраз скорочення на 208 мільйонів витрат на Кабінет Міністрів, і за рахунок цього ми пропонували кошти додати і на військових, в тому числі і зараз на освіту.</p>
<p>Тому я буду просити, щоб врахували позицію, якщо вища школа, ми не будемо підтримувати свою вищу школу, то потім будемо думати, де нам брати кваліфікованих своїх кадрів.</p>
<p></p>
<p>ГОЛОВУЮЧИЙ. 541 поправка авторства Величковича і Бондаря. Комітетом відхилена. Прошу голосувати.</p>
<p></p>
<p>17:49:50</p>
<p>За-15</p>
<p>Рішення не прийнято.</p>
<p>Наступна поправка 542. Ар'єв, будь ласка.</p>
<p></p>
<p>17:49:58</p>
<p>АР’ЄВ В.І.</p>
<p>Пані голово комітету, ви ж самі чудово знаєте, що запровадження нових податків неможливо зробити поправками, а для цього потрібно подавати нові законопроекти. Тому, коли подаються пропозиції щодо того, кому десь щось додати, відповідно були пропозиції, у кого що треба забрати. І були пропозиції забрати це у Кабінету Міністрів України в даному разі, у тих, ті витрати, які заклали у військовий бюджет для того, щоб замаскувати збільшення зарплат посадовцям. От за рахунок цього ми і пропонували.</p>
<p>Тому в даному разі хоч для освіти і копійка, але для освіти і копійка зараз важлива. Ну, в принципі, 8 тисяч гривень стипендії Зеленського старшого це підтверджує, що жодна сума не є зайвою.</p>
<p></p>
<p>ГОЛОВУЮЧИЙ. Будь ласка, від комітету.</p>
<p></p>
<p>17:51:05</p>
<p>ПІДЛАСА Р.А.</p>
<p>Шановні колеги, у нас така сьогодні фахова і конструктивна дискусія, дозвольте додати нову оригінальну думку в цю дискусію. Ми з вами можемо забирати видатки у всіх міністерств. Ми можемо звільнити всіх працівників міністерств, які є в Україні. Я думаю, що суспільний запит на це є. Проблема тільки в тому, що усі ці вивільнені кошти ми не зможемо потратити на ЗСУ, як би ми цього не хотіли.</p>
<p></p>
<p>ГОЛОВУЮЧИЙ. Шановні колеги, 542 поправка Ар'єва. Комітетом відхилена. Прошу голосувати.</p>
<p></p>
<p>17:51:52</p>
<p>За-15</p>
<p>Рішення не прийнято.</p>
<p>Наступна поправка 543-я, Гончаренко.</p>
<p></p>
<p>17:51:57</p>
<p>ГОНЧАРЕНКО О.О.</p>
<p>Олексій Гончаренко. Мова йде про те, щоби передати кошти на загальне керівництво та управління у сфері освіти і науки, додати хоч трішки туди грошей. Тому що те, що ми маємо сьогодні, це катастрофа – той рівень зарплат, який має вчитель, той рівень зарплат, який має вихователь в садочку. Зрозуміло, що нам складно, зрозуміло, що війна, але абсолютно не можна зрозуміти, чому знаходяться гроші на серіали для 95 кварталу і іже з ними і навколо них. Щоби вони знімали для кого, що, нащо? Ну мені це незрозуміло і нікому незрозуміло. Чому знаходяться гроші на барабани? Чому знаходяться гроші на довічні стипендії, як наприклад, батьку Президента Олександру Зеленському? Оце незрозуміло. А при цьому нема грошей на вчителя, на вихователя і на всіх інших. Тому давайте зробимо правильні пріоритети і хоч щось додамо освітянам.</p>
<p></p>
<p>ГОЛОВУЮЧИЙ. Шановні колеги, 543 поправка Гончаренка, вона відхилена. Прошу голосувати.</p>
<p></p>
<p>17:53:23</p>
<p>За-12</p>
<p>Рішення не прийнято.</p>
<p>Наступна поправка, Герасимов, 544-а. Хто? Гончаренко? Будь ласка, Гончаренко, 544-а.</p>
<p></p>
<p>17:53:40</p>
<p>ГОНЧАРЕНКО О.О.</p>
<p>Олексій Гончаренко. Шановні колеги, знову те саме, прошу вас трішки повернутися обличчям. Обличчям, друзі, будь ласка, обличчям. Не тим, чим деякі "слуги народу" танцюють тверк, не тим, що вони там на чому сидять, я не знаю, обличчям, будь ласка, до освіти, до освітян, це дуже важливо. Навіть зараз в нинішніх умовах, ще раз, розумію, що саме головне для нас – це наші військові, і теж тут це підіймаємо. Хоча б мінімальні якісь кроки, щоб продемонструвати, що держава просто не забула про цих людей, що вона просто хоча б пам'ятає, що вони існують, що вона розуміє, що вони роблять щось важливе. Ми говоримо, у нас головне це люди, для нас головне це люди, а щоб повернутися сюди зі своїми дітьми. Що турбує будь-якого батька, маму, це де буде вчитися дитина?</p>
<p></p>
<p>ГОЛОВУЮЧИЙ. 544 поправка Герасимова, Гончаренка і Павленка, вона відхилена комітетом. Прошу голосувати.</p>
<p></p>
<p>17:55:06</p>
<p>За-14</p>
<p>Рішення не прийнято.</p>
<p>545 поправка. Фріз.</p>
<p></p>
<p>17:55:12</p>
<p>ФРІЗ І.В.</p>
<p>Дякую, пане Голово. Пані Роксолано, мені подобається та теза, яку ви сказали в якості зміни дискурсу про те, що ми не зможемо, навіть якщо ми зберемо всі гроші, спрямовувати їх на ЗСУ. Я скажу, чому подобається, тому що ми тоді з вами маємо зробити приоритезацію, куди саме ми спрямовуємо, і від цього буде залежати майбутнє нашої держави. Саме про це правка 545.</p>
<p>Ми пропонуємо збільшити фінансування підготовки кадрів закладами вищої освіти та забезпечення діяльності їх баз практики. Ви безпосередньо знаєте, тому що у вас мама вчителька, проте, наскільки важливою є підготовка і бази для підготовки кадрів, які будуть потім відновлювати і відроджувати нашу державу. Тому пропонуємо 609 мільйонів спрямувати саме на цю статтю видатків.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 545 поправка авторства Федини і Фріз, комітетом відхилена. Прошу голосувати.</p>
<p></p>
<p>17:56:31</p>
<p>За-13</p>
<p>Рішення не прийнято.</p>
<p>Наступна 546-а. Будь ласка, Величкович.</p>
<p></p>
<p>17:56:39</p>
<p>ВЕЛИЧКОВИЧ М.Р.</p>
<p>Шановні колеги, ви знаєте, як людина більше як з 20-річним науково-педагогічним стажем, я вважаю, якщо ми не підтримаємо освіту і бази для практик наших студентів, то наші діти, ті, які закінчують школу, поїдуть вчитися за кордон. І військові, які зараз є на фронті, які зараз захищають країну, вони стоять там для того, щоби ті діти в тилу могли нормально вчитися. А для того, щоб могли нормально вчитися, треба, щоб були нормальні бази для їхнього адекватного навчання. Тому прохання підтримати цю правку, ця правка – вклад в наше майбутнє і вклад в наше майбутнє і вклад в наших молодих людей, які потім стають фахівцями.</p>
<p>Дякую.</p>
<p></p>
<p>ГОЛОВУЮЧИЙ. 546 поправка, Бондаря, Величковича. Комітетом відхилена. Прошу голосувати.</p>
<p></p>
<p>17:57:42</p>
<p>За-15</p>
<p>Рішення не прийнято.</p>
<p>Наступна 547-а. Ар'єв, будь ласка.</p>
<p></p>
<p>17:57:48</p>
<p>АР’ЄВ В.І.</p>
<p>Ми всі чудово знаємо, що понад половина надходжень зараз до нашого бюджету, половина витрат покривається за рахунок надходжень від наших західних партнерів. І коли останнім часом ми бачимо проблеми із виділенням цих коштів, зокрема в Палаті представників Конгресу США, де був проголосований тимчасовий бюджет без врахування допомоги Україні… Шановна президія, шановна голова комітету, це тут не смішно, я речі важливі говорю. То в таких випадках нам треба об'єднатися для того, об'єднатися, ще раз повторюю, для того, щоб провести реформи і довести всьому світу, що Україна гідна тої допомоги, яку вона отримувала. Без цієї допомоги нам скоро не буде чого ділити в бюджеті.</p>
<p></p>
<p>ГОЛОВУЮЧИЙ. Перед тим як поставити, я не знаю, де ви побачили сміх у президії, ми вже давно не сміємось ні над чим. Але приходив ваш колега і просто була бесіда з доповідачем, тому давайте все-таки бути об'єктивними, якщо ми говоримо про такі речі.</p>
<p>Давайте, 547-а. <i>(Шум у залі)</i></p>
<p>Демократія не повинна перетворитися в анархію.</p>
<p>547 поправка Ар'єва. Комітетом відхилена. Прошу голосувати.</p>
<p></p>
<p>17:59:34</p>
<p>За-12</p>
<p>Рішення не прийнято.</p>
<p>Наступна поправка 548. Гончаренко.</p>
<p></p>
<p>17:59:40</p>
<p>ГОНЧАРЕНКО О.О.</p>
<p>Дуже важливо, ми знову говоримо про підтримку нашої освіти, і, безумовно, ця тема має звучати в сесійні залі Верховної Ради. І я закликаю колег дослухатися, давайте якісь кроки робити назустріч освітянам, лікарям, тому що у нас окрема історія – це екстрена медична допомога, ну надзвичайно складна ситуація з рівнем заробітних плат. Це ті люди, які виїжджають, коли прилітають російські ракети, це ті люди, які зараз у Куп'янську допомагають тим, хто постраждав внаслідок чергової терористичної атаки з боку країни-агресора, і вони завжди на передньому краї, і в них взагалі немає ніяких доплат фактично, ніяких. Там є якась доплата поліцейським, є якісь хоч деяким категоріям, бойові військовим, а в цих нічого немає. Так не може бути, давайте поважати...</p>
<p></p>
<p>ГОЛОВУЮЧИЙ. 548 поправка Гончаренка. Комітетом відхилена. Прошу… Що сталось?</p>
<p>Зараз, давайте проголосуємо. Будь ласка, 548 поправка Гончаренка. Прошу голосувати.</p>
<p></p>
<p>18:01:11</p>
<p>За-11</p>
<p>Рішення не прийнято.</p>
<p>Будь ласка, Герасимов – з процедури.</p>
<p></p>
<p>18:01:15</p>
<p>ГЕРАСИМОВ А.В.</p>
<p>Дякую, Руслан Олексійович. Нам тільки що прийшла інформація, що прямо зараз відбувається засідання Комітету з питань енергетики. А вибачте, а що це за історія? Ви давали таке доручення? Рада давала таке доручення?</p>
<p></p>
<p align=center>Веде засідання Перший заступник Голови Верховної Ради України КОРНІЄНКО О.С.</p>
<p></p>
<p>18:01:39</p>
<p>ГОЛОВУЮЧИЙ.</p>
<p>Ні, не відбувається засідання, просто дружнє спілкування членів комітету без... воно не протоколюється, рішення не приймаються. Ми це вже з'ясували, Артуре Володимировичу. Трошки раніше вас, вибачте.</p>
<p></p>
<p>ГЕРАСИМОВ А.В. А у нас тепер комітети називаються дружніми спілкуванням?</p>
<p></p>
<p>ГОЛОВУЮЧИЙ. А депутати не можуть збиратися, вже просто кави попити?</p>
<p></p>
<p>ГЕРАСИМОВ А.В. В онлайні на вимогу комітету?</p>
<p></p>
<p>ГОЛОВУЮЧИЙ. Ну, а яка різниця де вони збираються? Якщо нема протоколу і рішень, це не засідання комітету. Ви не гірше мене це знаєте.</p>
<p></p>
<p>ГЕРАСИМОВ А.В. Слухайте, а може у нас і тут дружнє спілкування, це не засідання?</p>
<p></p>
<p>ГОЛОВУЮЧИЙ. Ні, тут пленарне засідання, яке триває, розгляд правок відбувається.</p>
<p></p>
<p>ГЕРАСИМОВ А.В. Ну, так а таким чином, от мені буде цікаво, чи буде протокол і чи будуть рішення комітету відносно цього числа?</p>
<p>Дякую.</p>
<p></p>
<p>ГОЛОВУЮЧИЙ. Ні. Ні, цього не буде.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>18:02:06</p>
<p>ГОЛОВУЮЧИЙ.</p>
<p>Дивіться, в мене перелік всіх комітетів, ні по одному не йде засідання. Тому, шановні колеги, давайте не маніпулювати. В мене інформація уточнена, інформація присутня.</p>
<p>З приводу чого, Дмитро Олександрович? Будь ласка, Дмитро Олександрович. Це з процедури?</p>
<p></p>
<p>18:02:23</p>
<p>РАЗУМКОВ Д.О.</p>
<p>З процедури. По комітету я хотів дізнатися. А комітет як збирали? Вони просто самі вирішили зібратися, чи голова комітету звертався до членів комітету про проведення комітету?</p>
<p></p>
<p>ГОЛОВУЮЧИЙ. Дмитро Олександрович, дивіться, ми ж не володіємо цією інформацією.</p>
<p></p>
<p>РАЗУМКОВ Д.О. Ви Голова Верховної Ради, ви не можете не володіти.</p>
<p></p>
<p>ГОЛОВУЮЧИЙ. Я не володію інформацією, яким чином збирається конкретний комітет. Для цього є голова комітету, який відповідає за діяльність комітету.</p>
<p>Ми йдемо далі. 549-а, будь ласка, Гончаренко.</p>
<p></p>
<p>18:02:51</p>
<p>ГОНЧАРЕНКО О.О.</p>
<p>Олексій Гончаренко. Я хочу звернутися до тих, хто зараз нас, ну, не зараз, а хто колись нас побачить. Тому що Верховна Рада України не транслюється наживо абсолютно з незрозумілих причин. Ну, тобто немає жодної причини, чому у Верховну Раду України не пускають журналістів, чому у Верховну Раду України не пускають гостей так, щоби от як раніше було, що всі можуть побачити, що відбувається в парламенті. Тепер це все засекречено, спрятано начебто тому, що от ми дбаємо про безпеку. У нас є сховища, як вся країна живе: є повітряна тривога – йдуть в сховища. Що це заважає це ж саме зробити у Верховній Раді? Ні, не робиться. Верховна Рада не демонструється.</p>
<p>А тепер тим не багатьом людям, які вночі це побачать, бо в нас показують тільки вночі, хочу сказати, от чому не демонструється, щоб люди не бачили цю ганьбу, коли 30 народних депутатів залишились в сесійній залі, а інші на дружніх вечірках.</p>
<p></p>
<p>ГОЛОВУЮЧИЙ.</p>
<p>549-а поправка авторства Герасимова, Павленка, Гончаренка комітетом відхилена. Прошу голосувати.</p>
<p></p>
<p>18:04:17</p>
<p>За-11</p>
<p>Рішення не прийнято.</p>
<p>Артуре Володимировичу, дивіться, ми почули вашу інформацію. Ви отримали відповідь. Де знаходиться зараз ваша людина, ви встановлюйте, будь ласка, у своєї людини.</p>
<p>Будь ласка, з процедури. Герасимов.</p>
<p></p>
<p>18:04:36</p>
<p>ГЕРАСИМОВ А.В.</p>
<p>Дякую, Руслане Олексійовичу. Наш член комітету Михайло Леонтійович Бондар сказав, що їх офіційно запросили на офіційне засідання комітету на 16.30. Після того вони зараз, прямо в розгляді, причому офлайн, на Липській. Крім цього, вони вже перейшли до розгляду другого питання. Якщо вже комітети у вас ні в гріш не ставлять президію і збираються на, як ви кажете, дружнє спілкування, ну ви знаєте, ну як мінімум вам має бути неприємно, що комітети проводять свої засідання без того, щоб враховувати думку Голови Верховної Ради і Регламент Верховної Ради України.</p>
<p>Прошу припинити це засідання комітету, яке є незаконним. Дякую.</p>
<p></p>
<p>ГОЛОВУЮЧИЙ. Шановні колеги, якщо іде засідання комітету, прошу його припинити. Ну я чомусь переконаний, що засідання комітету не йде. Якщо не йде, ну тоді<i>… (Шум у залі)</i> Дивіться, Артуре Володимировичу! <i>(Шум у залі) </i></p>
<p>Наступне, 550-а поправка. Фріз, будь ласка.</p>
<p></p>
<p>18:05:43</p>
<p>ФРІЗ І.В.</p>
<p>Дякую, пане Голово. Наступна правка 550 стосується того, щоб ми як держава все ж таки формували механізми державного управління, які будуть створювати підґрунтя та підкріплювати мотивацію в молодих людей залишатися в нашій державі. Ви знаєте прекрасно, що зараз по всьому світові йде так зване "інтелектуальне полювання" на мізки. Наприклад, громадянам України будуть платити до 125 тисяч гривень за те, щоб вони переїхали в Грецію, а також плюс за народження дитини.</p>
<p>Саме тому ми своєю правкою пропонуємо 8 мільярдів спрямувати на виплати академічних стипендій студентам, аспірантам, докторантам закладів фахової передвищої та вищої освіти для того, щоб наші молоді інтелектуальні люди мали мотивацію залишатися в нашій державі.</p>
<p>Дякую. Прошу на голосування поставити.</p>
<p></p>
<p>ГОЛОВУЮЧИЙ. Дякую.</p>
<p>550 поправка авторства Фріз. Прошу голосувати. Вона відхилена комітетом.</p>
<p></p>
<p>18:07:07</p>
<p>За-12</p>
<p>Рішення не прийнято.</p>
<p>551 поправка. Величкович, будь ласка.</p>
<p></p>
<p>18:07:13</p>
<p>ВЕЛИЧКОВИЧ М.Р.</p>
<p>Шановний пане Голово, якщо наше майбутнє, а це студенти, аспіранти, докторанти, не будуть отримувати належної стипендії, то ми їх точно не побачимо в Україні. І так зараз ми бачимо відтік мізків за кордон. Ми і так бачимо, як полюють на наших молодих людей, які є кваліфікованими, як намагаються їх переманити в різні країни. І тому надзвичайно важливо, щоб держава підтримала їх стипендіями і дала їм майбутнє.</p>
<p>Тому звертаюся ще раз до колег, прошу підтримати так само, як робить це "Європейська солідарність", підтримати наших студентів, аспірантів і докторантів.</p>
<p></p>
<p>ГОЛОВУЮЧИЙ. 551 поправка авторства Бондар і Величковича комітетом відхилена, прошу голосувати.</p>
<p></p>
<p>18:08:17</p>
<p>За-16</p>
<p>Рішення не прийнято.</p>
<p>З процедури – Разумков, будь ласка.</p>
<p></p>
<p>18:08:24</p>
<p>РАЗУМКОВ Д.О.</p>
<p>Руслане Олексійовичу, щодо неправдивих слів в стінах Верховної Ради. Порядок денний засідання Комітету з питань енергетики та житлово-комунальних послуг в режимі відеоконференції, 5 жовтня 2023 року, початок о 16:30. Ссилка: засідання комітетів продовжується і зараз.</p>
<p></p>
<p>ГОЛОВУЮЧИЙ. Зайдіть по ссилці…</p>
<p></p>
<p>РАЗУМКОВ Д.О. Дивіться, зайдуть потім в тих, хто прийняв таке рішення. Але це буде вже інша історія. Засідання комітету може відбуватися?</p>
<p></p>
<p>ГОЛОВУЮЧИЙ. Не може. Десятий раз повторити, шановні колеги? Не може.</p>
<p></p>
<p>РАЗУМКОВ Д.О. А воно відбувається. Яким чином?</p>
<p></p>
<p>ГОЛОВУЮЧИЙ. Дивіться, якщо воно відбувається, відповідальні особи понесуть відповідальність. Якщо воно не відбувається, ті, хто поширив неправдиву інформацію, повинен спростувати. Логічно, як день, друзі.</p>
<p></p>
<p>18:09:17</p>
<p>КОРНІЄНКО О.С.</p>
<p>А коли створений Zoom, Дмитро Олександрович? Коли створений цей Zoom? Коли заявка ця створена? Напевно ж, до того, як стало зрозуміло, що тут буде нескінченне сьогодні засідання, правда? Герус собі призначив комітет, що тут кримінального? Вчора зранку чи тиждень назад. Він його не сьогодні оголосив, Дмитро Олександрович. Навіщо так маніпулювати взагалі? <i>(Шум у залі)</i></p>
<p>Засідання комітету не проводиться. Все, крапка. Доведіть зворотнє – тоді будемо розмовляти. Будь ласка.</p>
<p></p>
<p>18:09:50</p>
<p>ГОЛОВУЮЧИЙ. Шановні колеги… <i>(Шум у залі) </i></p>
<p>Будь ласка, Дмитро Олександрович, скажіть, будь ласка, коли була відправлена ссилка?</p>
<p></p>
<p>18:10:00</p>
<p>РАЗУМКОВ Д.О.</p>
<p>Олександр Сергійович, те, що ви продовжили засідання Верховної Ради в порушення строків, які були домовлені, це ваше право. Почекайте! Питання в іншому: засідання комітету зараз триває, там присутні наші колеги. Потім, якщо треба буде, в правоохоронних органах вони зможуть це підтвердити.</p>
<p></p>
<p>ГОЛОВУЮЧИЙ. Добре. Шановні колеги…</p>
<p></p>
<p>КОРНІЄНКО О.С. Будь ласка, звертайтесь в правоохоронні органи, Дмитро Олександрович. Ми не проти.</p>
<p></p>
<p>ГОЛОВУЮЧИЙ. Всі до правоохоронних органів. В демократичній державі все вирішує рішення суду, ми повинні до цього звикнути.</p>
<p>Шановні колеги, 552 поправка. Ар'єв, будь ласка.</p>
<p></p>
<p>18:10:37</p>
<p>АР’ЄВ В.І.</p>
<p>Я думаю, що стипендії заслуговують інші також. Ну, ви в курсі, про що я. Тому пропозиція хоча би розглянути питання збільшення фонду стипендіального на 8 мільйонів гривень. Але, ясна річ, що все це прийнято не буде. Тому я знову приходжу до одного. А можна посадити колегу, бо я не бачу голови комітету?</p>
<p></p>
<p>ГОЛОВУЮЧИЙ. У нас такі рішення тільки суд може прийняти.</p>
<p></p>
<p>АР'ЄВ В.І. То я хотів би все ж таки знову ж таки нагадати, у нас зараз велика буде проблема, насувається мегапроблема із наповненням нашого бюджету і перекриттям наших витрат.</p>
<p>Тому без проведення реформ, без постійної роботи Верховної Ради над тим, щоби запровадити ці реформи, перекладати на наших західних партнерів, у нас будуть величезні проблеми.</p>
<p></p>
<p>ГОЛОВУЮЧИЙ. 552 поправка Ар'єва. Комітетом відхилена. Прошу голосувати.</p>
<p></p>
<p>18:12:01</p>
<p>За-13</p>
<p>Рішення не прийнято.</p>
<p>Наступна поправка 553-я. Гончаренко, будь ласка.</p>
<p></p>
<p>18:12:07</p>
<p>ГОНЧАРЕНКО О.О.</p>
<p>Шановні колеги, очевидно, що ми маємо розглядати і приймати рішення в підтримку того, щоби ми мали освіту, на підтримку того, щоби ми мали охорону здоров'я, на підтримку того, щоби ми мали екстрену медичну допомогу. Рятувальники – це окрема дуже болюча тема, рятувальники отримували 30 тисяч гривень щомісячної доплати, коли ввели цю доплату. І тоді Президент Зеленський сказав, що ця доплата буде до того моменту, поки війна не закінчиться. Війна не закінчилась, доплати закінчились, ці люди ризикують своїм життям кожен день, рятуючи нас під час обстрілів, пожеж в результаті їхніх.</p>
<p>І ми замість цього знаходимо гроші на різноманітну дурню, замість цього ми знаходимо просто час і місце для всього, що завгодно, крім того, щоб допомогти людям.</p>
<p></p>
<p>ГОЛОВУЮЧИЙ. 553 поправка Гончаренка. Комітетом відхилена. Прошу визначатись та голосувати.</p>
<p></p>
<p>18:13:32</p>
<p>За-13</p>
<p>Рішення не прийнято.</p>
<p>Наступна поправка 554-а. Герасимов чи Гончаренко? Гончаренко, будь ласка.</p>
<p></p>
<p>18:13:41</p>
<p>ГОНЧАРЕНКО О.О.</p>
<p>Дякую. Ще раз звертаю увагу глядачів, з кожною хвилиною нас тут стає ще все менше і менше. Я не знаю, скільки нас зараз. Мені цікаво, скільки нас буде трішки пізніше там, коли ми продовжимо працювати.</p>
<p>Чому питання змін до державного бюджету на цей рік, напевно одне з ключових питань, які тільки можуть бути, взагалі не цікаво нашим колегам? Де вони і чим вони зайняті, ми не знаємо.</p>
<p>Ми бачимо разом з вами відео, як хтось десь б'ється, ми бачимо відео, як хтось викидає хабар за паркан будинку. Ми бачимо ну такі жахливі відео. Зазвичай це все "слуги народу", вони дуже активні, аж допоки не доходить до того, щоби посидіти в залі Верховної Ради і попрацювати. Бо на інші речі у них активності вистачає на все, ну це просто константа їхня така активність, в залі – ні, не хочуть працювати.</p>
<p></p>
<p>ГОЛОВУЮЧИЙ. Шановні колеги, це була поправка 554-а, авторства Герасимова, Гончаренка і колег. Прошу народних депутатів голосувати.</p>
<p></p>
<p>18:15:10</p>
<p>За-10</p>
<p>Рішення не прийнято.</p>
<p>Наступна 555, 556, 557, 558, 559. Дмитро Олександрович.</p>
<p></p>
<p>18:15:22</p>
<p>РАЗУМКОВ Д.О.</p>
<p>Дякую. Шановні колеги, щодо правок, ми знову до них повертаємось. Ви, Роксолано Андріївно, зазначили, що... Якщо можна, ви на мене зверніть увагу…</p>
<p>Ви казали, що для того, щоб показати додаткові видатки на сектор Міністерства оборони, треба ще якісь податки. По-перше, ви не відповідаєте за податки, на щастя чи на жаль, це не ваш комітет і не треба вводити додаткові. Це я дивлюся, що ви так ще попрацюєте не лише на місце голови уряду і на місце Голови Верховної Ради будете претендувати.</p>
<p>Але, повертаючись до (та не бійтеся, він не чує), але далі, ми якраз вам чітко запропонували звідки взяти додаткові ресурси на сектор безпеки та оборони. Там було чітко зазначено – ми запропонували вам забрати в УДО. Ви могли це зробити в рамках перекидок? Могли, правильно, ви киваєте і підтверджуєте мої слова.</p>
<p>Ми могли це забрати з Служби зовнішньої розвідки? Могли. Могли-могли, і ви це добре знаєте.</p>
<p>Ми могли забрати це... Тобто Службу зовнішньої розвідки ми можемо фінансувати за зовнішні кошти? Тоді могли? Могли. Ну, як ні? Так!</p>
<p>Далі. Ми могли фінансувати за рахунок Держспецзв'язку? Чому? Тоді поясніть мені чому, тим більше у мене час завершується. Я послухаю із задоволенням.</p>
<p>Дякую.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>18:17:14</p>
<p>ПІДЛАСА Р.А.</p>
<p>Дивіться, якщо говорити про просто перекладати гроші з одного кошика в інший, то звісно ми могли. Але Державна служба спеціального зв'язку відповідає за програму виробництва та закупівлі дронів. Сьогодні з очевидних причин ми не можемо озвучувати скільки вони закупили дронів і скільки виробили, але я хочу вам сказати, що ця цифра вимірюється десятками тисяч. Ми звісно можемо скасувати цю програму і не виробляти в Україні дрони, але я хочу нагадати вам, що Російська Федерація свої дрони виробляє.</p>
<p></p>
<p>ГОЛОВУЮЧИЙ. Будь ласка, далі, 560, 561, 562, 563, 564, Дмитре Олександровичу.</p>
<p></p>
<p>18:18:02</p>
<p>РАЗУМКОВ Д.О.</p>
<p>Роксолано Андріївно, ви, на жаль, в цьому питанні не в матеріалі, при всій повазі. Відверто кажучи, щодо цього ви на відміну від багатьох колег відповідали дуже фахово, це правда, це треба визнати, і про це також казали колеги. Але тут, на жаль, ні. Як кажуть, це ви не попали, тому що ви сказали, чому ви не хотіли їх перевести, а я вам кажу, що ви могли це зробити. Так само могли зробити, тому що це абсолютно нелогічно, коли служба Держспецзв'язку закуповує дрони. Я розумію, що це дуже зручно Федорову, я розумію, що це дуже зручно Кабміну, але цим займається Мінцифра і на цьому дуже добре піариться віце-прем'єр. Правда? Хоча вони багато чого доброго роблять, це теж треба визнавати. Але до чого тут служба Держспецзв'язку? Давайте нам в Раду заберемо, хай ваш комітет закуповує дрони, ми хоча б проконтролюємо, хоча б проконтролюємо, а вони теж не можуть.</p>
<p>Ви зараз намагаєтесь натягнути те, що не натягується. Ви намагаєтесь пояснити, вам самій важко це зробити, тому що ви людина розумна і ви розумієте, що воно так не працює, але вам треба це пояснити, тому що є команда з Офісу Президента не профінансувати плюс додатково 11 мільярдів гривень наші з вами Збройні Сили. І, на жаль, ви її виконуєте. Я не знаю, чому це відбувається, чесно. Тому що якщо не буде Збройних Сил, не буде ні Офісу Президента, ні уряду, ні вас, ні мене, ні нашої з вами держави. І я дуже сподіваюся, що хоча б ті, хто залишився в цій залі, це добре розуміють. Тому давайте використовувати кошти туди, куди це необхідно.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>18:20:11</p>
<p>ГОЛОВУЮЧИЙ. Дякую. Наступна 56...</p>
<p>Будь ласка, з процедури – Герасимов. Відповідь голові комітету, будь ласка.</p>
<p>Підласа. Включіть мікрофон.</p>
<p></p>
<p>18:20:26</p>
<p>ПІДЛАСА Р.А.</p>
<p>Дякую. Я насправді з вами повністю погоджуюсь, але я також хочу сказати, що якщо в наших військових, в наших Збройних Силах, в Національної гвардії не буде засобів, якими воювати, в тому числі безпілотних літальних апаратів, то нас тут з вами теж не буде.</p>
<p></p>
<p>ГОЛОВУЮЧИЙ. Будь ласка, Герасимов – з процедури.</p>
<p></p>
<p>18:20:56</p>
<p>ГЕРАСИМОВ А.В.</p>
<p>Дякую, Олександр Сергійович.</p>
<p>Ви знаєте, я тільки що був на Липській, 3. Так от там повним ходом іде засідання Комітету з питань енергетики. На ньому присутні експерти, на ньому присутні представники органів виконавчої влади, обговорюються питання порядку денного і йде запис (увага!), і вони тільки називаються дружньою нарадою. Але, слухайте, не треба нас дурити, чесно кажучи, я такого ще не бачив. І депутати, вибачте, відсутні в залі парламенту через незаконне засідання комітету і порушують Регламент через це. Саме тому я і звертаюся до спікера і до головуючого зараз на засіданні прийняти міри з цього приводу.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Микиша, 565-а, будь ласка. Ви будете ставити?</p>
<p></p>
<p>18:21:42</p>
<p>МИКИША Д.С.</p>
<p>Обговорю, а ставити не буду.</p>
<p>Роксолана Андріївна, дивіться, є запитання. Ця правка в мене 565-а, про те, що куди саме витрачаються 552 мільйони, на загальнодержавні заходи у сфері освіти. Хотів би почути відповідь, куди саме йде.</p>
<p>І хотів би нагадати, що в цьому році… І загалом законопроект 10038, він про те, що ми розподіляємо залишки і в тому числі місцевих бюджетів загального фонду та спеціального фонду. І я хотів би нагадати, що якраз місцеві бюджети і всі місцеві взагалі громади так чи інакше намагаються зекономити, в тому числі на освіту, для того щоб в майбутньому використати на ті фонди, в першу чергу освітні, щоб нормально в майбутньому працювала якраз загальна ця мережа освітня по громадах. І вони це акумулюють якраз на залишках і намагаються їх використати. В цьому році таким чином було зекономлено 9 мільярдів, які Мінфін зрештою забрав. Куди ділись ці гроші? Невідомо. Тому хотів би…</p>
<p></p>
<p>ГОЛОВУЮЧИЙ. Да, відповідь, будь ласка.</p>
<p></p>
<p>18:22:51</p>
<p>ПІДЛАСА Р.А.</p>
<p>Ми, здається, вже про це говорили, але мені нескладно повторити. 552,8 мільйона гривень для освіти спрямовуються на видання та придбання шкільних підручників для 5-6 класів для тих предметів, які ще не були надруковані в рамках Нової української школи.</p>
<p></p>
<p>ГОЛОВУЮЧИЙ. Ставлю на голосування правку номер 565 народного депутата Микиші. Комітетом відхилена. Прошу голосувати. На врахування.</p>
<p></p>
<p>18:23:40</p>
<p>За-9</p>
<p>Рішення не прийнято. Правка не врахована.</p>
<p>Наступна 566-а. Федина, Фріз. Будь ласка, хто? Фріз Ірина Василівна.</p>
<p></p>
<p>18:23:47</p>
<p>ФРІЗ І.В.</p>
<p>Так. Дякую. Пані Роксолано, я сподіваюсь на розуміння цієї правки вами, тому що ви є донькою педагога, викладачки, адже ви розумієте, наскільки важливим є якісне фінансування саме сфери освіти. Ця правка про те, щоб спрямувати до бюджетної програми номер 2201260 700 мільйонів гривень. Ви зазначили в своїй попередній відповіді стосовної необхідності дофінансування друку саме підручників. Я вам більше скажу, що та сума, яку ви назвали, вона трохи занижена, адже сьогодні школи, а в мене дитина навчається молодша в 5 класі, вони майже скрізь по Україні не отримують в повному обсязі комплект книг, посібників для навчання. Тому я думаю, що саме ця стаття видатків потребує збільшення.</p>
<p>Прошу підтримати. Дякую. Ставити на голосування.</p>
<p></p>
<p>ГОЛОВУЮЧИЙ. Народний депутат Фріз пропонує поставити на голосування правку номер 566 свого авторства та Федини. Комітетом відхилена. Прошу голосувати. На врахування.</p>
<p></p>
<p>18:25:12</p>
<p>За-13</p>
<p>Рішення не прийнято. Правка не врахована.</p>
<p>567, Величкович.</p>
<p></p>
<p>18:25:19</p>
<p>ВЕЛИЧКОВИЧ М.Р.</p>
<p>Шановні колеги, прошу підтримати правку до бюджетної програми 2201260 "Загальнодержавні заходи у сфері освіти" і збільшити питання, яке пов'язане з друкуванням підручників на суму, яка необхідна зараз, де кожна копійка важлива. Тому що діти, які зараз вчаться в школі, вони, на жаль, зараз часто такі ситуації, коли вони змушені роздруковувати з інтернету ті матеріали, але це хто сидить з маленькими дітьми і бачить, який це процес, тому це дуже сумно. Тому прошу підтримати цю правку.</p>
<p></p>
<p>ГОЛОВУЮЧИЙ. Ставлю на голосування правку номер 567, комітетом вона відхилена, народних депутатів Бондар і Величкович. Прошу голосувати. На врахування.</p>
<p></p>
<p>18:26:28</p>
<p>За-15</p>
<p>Рішення не прийнято. Правка відхилена.</p>
<p>568 правка, Ар'єв, Герасимов. Хто – Артур Володимирович? Будь ласка.</p>
<p></p>
<p>18:26:37</p>
<p>ГЕРАСИМОВ А.В.</p>
<p>Дякую, Олександр Сергійович.</p>
<p>Для тих представників фракції "Слуга народу" про те, що не можна голосувати ні цей закон, ні інший, бачите, навіть міністр фінансів вже зрозумів, що його не можна голосувати і пішов, щоб не підтримувати цю ганьбу, повідомляю.</p>
<p>За даними аналітиків і за даними Мінекономіки муніципалітети і органи місцевого самоврядування навіть попри те, що їх контролюють і правоохоронці забороняють інколи це робити, вже перерахували станом на 1 вересня цього року, військового ПДФО отримали для місцевих бюджетів, так от 45 відсотків цього ПДФО вони вже перерахували на потреби військових частин, на потреби безпеки і оборони.</p>
<p>І, до речі, за даними Мінекономіки, органи місцевого самоврядування купили тільки дронів і тільки через ProZorro більш як на 1 мільярд гривень. Це вам до того, чи треба забирати ПДФО у місцевих бюджетів, чи не треба.</p>
<p>Дякую. І прошу поставити на голосування.</p>
<p></p>
<p>ГОЛОВУЮЧИЙ. Ставлю на голосування правку номер 568 народних депутатів Ар'єва, Герасимова, Чийгоза, комітетом вона відхилена. Прошу голосувати на врахування.</p>
<p></p>
<p>18:28:00</p>
<p>За-12</p>
<p>Рішення не прийнято. Правку відхилено.</p>
<p>Номер 569, Гончаренко.</p>
<p>Будь ласка, Олексій Олексійович.</p>
<p></p>
<p>18:28:09</p>
<p>ГОНЧАРЕНКО О.О.</p>
<p>Так, це продовження пропозицій щодо того, щоби цей бюджет реально і зміни в нього відповідали тому, що необхідно державі. Ви знаєте, я хочу визнати, що там є багато важливих речей, ми перекидаємо гроші на армію, ми перекидаємо гроші на Нацгвардію, це важливо. Але там є дуже багато непотрібних речей, безкінечні БЕБи, шмеби, різноманітні відомства, чиновники, ми чим збираємося перемагати і як.</p>
<p>Щодо якості роботи нашого уряду, це окреме питання. Я так бачу, що ми вже залишилися одні, нас покинули вже всі представники уряду. І я хочу сказати, що наш уряд, нам пропонують додати їм грошей. Маленький приклад. 30 червня вступив в силу закон, який ми тут з вами проголосували, про доплати строковикам, курсантам, обмежено придатним, виведеним поза штат, до сих пір вони не отримали ні копійки в ЗСУ. Ну, от може зараз, десь, скоро…</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>18:29:20</p>
<p>ГОЛОВУЮЧИЙ. 569 поправка, авторства Гончаренка, комітетом відхилена. Прошу голосувати.</p>
<p></p>
<p>18:29:36</p>
<p>За-13</p>
<p>Рішення не прийнято.</p>
<p>Наступна поправка 570. Герасимов.</p>
<p>Гончаренко, будь ласка.</p>
<p></p>
<p>18:29:45</p>
<p>ГОНЧАРЕНКО О.О.</p>
<p>Як ви бачите, от, в принципі, це все, як глас вопиющего в пустыне. До речі, слово пустиня – пустеля дуже добре підходить під нашу сесійну залу зараз, тут буквально декілька людей залишилося, всім іншим все це нецікаво, Нецікаво. Можливо, їм було б цікавіше все це слухати, якщо б засідання у нас зараз відбувалося десь під Часовим Яром або десь під Кліщіївкою, або десь там під Роботине, то може було б воно все цікавіше і якось видніше, що відбувається і чому це треба, чому треба вирішувати питання саме військових, чому треба вирішувати питання їхньої демобілізації, підтримки, чому треба повертати середню зарплату військовим. Ми ж забрали у них минулого року середню зарплату, яку вони отримували до мобілізації. А таких людей дуже багато. Що ми робимо?</p>
<p></p>
<p>ГОЛОВУЮЧИЙ. 570 поправка, авторства Герасимова, Павленка, Гончаренка. Комітетом відхилена. Прошу голосувати.</p>
<p></p>
<p>18:31:10</p>
<p>За-13</p>
<p>Рішення не прийнято.</p>
<p>Наступна поправка, 571-а, Лаба. Не наполягає.</p>
<p>572-а, Лаба. Не наполягає.</p>
<p>573-я, Фріз, будь ласка.</p>
<p></p>
<p>18:31:24</p>
<p>ФРІЗ І.В.</p>
<p>Дякую, пане Голово. Це знову ж про освіту, про підготовку кадрів, про нашу передвищу освіту, яка потребує сьогодні збільшення фінансування і в черговий раз залишається, знаєте, як бідна родичка в багатій родині, поза увагою держави.</p>
<p>Ми вважаємо, і я підтримую тезу пані Роксолани, стосовно того, що гроші, які ми здатні акумулювати в ці важкі часи, потрібно спрямовувати, пріоритизуючи напрямки. Ми вважаємо в "Європейській солідарності", що саме освіта, освітяни сьогодні потребують підтримки держави, а не зменшення бюджетних фінансувань на їхнє утримання.</p>
<p>Дякую. Прошу поставити на голосування.</p>
<p></p>
<p>ГОЛОВУЮЧИЙ. 573 поправка, авторства Федини і Фріз. Комітетом відхилена. Прошу голосувати.</p>
<p></p>
<p>18:32:28</p>
<p>За-11</p>
<p>Рішення не прийнято.</p>
<p>Наступна поправка 574, авторства Величковича. Будь ласка.</p>
<p></p>
<p>18:32:35</p>
<p>ВЕЛИЧКОВИЧ М.Р.</p>
<p>Шановні колеги, питання освіти зараз, це питання нашого майбутнього. І тому ставити питання про скорочення витрат на освіту, це просто неприпустимо. Освіта і так була постійно недофінансована і в умовах війни це ще питання додаткового збереження робочих місць, підтримати тих педагогів, науковців, які у нас є і які формують наше молоде покоління, молодих наступних науковців. Тому треба підтримати програму і додати хай невеликі гроші, але гроші на підготовку кадрів, це зараз інвестиція в наше майбутнє. Підтримайте, будь ласка, цю підтримайте, будь ласка, цю правку.</p>
<p></p>
<p>ГОЛОВУЮЧИЙ. 574 поправка, комітетом відхилена. Прошу голосувати.</p>
<p></p>
<p>18:33:39</p>
<p>За-16</p>
<p>Рішення не прийнято.</p>
<p>Наступна поправка 575. Ар'єв, будь ласка.</p>
<p>Герасимов, будь ласка.</p>
<p></p>
<p>18:33:53</p>
<p>ГЕРАСИМОВ А.В.</p>
<p>Дякую, Руслане Олексійович. Продовжую лекцію, чому не можна голосувати за цей закон. Знов-таки з повідомлень журналістів, які дуже ретельно розбиралися в цьому питанні. Кошти сіл, селищ і міст значно відкритіші для контролю як громадян, так і контролюючих підрозділів, а, отже, менш корупційні. Це перша історія.</p>
<p>І продовжую, дуже цікавий момент, чи будуть голосувати за це мажоритарники. Хотів би сказати, що серед тих сотень рад, які прийняли рішення чи звернення відносно неможливості вилучення ПДФО, є Миколаївська міська рада. І я б хотів сказати виборцям з Миколаєва. Дивіться, як за це рішення, забирати гроші у громад чи не забирати, будуть голосувати Пасічний Олександр Станіславович, Негулевський Ігор Петрович, які обрані, наприклад, у Миколаївській області чи в місті Миколаєві. Буде дуже цікаво, як вони налаштовані відносно, власне, громад, які довірили їм себе представляти.</p>
<p>Дякую.</p>
<p></p>
<p>ГОЛОВУЮЧИЙ. Пасічний і Негулевський, не бажаєте право на репліку? Ні. Дякую.</p>
<p>Будь ласка, 575 поправка авторства Герасимова, Ар'єва, Чийгоза, вона комітетом відхилена. Прошу голосувати.</p>
<p></p>
<p>18:35:21</p>
<p>За-10</p>
<p>Рішення не прийнято</p>
<p>Наступна поправка 576. Гончаренко.</p>
<p></p>
<p>18:35:27</p>
<p>ГОНЧАРЕНКО О.О.</p>
<p>Олексій Гончаренко. Шановні друзі, дуже прикро мені, тому що ми фактично маємо свою роботу, яку маємо виконувати добре. От уявіть собі, якщо б на фронті наші солдати взяли і отак розійшлися з позицій, як в нас просто розійшлися всі народні депутати. Ну, от що би у нас було? Якщо б вони так виконували свою роботу, як це робить наш парламент і наш уряд, ну, вибачте, ну, це тоді катастрофа, тоді в нас не буде країни, ну, так не можна. Ну, як, ну, де наші, де, де колеги, де вони, ау? Чого нас 30 тут людей? Чому іншим це все не потрібно? Ну, це соромно, ну, так не має бути.</p>
<p>І дійсно, якщо би були журналісти і це показували, ну, може, хоча б комусь би стало, хоч би для них би посидів. А в нас це просто ну якась ганьба.</p>
<p></p>
<p>ГОЛОВУЮЧИЙ. 576 поправка Гончаренка, комітетом відхилена. Прошу голосувати.</p>
<p></p>
<p>18:36:50</p>
<p>За-12</p>
<p>Рішення не прийнято.</p>
<p>Наступна поправка 577. Герасимов, будь ласка.</p>
<p>Гончаренко. Я все забуваю. Будь ласка, Гончаренко.</p>
<p></p>
<p>18:36:59</p>
<p>ГОНЧАРЕНКО О.О.</p>
<p>Да, друзі, продовжуємо. Ми пропонуємо збільшувати видатки там, де це є критично необхідно і зменшувати там, де це можна зробити. Здається, очевидні речі, що барабани – не на часі, що серіали - не на часі, що не на часі десь нікому непотрібний асфальт, ну, це здається, зрозуміло. Але також здається, що для багатьох війна завершалася і вже колеги якось і підзабули, да що там десь щось відбувається, да, ні, у нас тут барабани, серіали, асфальт. А як же без асфальту? А як же, це ж без нього взагалі ніяк не проживеш. І це, ну, і дивує, і вражає і дуже, дуже є сумною новиною для всіх для нас. Тому що ми в надзвичайно складній ситуації сьогодні знаходимося фінансово, у військовому сенсі, в дипломатичному. Нам треба з'єднатися і боротися.</p>
<p></p>
<p>ГОЛОВУЮЧИЙ. Шановні колеги, 577 поправка авторства Герасимова, Павленка, Гончаренка. Вона комітетом відхилена. Прошу голосувати.</p>
<p></p>
<p>18:38:26</p>
<p>За-11</p>
<p>Рішення не прийнято.</p>
<p>Наступне, Лаба, 578-а. Не наполягає.</p>
<p>579-а, Лаба. Не наполягає.</p>
<p>580-а, 581-а, 582-а, 583-я, 584-а.</p>
<p>Будь ласка, Разумков Дмитро Олександрович.</p>
<p></p>
<p></p>
<p>18:38:46</p>
<p>РАЗУМКОВ Д.О.</p>
<p>От "просекко в студію" точно не буде, я думаю, що пан Неклюдов. Просто я хотів колегам сказати, що тільки що народний депутат запропонував просекко. Я думаю, що це все ж таки не варто і був жарт.</p>
<p>Але, знаєте, зарано пити шампанське. Шампанське будемо пити за нашу перемогу, коли Збройні Сили України виженуть усіх ворогів з нашої держави. Коли це станеться, залежить в тому числі і від вас, і від тих колег, які залишилися в залі. Якщо нам з вами вистачить розуму перерахувати додаткові гроші на Збройні Сили України, то вони зможуть швидше перемогти ворога, швидше дати можливість всім відсвяткувати це велике свято, яке буде в Україні.</p>
<p>Але поки що, Роксолано Андріївно, повертаючись до тих пропозицій і запитань, які були зазначені, я щиро дивуюсь вами сьогодні, наприклад, тому, що ви повністю погодились з тим, що Офіс Президента впливає на цей законопроект. Ви так і сказали, що ви повністю зі мною погоджуєтесь. І не готовий виділити додаткові ресурси на Збройні Сили України. Я не думав, що така відвертість з ваших вуст в стінах Верховної Ради можлива, але дякую вам за чесність, за позицію і готовність щиро давати інформацію колегам по парламенту. Це насправді важлива інформація, яку почують і на фронті.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, далі йдемо.</p>
<p>Наступна, 585-а, Железняк. Не наполягає.</p>
<p>586-а, Железняк. Не наполягає.</p>
<p>587-а, Железняк. Не наполягає.</p>
<p>588-а, Железняк. Не наполягає.</p>
<p>589-а, Тимошенко. Не наполягає. Наполягає, да?</p>
<p>Михайло Михайлович Цимбалюк, будь ласка.</p>
<p></p>
<p>18:41:00</p>
<p>ЦИМБАЛЮК М.М.</p>
<p>Дякую. Шановний пане Голово, шановні колеги, насправді законопроект дуже важливий, бо його ухвалення очікують і Збройні Сили України, і представники інших Сил оборони і його потрібно ухвалювати. Я маю надію, що ми це зробимо хоча би завтра. Але, шановні колеги… До речі, очікують ухвалення цього законопроекту і внутрішньо переміщені особи, бо на них теж не вистачає коштів.</p>
<p>Те, що відбувається зараз, як на мене, спровокував сам уряд, бо коли представник уряду доповідав і сказав, що є в цьому законопроекті якісь "хотєлки", то це саме ті "хотєлки", які запланував уряд: що стосується додаткового фінансування Кабінету Міністрів, Мінфіну тощо. Якщо було б розділено, то ми ще вранці проголосували би виділення коштів для Сил оборони. А правка моя, я не настоюю…</p>
<p></p>
<p>ГОЛОВУЮЧИЙ. Дякую. 589-у ми тоді не голосуємо, Михайло Михайловичу. Дякую.</p>
<p>590-а, 591-а, 592-а, 593-я, 594-а. Разумков. <i>(Шум у залі)</i> Секундочку! Я вже Разумкову дав. Ну, перестаньте, ні, ні. Дмитро Олександровичу, ваші 5 поправок і я зразу Артуру Володимировичу з процедури дам.</p>
<p>Будь ласка.</p>
<p></p>
<p>18:42:24</p>
<p>РАЗУМКОВ Д.О.</p>
<p>Руслане Олексійовичу, ці правки будемо ставити на голосування. Паралельно запитання і я хочу почути реальну відповідь голови комітету. Це правка, яка пропонує перевести 350 мільйонів гривень на потреби Збройних Сил України. 350 мільйонів гривень, які ви сюди закладаєте, це точно не кошти на забезпечення інфраструктури, тому що це дуже мало. Ми з вами це розуміємо. Я хотів би від вас почути: на які цілі планують витрачати ці 350 мільйонів Міністерство енергетики? Або тоді, якщо це на інфраструктуру, ви повинні зазначити, що цих коштів нам вистачить для того, щоб убезпечити нашу інфраструктуру і відновити її, підготувати до опалювального сезону і до сезону, коли знову ми отримаємо блекаути, коли рашисти будуть бити, а наші відповідальні за це особи не будуть готові, так, як багато хто не був готовий 24.02.2022 року.</p>
<p>Тому, Роксолана Андріївна, я хотів би почути позицію, на які саме цілі ви пропонуєте виділити 350 мільйонів. І ще раз зазначаю, якщо ви вважаєте, що цього вистачить на всі необхідні потреби, будь ласка, про це зазначте під стенограму, щоб було потім, чим оперувати. Тому що це важливо для українців, важливо для нашої держави, сподіваюсь, так само важливо для вас.</p>
<p>Дякую.</p>
<p></p>
<p>ГОЛОВУЮЧИЙ. Роксолана Андріївна, яка позиція комітету по цих поправках?</p>
<p></p>
<p>18:44:12</p>
<p>ПІДЛАСА Р.А.</p>
<p>Це кошти, які Міністерство енергетики має повернути в резервний фонд, які їм раніше виділялися на поворотній основі.</p>
<p>Що стосується об'єктів енергетики, які нам потрібно, дійсно, захищати, то ми виділили на це кошти з фонду ліквідації наслідків збройної агресії. Уряд ухвалив рішення, а бюджетний комітет його погодив. Понад 10 мільярдів гривень ми виділили на захисні споруди для об'єктів енергетики ще влітку. І я сподіваюсь, що відповідальні головні розпорядники це виконають і побудують ці захисні споруди.</p>
<p></p>
<p>ГОЛОВУЮЧИЙ. Ви будете наполягати на цих поправках? Ставити дві з них, так? Всі п'ять.</p>
<p>590 поправка, авторства Разумкова. Комітетом відхилена. Прошу голосувати.</p>
<p></p>
<p>18:45:21</p>
<p>За-9</p>
<p>Рішення не прийнято.</p>
<p>591 поправка, авторства Разумкова і колег. Комітетом відхилена. Прошу голосувати.</p>
<p></p>
<p>18:45:41</p>
<p>За-14</p>
<p>Рішення не прийнято.</p>
<p>592 поправка авторства Разумкова і колег. Прошу голосувати, 592-а.</p>
<p></p>
<p>18:46:04</p>
<p>За-13</p>
<p>593 поправка авторства Разумкова. Комітетом відхилена. Прошу голосувати.</p>
<p></p>
<p>18:46:25</p>
<p>За-13</p>
<p>Рішення не прийнято.</p>
<p>Наступна поправка 594, комітетом відхилена, авторства Разумкова. Прошу голосувати.</p>
<p></p>
<p>18:46:46</p>
<p>За-12</p>
<p>Рішення не прийнято.</p>
<p>Будь ласка, Артур Володимирович, що з процедури у вас?</p>
<p></p>
<p>18:46:52</p>
<p>ГЕРАСИМОВ А.В.</p>
<p>Шановний Руслан Олексійович, як ви пам'ятаєте, ви прийняли рішення, президія прийняла рішення, головуючий на засіданні, що ми йдемо по таблиці.</p>
<p>Я хотів звернути вашу увагу, що наступна 595 правка врахована шановної колеги Лесі Забуранної, то ми просимо поставити її на підтвердження. Ми йдемо по таблиці. Будь ласка, поставне на підтвердження цю правку.</p>
<p>Дякую.</p>
<p></p>
<p>ГОЛОВУЮЧИЙ. Обов'язково зробимо, але так, як ми й домовлялися, вкінці перед прийняттям рішення.</p>
<p>596 правка, Фріз. Будь ласка.</p>
<p></p>
<p>18:47:24</p>
<p>ФРІЗ І.В.</p>
<p>Дякую пане голово. Правка стосується наших ветеранів, стосується допомоги, соціальної допомоги особам, які мають особливі заслуги перед Батьківщиною. Вона, тут невеликий обсяг фінансування, але мені дивно, чому ми її відхиляємо.</p>
<p>Тому що з одного боку, як заявляють сьогодні самі ветерани, держава і влада спекулюють на їхньому патріотизмі і готовності захищати державу. Разом з тим не надає соціальних гарантій або, скажімо, не виконує в повному обсязі ті соціальні гарантії, які чітко закріплені в чинному законодавстві. Тому ми вважаємо, що дофінансування цієї програми є обов'язком нашої держави і нашої влади, і нашого парламенту перед ветеранами війни.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Голосуємо чи можемо іти далі?</p>
<p>596 поправка авторства Федини і Фріз. Вона комітетом відхилена. Прошу голосувати.</p>
<p></p>
<p>18:48:46</p>
<p>За-14</p>
<p>Рішення не прийнято.</p>
<p>Наступна поправка 597-а. Комітетом відхилена. Будь ласка, Бондар або Величкович. Будь ласка, Величкович.</p>
<p></p>
<p>18:48:55</p>
<p>ВЕЛИЧКОВИЧ М.Р.</p>
<p>Держава в неоплатному боргу перед своїми героями. І я думаю, що дуже правильно буде, коли ми зможемо з честю допомогти тим ветеранам, які заслужили на нашу увагу. Тому думаю, що тут немає нічого такого складного і не такі великі кошти, щоби відмовити, щоби підтримати цих людей. Особливо в сенсі… у нас небагато людей лишилося тих, хто пережив нацистські табори. Тому що якщо ми не будемо і їх підтримувати, і не будемо підтримувати тих, хто зараз є ветеранами, тоді що ми будемо залишати нашим дітям в майбутньому?</p>
<p></p>
<p>ГОЛОВУЮЧИЙ. 597 поправка авторства Величковича і Бондаря. Комітетом відхилена. Прошу голосувати.</p>
<p></p>
<p>18:49:59</p>
<p>За-14</p>
<p>Рішення не прийнято.</p>
<p>Наступна поправка 598-а. Ар'єв, будь ласка. Герасимов, будь ласка.</p>
<p></p>
<p>18:50:07</p>
<p>ГЕРАСИМОВ А.В.</p>
<p>Шановні колеги з монобільшості, вона реально не монобільшість, але все ж таки якась більшість. Чому не можна голосувати за цей закон? От ми зараз торкаємося теми допомоги загиблим, пораненим, ветеранам, тим, хто потребує цієї допомоги.</p>
<p>А тепер увага! Чи ви знаєте, що сім'я загиблого має отримати 15 мільйонів гривень? Чи ви знаєте, що ці виплати затримуються? Не виплачуються. Дуже часто змушують родини підписувати певні папери чи щось визнавати для того, щоб не виплачувати ці кошти. А тепер увага: Кабінет Міністрів подає наступний проект документу у цьому законі. Вони за рахунок Міністерства культури забрали кошти в однієї сім'ї загиблих, за рахунок коштів на Міндовкілля забрали кошти у двох сімей загиблих, за рахунок коштів на Міністерство юстиції забрали кошти у шести сімей загиблих, за рахунок Міністерства фінансів забрали кошти у 18 сімей загиблих. Оце – цей законопроект. Ось чому за нього не можна голосувати.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 598 поправка народних депутатів Ар'єва, Герасимова, Чийгоза комітетом відхилена. Прошу голосувати.</p>
<p></p>
<p>18:51:30</p>
<p>За-10</p>
<p>Рішення не прийнято.</p>
<p>599, Гончаренко.</p>
<p></p>
<p>18:51:35</p>
<p>ГОНЧАРЕНКО О.О.</p>
<p>Олексій Гончаренко. Друзі, дуже важлива правка.</p>
<p>Тут мова йде безпосередньо про грошову допомогу ветеранам війни, всім тим, хто має особливі заслуги. Я хочу нагадати, що у нас жахлива ситуація з наданням статусу учасника бойових дій. Ми в тій робочій групі, яка була створена, вже місяці не можемо напрацювати, нарешті винести і проголосувати законопроект, який би зробив надання статусу учасника бойових дій автоматичним. Чому наші герої мають з окопів писати якісь заяви, подавати згоду на обробку персональних даних, шукати копії бойових журналів, щоб тільки довести, що вони реально воювали? Чому люди, які реально воюють, мають це ще доводити місяцями і навіть роками? Ну, давайте це зробимо автоматично! Отримав бойову надбавку або отримав поранення, не дай боже, значить, одразу УБД. Отримав нікого нічого не просячи і отримай пільги.</p>
<p></p>
<p>ГОЛОВУЮЧИЙ. Шановні колеги, поправка 599 авторства Гончаренка комітетом відхилена. Прошу голосувати.</p>
<p></p>
<p>18:53:00</p>
<p>За-13</p>
<p>Рішення не прийнято.</p>
<p>Поправка 600. Гончаренко, будь ласка.</p>
<p></p>
<p>18:53:08</p>
<p>ГОНЧАРЕНКО О.О.</p>
<p>Теж ще раз я звертаюсь, друзі, це надзвичайно важливо, це не просто якась там, знаєте, бумажка комусь, корочка. Що таке учасник бойових дій? Учасник бойових дій, по-перше, це повага до людини, визнання заслуг людини. По-друге, це пільги, це підтримка, це харчування дитини, це навчання дитини, це пільги по комунальних послугах. Що означає, що людям місяцями це не оформлюється? Це означає, що цих людей фактично обманюють, що цим людям не додають те, що мають додати. І ми маємо це питання раз і назавжди вирішити, дати людям заслужене їм право і дати фінансування, щоб те, що вони заслужили, щоб вони могли отримати, щоб це були не розмови і не балачки. Це дуже все серйозно.</p>
<p>А ви знаєте, скільки чекають одноразову грошову допомогу ті, хто стали інвалідами після поранення? Місяці, місяці. Це є величезний виклик, давайте його вирішувати.</p>
<p></p>
<p>ГОЛОВУЮЧИЙ. 599 поправка авторства Гончаренка. А, перепрошую, 600 поправка. 600 поправка авторства Герасимова, Павленка, Гончаренка. Вона комітетом відхилена. Прошу голосувати.</p>
<p></p>
<p>18:54:40</p>
<p>За-13</p>
<p>Рішення не прийнято.</p>
<p>601 поправка. Фріз, будь ласка.</p>
<p></p>
<p>18:54:45</p>
<p>ФРІЗ І.В.</p>
<p>Дякую, пане Голово. Вона насправді про дітей, про оздоровлення та відпочинок дітей, які потребують особливої уваги, більше того, про їх оздоровлення та відпочинок в Карпатському регіоні. Я, чесно кажучи, не розумію, з яких причин була відхилена ця правка, тому що вона не має аж такого загально великого фінансування, але воно є важливим, тому що мова йде про наших дітей, яким потрібна психологічна розгрузка як мінімум під час канікул в закладах, де вони зможуть отримати відповідні послуги. Якщо ми вже 206 мільйонів на інформаційно-аналітичну роботу Кабміну здатні виділити, то чому ми нездатні виділити 20 тисяч гривень за цією програмою для того, щоб діти отримали необхідну підтримку і психологічну допомогу?</p>
<p>Дякую.</p>
<p></p>
<p>ГОЛОВУЮЧИЙ. 601 поправка авторства Федини, Фріз. Вона комітетом відхилена. Прошу голосувати.</p>
<p></p>
<p>18:56:04</p>
<p>За-13</p>
<p>Рішення не прийнято.</p>
<p>Наступна 602 поправка. Будь ласка, Величкович.</p>
<p></p>
<p>18:56:12</p>
<p>ВЕЛИЧКОВИЧ М.Р.</p>
<p>Роксолана Андріївна, ми з вами ще на початку оздоровчого сезону говорили про те, про необхідність, щоб держава особливу увагу приділила дітям, за яких відповідає держава, йшлося про дітей-сиріт. Пам'ятаємо нашу зустріч, яка мала відбутися 15 липня, яка так і не відбулася. І зараз ми просимо додати кошти для дітей, які потребують особливої уваги від держави. Чому так ставляться до дітей, за яких відповідає держава? Чому держава ніяк не може зрозуміти… А ми – це держава, парламент – це держава. Чому немає цієї підтримки? Чому ігноруються інтереси тих дітей, за яких відповідає держава? Дітей, які обділені, діти-сироти. Хотілося б почути вашу відповідь.</p>
<p></p>
<p>ГОЛОВУЮЧИЙ. 602 поправка авторства Бондаря і Величковича. Комітетом відхилена. Прошу голосувати.</p>
<p></p>
<p>18:57:21</p>
<p>За-13</p>
<p>Рішення не прийнято.</p>
<p>Будь ласка, наступна 603 поправка, Герасимов.</p>
<p></p>
<p>18:57:28</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Шановні колеги з більшості, чому не можна голосувати за цей закон? Навіть попередній аналіз такий дуже простенький, да, от в мене табличка, показує, що ті гроші, які хочуть "спионерить" чи "соктябрятить" в міністерствах і відомствах, їх вистачить десь приблизно на 10-11 тисяч "мавіків". От на 10-11 тисяч "мавіків". Це от я просто перевожу в якісь людські звичайні речі. Окрім цього, ви пам'ятаєте, це стосується того, щоб забрати ПДФО у місцевих громад. Так от, в Кіровоградській області Голованівська районна рада і маса міських рад в цій громаді проголосувала за те, щоб не вилучали ПДФО.</p>
<p>Так от, шановні мешканці Голованівського району, прошу вас слідкувати як за цей закон буде голосувати Кузбит Юрій Михайлович, який був обраний в 101 окрузі в смт. Голованівськ.</p>
<p>Дякую.</p>
<p></p>
<p>ГОЛОВУЮЧИЙ. Якщо ви бажаєте право на репліку. Народний депутат Кузбит, будь ласка.</p>
<p></p>
<p>18:58:39</p>
<p>КУЗБИТ Ю.М.</p>
<p>Дякую пане Голово. Я, напевно, буду очевидним, якщо скажу, що законопроект, який готувався в моєму підкомітеті, я буду підтримувати. Це як би до сказаного.</p>
<p>А відносно мешканців Голованівського району, то я вам скажу, що я провів бесіду з нашими головами ОТГ і, на відміну від деяких неконструктивних голів ОТГ, у мене всі підтримують підтримку української армії.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>603 поправка, авторство Ар'єва, Герасимова, Чийгоза. Комітетом відхилена. Прошу голосувати.</p>
<p></p>
<p>18:59:27</p>
<p>За-10</p>
<p>Рішення не прийнято.</p>
<p>Наступна поправка 604. Гончаренко, будь ласка.</p>
<p></p>
<p>18:59:33</p>
<p>ГОНЧАРЕНКО О.О.</p>
<p>Тут мова йде про оздоровлення дітей. І, звичайно, в першу чергу маємо говорити про дітей військовослужбовців. І мають отримати таку можливість оздоровитися. Ми розуміємо з вами, наскільки взагалі складна ситуація саме з родинами військовослужбовців. Слава богу, завдяки тому закону, якого я, до речі, добивався, виступаючи годинами на засіданні Верховної Ради, Закону про відпустки військовослужбовців. Вони хоча б отримали право 30 днів на рік, плюс час на дорогу, плюс за сімейними обставинами. Хоча теж не всюди дають, ми з цим боремося. То ми хоча б дали їм можливість після прийняття цього закону, за який я тут так бився, то після цього вони хоч завітали до своїх родин, хоч побачили своїх дітей, хоч трішки видихнули. Але далі ми маємо рухатись, ми маємо допомагати їхнім дітям, їхнім дружинам, ми це робимо в Гончаренко центрах, але це мають робити бюджети держави...</p>
<p></p>
<p>ГОЛОВУЮЧИЙ. 604 поправка авторства Гончаренка, комітетом відхилена. Прошу голосувати.</p>
<p></p>
<p>19:00:56</p>
<p>За-10</p>
<p>Рішення не прийнято.</p>
<p>З процедури, будь ласка, Демченко. Включіть, будь ласка, мікрофон.</p>
<p></p>
<p>19:01:07</p>
<p>ДЕМЧЕНКО С.О.</p>
<p>Дякую. Руслан Олексійович, шановна президія, давайте визнаємо, що сьогоднішня організація засідання, ну, вкрай недосконала. З точки зору знущань, те, що казав колега, це, напевно, також вже вимушений був вислів з його боку. Але якщо ми змушені з якихось причин, розуміючи, що відсутній кворум в залі, необхідна кількість голосів для прийняття будь-якого рішення, щонайменше не знущатися з тих колег, які присутні тут зараз в залі і виконують свої обов'язки.</p>
<p>Давайте все-таки якісь перерви робити відповідні, ну, не можна, що голова комітету змушена бігати із зрозумілих причин і хтось її підміняє. А є інші ще члени Верховної Ради депутати, які тут присутні, їм також треба збігати. Але вони не хочуть збігати, щоб не проголосувати, тому що у них є відповідальність якась за кожну правку, яку вони слухають. Ну, не можна сказати, що у нас поточний режим, коли хочете - тоді і виходьте. Ну, давайте якусь організацію більш зрозумілу і більш дорослу зробимо нашого засіданні.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо далі. 605 поправка, народний депутат Герасимов. Будь ласка.</p>
<p>А, Гончаренко, будь ласка, Гончаренко.</p>
<p></p>
<p>19:01:07</p>
<p>ГОНЧАРЕНКО О.О.</p>
<p>Я хочу продовжити цю тему, це дуже, дуже, дуже важлива тема – тема підтримки родин наших військовослужбовців, тема підтримки їхньої. От ви знаєте, я казав, що одноразову грошову допомогу не можуть отримати ті, хто стали, не дай боже, отримали інвалідність із-за поранення, тому що вони чекають на це місяцями.</p>
<p>Ситуація ще гірша, ми не можемо вже енний місяць прийняти закон, який би дозволив і дав право демобілізуватися інвалідам І і ІІ групи. Ви просто вдумайтеся. Ви просто вдумайтеся. Тобто ми не даємо права інваліду І-ІІ групи. Інвалід І групи – це дуже серйозно хвора людина, це треба розуміти. Ми не даємо право людям звільнитися з лав Збройних Сил України. Ми їх тримаємо, дуже часто виводимо поза штат, вони нічого не отримують, значить це правильний підхід до наших захисників.</p>
<p></p>
<p>ГОЛОВУЮЧИЙ. Шановні колеги, 605 поправка Герасимова, Павленка і Гончаренка, вона відхилена комітетом. Прошу голосувати.</p>
<p></p>
<p>19:03:51</p>
<p>За-11</p>
<p>Рішення не прийнято.</p>
<p>Наступна поправка 606. Фріз, будь ласка.</p>
<p></p>
<p>19:03:59</p>
<p>ФРІЗ І.В.</p>
<p>Дякую, пане Голово. Якщо ми говоримо про війну, про уклін перед нашими захисниками і захисницями за те, що ми здатні продовжувати життя і боронити, умовно кажучи, тил нашої держави, то в мене велике питання, чому ми не спрямовуємо гроші державного бюджету за програмою соціального захисту дітей та сімей? Як ви вважаєте, кого саме на фронті сьогодні захищають наші захисники і захисниці, як не дітей та сімей українців.</p>
<p>Тому в мене величезне прохання все ж таки переглянути можливість і виділити до фінансування за цією програмою. Адже, якщо ми на аналітичний відділ Кабміну виділяємо 206 мільйонів, то, я думаю, що ми здатні виділити трохи більше 2 мільйонів за цією програмою для наших дітей та сімей.</p>
<p>Дякую.</p>
<p></p>
<p>ГОЛОВУЮЧИЙ. 606 поправка, авторства Федини і Фріз, комітетом відхилена. Прошу голосувати.</p>
<p></p>
<p>19:05:21</p>
<p>За-11</p>
<p>Рішення не прийнято.</p>
<p>Наступна поправка 607. Величкович, будь ласка.</p>
<p></p>
<p>19:05:27</p>
<p>ВЕЛИЧКОВИЧ М.Р.</p>
<p>Шановні колеги, в теперішніх умовах сім'ї – це надзвичайно вразливі частинки суспільства в умовах, коли чоловіки воюють, а жінки часто змушені доглядати дітей самі, в умовах, коли дружини з дітьми змушені правдами-неправдами виживати. І держава, яка зобов'язана підтримувати, дуже часто уникає цієї відповідальності. Давайте підтримаємо хоч невеликими коштами, але принаймні цю програму підтримки сімей з дітьми. Дуже часто це є сім'ї вразливі, коли вже чоловіків немає, коли з тих чи інших причин вони самі змушені вести свою господарку. Тому давайте підтримаємо, бо це майбутнє. Діти – це наше майбутнє.</p>
<p></p>
<p>ГОЛОВУЮЧИЙ. 607 поправка, авторства Бондаря, Величковича, комітетом відхилена. Прошу голосувати.</p>
<p></p>
<p>19:06:41</p>
<p>За-16</p>
<p>По фракціях покажіть, будь ласка. Рішення не прийнято.</p>
<p>Будь ласка… Так це ж ваша поправка, це ж логічно.</p>
<p>Будь ласка, наступна 608-а. Ар'єв, будь ласка. Чи Герасимов? Будь ласка, Герасимов.</p>
<p></p>
<p>19:06:58</p>
<p>ГЕРАСИМОВ А.В.</p>
<p>Шановний Руслан Олексійович! Чому не можна голосувати за цей законопроект? Тому що міські ради і місцеві ради вони ж дуже несуть витрат, які здійснюють, але не обліковують. Це і лікування поранених, особливо на прифронтових громадах. Ви ж пам'ятаєте, що спеціалізовані лікарні є тільки в обласних центрах, і цих цифр ніхто не надасть, якщо в обласних лікарнях ці цифри не питати. Це поточна допомога військовослужбовцям, які переїжджають чи розквартировані в громадах, це реабілітація ветеранів, їхня соціалізація, повернення до життя. І, окрім цього, це стосується ПДФО.</p>
<p>І ось, наприклад, хотів би сказати, що Хмельницька обласна рада, Хмельницька міська рада проголосували за те, щоб ПДФО не вилучали. А от як до цього відноситися, і треба за цим слідкувати виборцям, Стефанчук Микола Олексійович, обраний у місті Хмельницькому, Копачук Олена Євгенівна (місто Красилів) і Марчук Ігор Петрович (Кам'янець-Подільський). От будемо слідкувати, як вони будуть голосувати за ці закони, чи заберуть вони гроші з місцевих громад...</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, які були названі Микола Олексійович, Копанчук чи Марчук не хочуть відповісти, да. Добре. Вони без права на репліку.</p>
<p>Йдемо далі. 608 поправка Ар'єва, Герасимова, Чийгоза. Комітетом відхилена. Прошу голосувати.</p>
<p></p>
<p>19:08:34</p>
<p>За-13</p>
<p>Рішення не прийнято.</p>
<p>Наступна поправка 609. Гончаренко.</p>
<p></p>
<p>19:08:39</p>
<p>ГОНЧАРЕНКО О.О.</p>
<p>Дякую. Ми говоримо знову про сім'ї і про родини, і про дітей. Я хочу вам таку дуже цікаву математику навести, така цікава й цікава математика. У нас виплата на дитину щомісячна 860 гривень - на дитину до 3 років. Ще раз, 860 гривень. А знаєте, скільки у нас коштує пачка памперсів? Ну от місячний пакет, ну от я зайшов на один сайт, не буду робити рекламу, це ще хороша ціна – 1 тисяча 849. 860 на місяць на дитину і тільки одна упаковка памперсів – 1 тисяча 850 гривень. Ми що, знущаємося з людей? Це що взагалі відбувається і як ми так плануємо своє життя? Я продовжу цю розмову в наступній правці.</p>
<p></p>
<p>ГОЛОВУЮЧИЙ. 609 поправка Гончаренка, відхилена. Прошу голосувати.</p>
<p></p>
<p>19:09:59</p>
<p>За-9</p>
<p>Рішення не прийнято.</p>
<p>Наступна поправка 610, теж Гончаренко, наскільки я розумію. Будь ласка.</p>
<p></p>
<p>19:10:06</p>
<p>ГОНЧАРЕНКО О.О.</p>
<p>Так, Олексій Гончаренко. Яя хочу прямо наочно, от наочно я взяв з собою, бо я розумію, що ви взагалі нічого не слухаєте. Просто нічого не слухаєте, тому я взяв прямо і пишу, ще раз, на дитину... пишу: дитина – 860 гривень на місяць. Будь ласка, подивіться, 860 гривень на дитину на місяць. Памперси... Система не витримує. Тисяча 850 гривень – упаковка. Скажіть мені, будь ласка, будь ласка.. От, будь ласка. О, я чую, що тут колеги говорять, що це якісь не такі памперси. Ну, це, може, не ті, які ви собі купляєте, коли вас викликають в НАБУ, я не знаю, може, це якісь інші. Але це теж памперси. І це памперси, які коштують вдвічі більше, вдвічі більше, ніж те, що ми даємо...</p>
<p></p>
<p>ГОЛОВУЮЧИЙ. Олексію, я і не знав, що ви є спеціаліст в памперсах для НАБУ. Ви і тут шикарно себе проявляєте.</p>
<p>610 поправка. Відхилена комітетом. Авторства: Герасимова, Павленка, Гончаренка. Прошу голосувати.</p>
<p></p>
<p>19:11:39</p>
<p>За-10</p>
<p>Рішення не прийнято.</p>
<p>Наступна поправка, там буде п'ять: 611, 612, 613, 614, 615. Разумков, будь ласка.</p>
<p></p>
<p>19:11:52</p>
<p>РАЗУМКОВ Д.О.</p>
<p>Руслан Олексійович, я хотів би колегам сказати, що, якщо рівень корупції в нашій державі не зменшиться, то я боюся, що великій кількості колег, в тому числі в цій залі, доведеться купувати, звертатися до Гончаренка на консультацію щодо памперсів для НАБУ. Це, на жаль, так, на жаль, для тих, хто сьогодні займається цією корупцією. І я дуже сподіваюсь, що якраз ті правки, які подала команда "Розумної політики" про виділення додаткових 700 мільйонів на САП і 700 мільйонів на НАБУ, допоможуть по-швидше декому в цьому залі закупити такі памперси. І не лише закупити, а і їх одягнути.</p>
<p>Я бачу, що ви це не хочете, я розумію. І розумію навіть чому. Але тут, знаєте, закон один для всіх і прийдеться по ньому теж пройти. І я дуже сподіваюся, що не дивлячись на все це вам за це вистачить совісті проголосувати, тому що Президент говорить про те, що треба боротися з корупцією, наші міжнародні партнери говорять, треба боротися з корупцією, кажуть, вам грошей не дамо, якщо будете далі так продовжувати далі красти бюджетні гроші. Але не до всіх це доходить.</p>
<p>Тому пропонується підняти ефективність наших антикорупційних органів, я бачу в очах, що голосів за це буде небагато, підняти ефективність наших антикорупційних органів для того, щоб дійсно швидше притягати корупціонерів до відповідальності. Це одне з ключових питань, які задають на фронті хлопці і дівчата. Відверто, зараз вже без жартів, тому що корупція, яка процвітає сьогодні в країні, їх розриває іноді гірше, аніж російські снаряди.</p>
<p></p>
<p>ГОЛОВУЮЧИЙ. Дмитре Олександровичу, я з вами знаєте в чому погоджуюся? Що тим, хто винен в корупції, треба вдягати, але не памперси, а кайданки і доводити до рішення суду, яке вступає в законну силу. І саме на цьому будується правова держава. І тут я теж прихильник того, що кожен, хто винен в корупційних діяннях, повинен відбути належне покарання.</p>
<p>Шановні колеги, йдемо далі. Далі Железняк, вже він пройшов. Железняк теж знімає. Ні, Неклюдов. А, ви виступили по своїх питаннях.</p>
<p>619-а. Фріз, будь ласка.</p>
<p></p>
<p>19:14:29</p>
<p>ФРІЗ І.В.</p>
<p>Дякую дуже. Вчергове повертаємось до того, що фінанси перерозподіляються не між пріоритетними галузями і сферами, а за забаганками тих, хто розписав ці доходи і видатки бюджету до кінця року.</p>
<p>619 правка. Колеги, вона стосується того, що до бюджетної програми 2501530, яка звучить наступним чином: "Соціальний захист громадян, які потрапили у складні життєві обставини". Колеги, я наголошую, що в категоризацію цих людей потрапляють в тому числі і внутрішньо переміщені особи, тобто люди, які зазнали страждань від агресії, яка відбувається сьогодні в державі. Тобто в такий спосіб недофінансовуючи Міністерство соціальної політики по цій програмі, забираючи у них кошти, ми фактично говоримо нашим внутрішнім…</p>
<p></p>
<p>ГОЛОВУЮЧИЙ. Шановні колеги, 619 поправка авторства Федини і Фріз комітетом відхилена. Прошу голосувати.</p>
<p></p>
<p>19:15:52</p>
<p>За-13</p>
<p>Рішення не прийнято.</p>
<p>Наступна. 620-а. Будь ласка, хто? Величкович. Хто з процедури? Давайте Величкович, тоді я вам дам з процедури. Будь ласка, Величкович.</p>
<p></p>
<p>19:16:04</p>
<p>ВЕЛИЧКОВИЧ М.Р.</p>
<p>Шановні колеги, ну а причому тут люди, які попали в складні життєві обставини мають страждати? Чому держава не може взяти на себе і хоча би частині допомогти? Чому не може виділити хай невеликі кошти, які можливо, і не дати цим людям? Дуже часто це є люди, які справді покинули свої домівки, які кинули все майно, яке наживали протягом десятків років. І дуже часто такі люди залишені сам на сам із своїми проблемами.</p>
<p>І тому незрозуміло, чому прийняли рішення їм не допомагати, не взяти їх, щоб підтримати, адже це наші люди, це наші громадяни, це наші ті, хто потребують такої особливої уваги. Дуже часто вони є скромні і бояться, і не можуть іти вибивати собі пільги. Давайте підтримаємо цих…</p>
<p></p>
<p>ГОЛОВУЮЧИЙ. 620 поправка авторства Бондаря комітетом відхилена. Прошу народних депутатів голосувати. Бондаря і Величковича авторства.</p>
<p></p>
<p>19:17:27</p>
<p>За-12</p>
<p>Рішення не прийнято.</p>
<p>Будь ласка, Задорожній з процедури.</p>
<p></p>
<p>19:17:32</p>
<p>ЗАДОРОЖНІЙ М.М.</p>
<p>Шановний пане Голово, шановна президія, хотів би звернути увагу на те, щоб доповідачі поправок говорили саме о поправках, тому що дуже часто відволікається від цього. Крім того, хотів би зауважити, що дуже часто і поправки, про які говорять, вони оформлені некоректно, інколи безглуздо, і неможливі до виконання просто по формі наповнення.</p>
<p>І колегам, хто дуже переживає за памперси, хотів би порадити, щоб таки були добудовані дитячі садочки в Одещині. І рекомендую всім як батько, трішки більше року дитині, купувати українські підгузники, які суттєво дешевші. Але, по суті, згоден, 860 гривень недостатньо для того, щоб забезпечити дитину необхідним.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, це правильний заклик. Давайте ближче до поправок.</p>
<p>621-а, у нас хто буде? Герасимов. Будь ласка, Артур Володимирович. 621 поправка.</p>
<p></p>
<p>19:18:37</p>
<p>ГЕРАСИМОВ А.В.</p>
<p>Шановні колеги, я повернуся, чому не можна голосувати за цей закон. За 2022-2023 роки на забезпечення делегованих повноважень органи місцевого самоврядування тільки 754 громад, які от були пораховані, без компенсації з державного бюджету витратили більше 27 мільярдів гривень, в тому числі на оплату праці медичних працівників більше 5 мільярдів, на погашення дефіциту освітньої субвенції майже 5 мільярдів, на пільгові перевезення майже 10 мільярдів, на утримання профтехосвіти майже 8 мільярдів. Ось чому потрібно ПДФО, ось чому його не можна забирати. Я ще не говорив про опалювальний сезон.</p>
<p>І також хотів би сказати, що, наприклад, рішення проти ПДФО прийняли ради, місцеві ради Дубенського району, Рівненського району, Сарненського району Рівненської області. І треба дивитися, як за це будуть голосувати Ковальчук Олександр Володимирович, обраний в місті Рівне, Аліксійчук Олександр Васильович, місто Дубно, і Литвиненко Сергій Анатолійович, місто Сарни.</p>
<p>Дякую.</p>
<p></p>
<p>ГОЛОВУЮЧИЙ. Традиційно звертаюся: чи є колеги, які бажають скористатися правом на репліку?</p>
<p>Вони не хочуть скористатись своїм правом на репліку. Дякую.</p>
<p>Будь ласка, йдемо далі. 622 поправка, народний депутат Гончаренко. <i>(Шум у залі)</i></p>
<p>Артур, ми ж вже… Я після цього, після Гончаренка, дам вам.</p>
<p>Гончаренко Олексій Олексійович.</p>
<p></p>
<p>19:20:01</p>
<p>ГОНЧАРЕНКО О.О.</p>
<p>Дякую. Я тут хотів би відреагувати. Виявляється, що за побудовані чи не побудовані садки у нас відповідає не влада, друзі, ні, це, напевно, відповідають самі діти чи відповідають їхні батьки, це цікаво.</p>
<p>Ще тут прозвучала просто шикарна порада, ви знаєте, фантастична. Ми пам'ятаємо всі: поміняй собаку, щоби сплатити комуналку. Це вже історичний мем. Правда, це не завадило людині зараз бути виконуючим обов'язки голови Комітету з питань свободи слова. Так тепер нова порада: купляйте дешевші памперси. І це говорять "слуги народу", які собі купили "лексуси", "мерседеси", "порше" вже під час війни. То, може, ви собі купите дешевший "мерседес", може, "лексус" подешевше візьмете, може, подешевше "порше" буде?! А що ви кажете, що людям треба купляти дешевші памперси? У вас взагалі совість є?</p>
<p></p>
<p>ГОЛОВУЮЧИЙ. Ради справедливості, людина сказала не "дешевші", а "вітчизняні". Тому давайте будемо все-таки більш коректно до оригіналу, а не перебріхувати.</p>
<p>Шановні колеги, 622 поправка авторства Гончаренка, вона відхилена. Прошу голосувати.</p>
<p></p>
<p>19:21:32</p>
<p>За-10</p>
<p>Рішення не прийнято.</p>
<p>Наступна 632 поправка, будь ласка, Герасимов.</p>
<p>Гончаренко, будь ласка, Гончаренко.</p>
<p></p>
<p>19:21:44</p>
<p>ГОНЧАРЕНКО О.О.</p>
<p>Точно процитую, що було сказано: купляйте вітчизняні, вони дешевші. Тобто не купляйте памперси, бо це дорого, тисяча 860 гривень, це дійсно дорого. А нам купляти годинники за десятки тисяч доларів, автівки, нові будинки – це недорого, в Таїланді відпочити під час війни – це недорого.</p>
<p></p>
<p>ГОЛОВУЮЧИЙ. А можна ближче до вашої поправки, Олексій Олексійович?</p>
<p></p>
<p>ГОНЧАРЕНКО О.О. Можна, можна. А коли ви даєте слово і там говорять усе, що завгодно, розповідають про дитячі садки…</p>
<p></p>
<p>ГОЛОВУЮЧИЙ. То це ви, Олексій Олексійович.</p>
<p></p>
<p>ГОНЧАРЕНКО О.О. То ви теж нікого якось не переривали, пане Руслане. Ви не спитали, що в нас тут, ми міряємося ціною на памперси? Ви не переривали, а я тепер реагую і кажу, що всі ці поправки, вони направлені на одне: дати гроші тим, хто цього реально потребує. А не "слугам" різноманітним, у яких, судячи з усього, як вони їздять, як вони ходять, у них все абсолютно є гаразд. А тут ще мають таку сміливість і потужність сказати: ви там собі купляйте подешевше памперси і собаку продайте, щоб за газ сплатить.</p>
<p></p>
<p>ГОЛОВУЮЧИЙ. Олексію Олексійовичу, я все-таки попросив би вас, якщо можна, все-таки ближче до поправок, тому що вони деякі є змістовними, і нам би хотілось послухати сутність того, що пропонуєте ви, а не просто емоції в цьому залі, які нічого не вартують. Тут же ж не тікток знімаємо. Я розумію, що час для тіктоку, де вже 19:00, але не для цього ми зібрались тут.</p>
<p>Будь ласка, 623 поправка, вона комітетом відхилена. Прошу голосувати.</p>
<p></p>
<p>19:23:27</p>
<p>За-7</p>
<p>Рішення не прийнято.</p>
<p>Далі 624-а, Железняк не наполягає.</p>
<p>625-а, Федина, Фріз. Будь ласка, Фріз, я так розумію. Да, Ірино? Будь ласка. 625-а.</p>
<p></p>
<p>19:23:37</p>
<p>ФРІЗ І.В.</p>
<p>Так. Дякую, пане Голово.</p>
<p>Колеги, всі, хто має терпіння, і я так розумію, це 100 відсотків ті, хто прочитали всі правки до цих змін до бюджету і розуміють, про що зараз тут мова. Я вас закликаю не голосувати за ці зміни в такому вигляді, адже вони є антисоціальними.</p>
<p>Наступна правка, яку ми зараз пропонуємо, стосується підтримки малозабезпечених сімей. Якщо ми говоримо про необхідність збільшення фінансування сектору безпеки і оборони та вирішення першочергових питань і якщо ми реально дбаємо про наш народ, то що як не забезпечення малозабезпечених родин від держави має бути пріоритетом, якщо ми дійсно демократична, а не авторитарна держава?</p>
<p>Дякую.</p>
<p></p>
<p>ГОЛОВУЮЧИЙ. 625 поправка. Вона комітетом відхилена. Авторства Федини і Фріз. Прошу народних депутатів голосувати.</p>
<p></p>
<p>19:24:53</p>
<p>За-12</p>
<p>Рішення не прийнято.</p>
<p>Наступна поправка 626-а авторства Бондаря і Величковича. Будь ласка, Величкович.</p>
<p></p>
<p>19:25:04</p>
<p>ВЕЛИЧКОВИЧ М.Р.</p>
<p>Шановні колеги, коли влітку цього року ми обговорювати в присутності трьох комітетів: бюджетного, соціального та гуманітарного питання літнього оздоровлення, то стояло питання, що пріоритетом є діти з малозабезпечених сімей, і кошти треба спрямувати туди, тим більше було відповідне рішення Кабінету Міністрів. І тому зараз дуже дивно дивитися правку, яка виділяє кошти саме для таких сімей – малозабезпечених, відхиляється. Незрозуміла логіка – чому так? Я вважаю, що саме ці сім'ї дуже часто є потребуючими і тому що вони дуже часто, такі сім'ї, в значній мірі є тими, які змушені були покинути свої домівки з окупованих або тих регіонів, які зараз активно обстрілюються.</p>
<p>Тому прохання підтримати цю правку і проголосувати на підтримку тих сімей, які, на жаль, поки що мають...</p>
<p></p>
<p>ГОЛОВУЮЧИЙ. 626 поправка авторства Бондара, Величковича комітетом відхилена. Прошу голосувати.</p>
<p></p>
<p>19:26:25</p>
<p>За-11</p>
<p>Рішення не прийнято.</p>
<p>Наступна поправка 627. Ар'єв. Герасимов, будь ласка.</p>
<p></p>
<p>19:26:33</p>
<p>ГЕРАСИМОВ А.В. Дякую, Руслане Олексійовичу.</p>
<p>Чому не можна голосувати за цей закон? Нагадаю, одна з ключових причин, одне з ключових джерел – це ПДФО місцевих бюджетів. Так от, органи місцевого самоврядування тільки за 2022-2023 роки витратили більше 62 мільярдів гривень власних ресурсів на підтримку підприємств критичної інфраструктури та стримування тарифів на тепло і воду для громадян. Якби не цей ПДФО, то зими могли б, чесно кажучи, і не пройти. А зараз за ці гроші часто робиться підготовка до зими.</p>
<p>І окрім цього, хотів би сказати, що ви знаєте, також серед тих місцевих рад, які прийняли рішення проти того, щоб це ПДФО у них забирали, є Чернівецька міська рада. І я б хотів, щоб мешканці Чернівців дуже уважно слідкували, як буде за це голосувати Лис Олена Георгіївна, яка була обрана по 201 округу в місті Чернівці. Забере вона гроші у місцевої громади чи не забере?</p>
<p>Дякую за увагу. Прошу поставити правку на голосування.</p>
<p></p>
<p>ГОЛОВУЮЧИЙ. 627 поправка Ар'єва, Герасимова і Чийгоза. Комітетом відхилена. Прошу голосувати.</p>
<p></p>
<p>19:27:53</p>
<p>За-12</p>
<p>627, відхилена поправка залишається. Перепрошую, за... Верніть скільки. За – 12. Рішення не прийнято. Це поправка 627, я вже трошки втомився. Ну, нічого.</p>
<p>628-а, Гончаренко.</p>
<p></p>
<p>19:28:14</p>
<p>ГОНЧАРЕНКО О.О.</p>
<p>Гончаренко. Правка, пан головуючий, спікер Верховної Ради, попросив по суті правки. Будь ласка. Доповнити зміни наступні: підтримка малозабезпечених сімей, додати туди 4 мільйони 123 тисячі гривень. Конкретно, зрозуміло. Прошу підтримати малозабезпечені сім'ї, яким сьогодні дуже складно.</p>
<p>Ми взагалі розуміємо, яка сьогодні перед Україною проблема? Ми сьогодні втрачаємо, друзі, ми втрачаємо сьогодні людей тричі: ми втрачаємо людей на фронті, ми втрачаємо людей в тилу із-за ракетних обстрілів і "шахедів", і ми бачили сьогодні Куп'янськ, ми втрачаємо, у нас впала народжуваність катастрофічно. А ми далі платимо 860 гривень і не допомагаємо малозабезпеченим сім'ям, а ще кожен день війни, це зрозуміло, це означає, що хтось, хто виїхав за кордон, ніколи не повернеться. Три рази...</p>
<p></p>
<p>ГОЛОВУЮЧИЙ. 628 поправка Гончаренка. Відхилена комітетом. Прошу голосувати.</p>
<p></p>
<p>19:29:40</p>
<p>За-11</p>
<p>Рішення не прийнято.</p>
<p>Наступна поправка 629, Гончаренко. Да, будь ласка, Гончаренко.</p>
<p></p>
<p>19:29:49</p>
<p>ГОНЧАРЕНКО О.О.</p>
<p>Дякую. Я трішечки цифр, бо я розумію, що те я щось сказав, люди втрачають, вам це не цікаво, я вам напишу. Коли Україна стала незалежною в 91-й рік. 91-й рік, у нас був коефіцієнт народжуваності 2,3. Перед вторгненням ця цифра в нас впала до 1,3, 2021 рік – 1,3. Зараз у нас 2023 рік, ця цифра 0,7. Якщо ми зараз не змінимо державну політику, і от я ж хочу, щоб люди це побачили, якщо ми зараз не змінимо державну політику, якщо ми зараз не почнемо підтримувати родину, маму, дитину, в нас через 10, 20 років нам немає буде кого представляти в цій сесійній залі Верховної Ради України. Ну, ви задумайтесь про це. Ну, невже це незрозуміло.</p>
<p></p>
<p>ГОЛОВУЮЧИЙ. Будь ласка, є позиція комітету? Хочете відреагувати?</p>
<p></p>
<p>19:30:56</p>
<p>ПІДЛАСА Р.А.</p>
<p>Олексій Олексійович, відпустіть мене підвищувати народжуваність.</p>
<p></p>
<p>ГОЛОВУЮЧИЙ. Давайте проголосуємо, шановні колеги. <i>(Шум у залі)</i> Не зараз, Олексій Олексійович! Не зараз!</p>
<p>Шановні колеги, поправка 629 авторства Герасимова, Павленка і Гончаренка, вона комітетом відхилена, я так розумію, що даремно, але прошу… Ставлю її на голосування.</p>
<p></p>
<p>19:32:04</p>
<p>За-21</p>
<p>Рішення не прийнято.</p>
<p>Будь ласка, йдемо далі. 630-а. Будь ласка, Фріз.</p>
<p></p>
<p>19:32:19</p>
<p>ФРІЗ І.В.</p>
<p>Дякую, пане Голово. Правка стосується необхідності збільшення видатків на бюджетну програму, яка стосується матеріальної допомоги військовослужбовцям, звільненим з військової строкової служби. Вона насправді потребує невеликого фінансування, всього лише там 406 тисяч зазначено. Але навіть цей розмір збільшення цієї бюджетної програми було відхилено.</p>
<p>У мене все ж таки питання. Тобто чому фактично відцензуровані всі правки, які вносилися від представників фракції "Європейська солідарність", без належного розгляду і аналізування хоча б чіткого виконання того, що ми пропонували? А ми пропонували не лише видатки, а в тому числі джерела, з яких будуть наповнюватися ці статті.</p>
<p>Дякую.</p>
<p></p>
<p>ГОЛОВУЮЧИЙ. 630 поправка авторства Федини і Фріз. Вона відхилена комітетом. Прошу голосувати.</p>
<p></p>
<p>19:33:32</p>
<p>За-11</p>
<p>Рішення не прийнято.</p>
<p>Наступна поправка 631.</p>
<p>Будь ласка, Величкович.</p>
<p></p>
<p>19:33:43</p>
<p>ВЕЛИЧКОВИЧ М.Р.</p>
<p>Шановні колеги, строковики, які звільняються і потребують допомоги. Невже це така велика проблема, щоб виділити ту невелику суму для їхньої підтримки? На початку я вже говорив, що ми подавали комплексно поправки і де взяти гроші, і де, і кому потрібно додати. Ви пропонували забрати у Кабінету Міністрів і додати на сектор оборони. Я розумію, що чиновникам в теплому кабінеті більше потрібні гроші, ніж тим, які зі зброєю в руках захищають країну. Давайте ми все-таки зробимо підхід, що вони в першу чергу ті, хто зі зброєю в руках захищають, в тому числі і строковики.</p>
<p></p>
<p>ГОЛОВУЮЧИЙ. 631 поправка авторства Бондаря і Величковича. Комітетом відхилена. Прошу голосувати.</p>
<p></p>
<p>19:34:52</p>
<p>За-13</p>
<p>Рішення не прийнято.</p>
<p>Наступна поправка 632. Будь ласка, Герасимов.</p>
<p></p>
<p>19:35:01</p>
<p>ГЕРАСИМОВ А.В.</p>
<p>Дякую, Руслан Олексійович. Ви знаєте, вона стосується якраз виплат військовослужбовцям і досить часто такі виплати роблять місцеві громади. Хотів би нагадати ще раз, що на безпеку і оборону станом на 1 вересня з військового ПДФО було спрямовано на потреби нашої оборони більше 45 відсотків цих коштів. І причому це все були дуже прозорі видатки, за запитами військових, за їхнім підтвердженням і під постійним контролем. І також, ви знаєте, як я вже сказав, більше 200 рад вже проголосували за рішення проти того, щоб ПДФО в них вилучали, бо це місцеве самоврядування.</p>
<p>І я повертаюся до Миколаївської області, хотів би нагадати ще раз, що Миколаївська міська рада проголосувала за таке рішення. І хотів би на прохання Дирдіна Максима Євгеновича згадати, скажемо так, згадати його для того, щоб він міг відповісти виборцям, чи згоден він забрати гроші в місцевих громад, чи не згоден.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Дирдін, якщо бажаєте, можете відповісти, право на репліку. Будь ласка, Дирдін.</p>
<p></p>
<p>19:36:11</p>
<p>ДИРДІН М.Є.</p>
<p>Дякую, що мене згадали, пане Артуре. Первомайська міська<i> </i>рада не підтримувала проект рішення, який був ініційований місцевою фракцією "ЄС" в місті Первомайську. Навіть сам мер міста Первомайська за це не проголосував, тому що розуміють, всі депутати розуміють важливість даного питання.</p>
<p>А що стосується військового ПДФО по місту Первомайську, то я вам скажу, що за півтора року війни було 524 мільйони гривень, з них пішло на військові потреби 39 мільйонів гривень, це 8 відсотків. На зарплати з цієї суми для міської ради пішло 65 мільйонів гривень. 65 мільйонів гривень! І в лютому місяці ваша фракція проголосувала в місті Первомайську за підтримання зарплати меру від забороненої партії "Опозиційний блок" в три рази, і середня зарплата складає 180 тисяч гривень. Це ваша партія "ЄС" в місті Первомайську підтримала заборонену партію, яку ви зараз говорите про те, що ми щось робимо не так.</p>
<p>Гляньте, що роблять у вас в місті Первомайську ваші однопартійці, коли підтримують меру зарплату в три рази більшу під час війни. Це ганьба для вас.</p>
<p></p>
<p>ГОЛОВУЮЧИЙ. Шановні колеги, будь ласка, наступна, 633 поправка.</p>
<p>Гончаренко Олексій Олексійович, будь ласка.</p>
<p></p>
<p>19:37:25</p>
<p>ГОНЧАРЕНКО О.О.</p>
<p>Дякую. Ну, по-перше, колеги, у нас було конкретне звернення голови бюджетного комітету. Я думаю, що чоловіки бюджетного комітету, які тут ще присутні, готові підтримати вас яким чином. Звільнити вас, щоб ви могли піти, підвищувати народжуваність, ми будемо тільки за це раді, а ми доповімо, це не проблема. Я якраз теж працюю в бюджетному комітеті і, за потреби, готовий вийти на трибуну і представити позицію комітету, повірте, це буде чітка позиція комітету по всіх правках. То, будь ласка, я готовий вас підмінити, тому що я розумію, що це все складно і забирає час. Взагалі після ваших слів все наше засідання якось інакше виглядає, бо в нас періодично виходить наш спікер кудись, я тепер вже не знаю куди, і інші колеги виходять. Тому я думаю, що, друзі, це дуже серйозно, і ми готові підставити плече, плече, плече.</p>
<p></p>
<p>ГОЛОВУЮЧИЙ. Олексій, туди, куди я виходжу, мені ваше плече не допоможе, повірте.</p>
<p>Йдемо далі. 634-а. <i>(Шум у залі) </i>Ні-ні, а там має бути фракція в парламенті, там чітко в Регламенті написано, в Регламенті чітко сказано.</p>
<p>Шановні колеги, йдемо далі, 634-а, Гончаренко.</p>
<p>Будь ласка, Олексій Олексійович.</p>
<p></p>
<p>19:37:25</p>
<p>ГОНЧАРЕНКО О.О.</p>
<p>Ця правка про строковиків. До речі, теж дуже надзвичайно серйозне питання. Те, що із строковиків просто знущаються, просто сьогодні Україна знущається над строковиками і їхніми родинами. В жовтні місяці буде три роки, як деякі з них служать, бо вони були призвані на строкову службу, далі вони мали вже бути демобілізовані весною 2022 року, а далі почалася повномасштабна війна і велике вторгнення, і вони не демобілізуються.</p>
<p>У Верховній Раді України лежить між проект Закону про демобілізацію строковиків. Та відпустіть їх вже, ви їх тримаєте, як рабів. Скільки це буде тривати, три роки, молоді люди, до речі, і народжуваність будуть підіймати, і економіку будуть підіймати. Скільки ми будемо їх тримати? Про виплати їм – це взагалі знущання. До прийняття закону, співавтором якого я є, у них було 400-500 гривень на місяць. Тільки зараз стає 6 тисяч. Це...</p>
<p></p>
<p>ГОЛОВУЮЧИЙ. 634 поправка, авторства Герасимова, Павленка, Гончаренка. Вона комітетом відхилена. Прошу голосувати.</p>
<p></p>
<p>19:40:16</p>
<p>За-10</p>
<p>Рішення не прийнято.</p>
<p>Наступна поправка 635. Будь ласка, у нас Фріз.</p>
<p></p>
<p>19:40:25</p>
<p>ФРІЗ І.В.</p>
<p>Дякую, пане Голово. Я ще раз хотіла би звернутися і до представників Кабміну, і до представників монобільшості. Якщо ми продовжимо парламентом сповідувати антисоціальну політику і фактично заганяти в жебрацтво малозабезпечених та пенсіонерів, то ця влада дуже швидко отримає соціальний спротив всередині держави.</p>
<p>Я хочу нагадати, що пенсія в цьому році, продовження її ідентифікації до кінця року, це означає, що фактично люди, пенсіонери, змушені жити на ті пенсії, які були їм встановлені на початку року. До відома, мінімальна пенсія в 2023 році складає 2 тисячі 93 гривень. Прожити на ці гроші хтось здатен?</p>
<p>Тому ми, "Європейська солідарність", пропонуємо збільшити програму 2506080 на 4 мільярди гривень для того, щоб надати ...</p>
<p></p>
<p>ГОЛОВУЮЧИЙ. 635 поправка, авторства Федини і Фріз. Комітетом відхилена. Прошу голосувати.</p>
<p></p>
<p>19:41:46</p>
<p>За-10</p>
<p>Рішення не прийнято.</p>
<p>Наступна поправка 636, Величкович, будь ласка.</p>
<p></p>
<p>19:41:52</p>
<p>ВЕЛИЧКОВИЧ М.Р.</p>
<p>Шановні колеги, коли ми говоримо про те, що у Пенсійному фонді бракує грошей, коли ми говоримо про те, що пенсії наших шановних старших людей не відповідають дійсності, реальним цінам, коли ми говоримо про те, що треба піднімати, цілком незрозумілим є позиція, чому не додати додаткових коштів за цією програмою.</p>
<p>Ми вважаємо, що це є, напевно, одним з тих важливих моментів, щоб підтримати старших людей, які в умовах зростаючих цін зараз рахують копійки. Давайте підтримаємо наших потребуючих пенсіонерів хоч невеликими, але тими грошима, які ми можемо їм виділити зараз.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 636 поправка авторства Бондаря, Величковича, комітетом відхилена. Прошу голосувати.</p>
<p></p>
<p>19:43:06</p>
<p>За-11</p>
<p>Рішення не прийнято.</p>
<p>Будь ласка, наступна поправка 637. Будь ласка, Герасимов.</p>
<p></p>
<p>19:43:16</p>
<p>ГЕРАСИМОВ А.В.</p>
<p>Дякую, Руслане Олексійовичу. Ви знаєте, навіть поверхневий аналіз показує, що реально мільярди гривень, які цим законопроектом виділяються зовсім не на сектор безпеки й оборони, ми можемо спрямувати саме на Збройні Сили України, саме на наших прикордонників, на Національну гвардію, на Головне управління розвідки і так далі, і так далі, і так далі. Чому так не стається? Це велике питання, якраз до бюджетного комітету.</p>
<p>І також, ви знаєте, продовжу, одним з головних джерел є ПДФО. І рішення проти вилучення ПДФО було прийнято Полтавською обласною радою. І дуже хочеться побачити, чи будуть голосувати, щоб забрати гроші у своїх громад Нальотов Дмитро Олександрович (місто Полтава, обраний), Боблях Андрій Ростиславович (місто Полтава), Ляшенко Анастасія Олексіївна (Лубни), Касай Костянтин Іванович (Карлівка), Мовчан Олексій Васильович (Горішні Плавні) і Березін Максим Юрійович з Лохвиці. От буде дуже цікаво, заберуть вони гроші у своїх громад чи не заберуть.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, підкреслюю, якщо у вас є необхідність скористатися правом на репліку, ви можете це зробити. Ніхто не хоче.</p>
<p>Дякую, шановні колеги. Йдемо далі. Наступна 638-а.</p>
<p>Гончаренко, будь ласка, Олексій Олексійович.</p>
<p></p>
<p>19:44:32</p>
<p>ГОНЧАРЕНКО О.О.</p>
<p>Так, правка 638. Вона говорить про наступне. Звичайно, ми сьогодні багато говорили про військо і допомогу військовим. Але не тільки військовим. Фінансове забезпечення виплат і пенсій – це теж дуже важливе питання. Друзі, ну сьогодні пенсія, ну от пенсія 2 тисячі 520 гривень на місяць. 2 тисячі 520 гривень. От я демонструю вам, от, будь ласка: 2 тисячі 520 гривень.</p>
<p>Я не знаю, як людині прожити на цю суму. Я розумію, що державі складно, війна і все, і ми не можемо дати багато. Але чому ми можемо дати на барабани, серіали і на стипендію Олександру Семеновичу Зеленському пожиттєву? Ну, це самий злиденний пенсіонер на світі? Ну, це при всій повазі, це батько нашого Президента. Я не можу цього зрозуміти і закликаю підтримати мою правку, щоби додати гроші тим пенсіонерам, які реально злиденні.</p>
<p>Дякую.</p>
<p></p>
<p>ГОЛОВУЮЧИЙ. 638 поправка Гончаренка. Вона відхилена комітетом. Прошу голосувати.</p>
<p></p>
<p>19:45:52</p>
<p>За-10</p>
<p>Рішення не прийнято.</p>
<p>По фракціях покажіть.</p>
<p>Ідемо далі. Далі 639-а. Гончаренко, будь ласка.</p>
<p></p>
<p>19:46:07</p>
<p>ГОНЧАРЕНКО О.О.</p>
<p>"Європейська солідарність". Друзі, ми продовжуємо. Це дуже важлива наступна правка. Вона говорить про те саме – про Пенсійний фонд. І я думаю, що дуже багатьом українцям це цікаво.</p>
<p>На жаль, прямих трансляцій Верховної Ради в нас більше нема, як це було завжди, всю історію незалежної України були ці трансляції. Хтось дивився, хтось не дивився, але це було. Журналістів, яких була повна оця ложа, повна, їх нема більше. Ми не пускаємо їх сюди, отак от, тому що там начебто якась шалена небезпека. Чому можна жити по всій країні і під час повітряної тривоги піти в укриття, а у Верховній Раді не можна? Незрозуміло. Але зате ми закрили Верховну Раду, перетворили її на таке абсолютно закрите середовище, в якому відбуваються абсолютно бозна-що, і нічого не демонструємо людям. Я, в принципі, розумію чому не демонструємо, щоб вони не бачили цю ганьбу. Ці два голоси "слуг народу" за пенсійне забезпечення...</p>
<p></p>
<p>ГОЛОВУЮЧИЙ. Ну, і п'ять від другої фракції. Шість, да. Добре.</p>
<p>639 поправка народного депутата Герасимова, Павленка і Гончаренка. Комітетом відхилена. Прошу голосувати.</p>
<p></p>
<p>19:47:38</p>
<p>За-9</p>
<p>Рішення не прийнято.</p>
<p>Наступна поправка. А, далі у нас іде ряд поправок. 640-а, 641-а, 642-а, 643-я, 644-а.</p>
<p>Дмитре Олександровичу, будь ласка.</p>
<p></p>
<p></p>
<p>19:47:55</p>
<p>РАЗУМКОВ Д.О.</p>
<p>Дякую, Руслане Олексійовичу. Я думаю, що треба пройтись ще по важливих питаннях. Ну, по-перше, Роксолано Андріївно, ваше прохання заслухане, вам відмовлено. На жаль, в залі залишилось дуже мало розумних людей. Якщо ви підете, буде ще на одного менше. Це буде точно неправильно. А я все ж таки вважаю, що розумних має бути більше в стінах Верховної Ради України.</p>
<p>І повертаючись до вашого блоку питань, на жаль, ми знову стикаємось з тим, що голосування за пропозиції різних фракцій - і "Слуги народу", і команди "Розумної політики", і "Європейської солідарності", і інших, хто сьогодні ставили пропозиції, вони, на жаль, не набирають необхідної кількості голосів. Я не розумію тих підходів, які є сьогодні, є сьогодні в монобільшості.</p>
<p>Я пам'ятаю засідання комітету. Ну всі наші правки розглядалися в 3 хвилини, загальний таймінг комітету був, я думаю, що десь більше години, плюс-мінус одна година, і за великим рахунком так тисячу правок розглянути неможливо. І ви це добре розумієте, це нефаховий підхід, непрофесійний підхід. Мені хотілося б все ж таки, щоб ми проходили по кожній правці. І я думаю, що тоді б більше ніж 12 чи 13 правок було враховано. Тим більше, що є ті, які точно будуть конфліктами інтересів для деяких наших з вами колег в парламенті. Я думаю, що за це теж треба буде там трошки пізніше відповідати.</p>
<p>Далі у нас теж будуть іти правки, я буду на них наполягати і буду просити вас далі давати відповіді на ті питання, які турбують і мене, і тих, хто нас з вами дивиться, наших виборців.</p>
<p></p>
<p>ГОЛОВУЮЧИЙ. 645 поправка авторства Федини, Фріз. Будь ласка, Фріз.</p>
<p></p>
<p>19:50:05</p>
<p>ФРІЗ І.В.</p>
<p>Дякую, пане Голово. Цією правкою ми пропонуємо збільшити видатки за бюджетною програмою 2601030. Вона стосується виконання державних цільових програм, реформування та розвитку оборонно-промислового комплексу, розроблення, освоєння, впровадження нових технологій, потужностей наявних виробничих та вироблення продукції оборонного призначення. Ми вважаємо, що збільшення видатків за цією програмою має складати понад 5,5 мільярда гривень, адже розвиток власного вітчизняного оборонно-промислового комплексу є запорукою нашої спроможності якісно давати відсіч ворогу в зоні бойових дій.</p>
<p>Тому прошу поставити цю правку на голосування. На жаль, немає колег в залі, але в будь-якому випадку ми можемо це також потім озвучувати під час розгляду правок на підтвердження.</p>
<p>Дякую.</p>
<p></p>
<p>ГОЛОВУЮЧИЙ. 645 поправка авторства Федини і Фріз комітетом відхилена. Прошу голосувати.</p>
<p></p>
<p>19:51:21</p>
<p>За-11</p>
<p>Рішення не прийнято.</p>
<p>Наступна поправка 646 автора Бондаря і Величковича. Будь ласка, Величкович.</p>
<p></p>
<p>19:51:29</p>
<p>ВЕЛИЧКОВИЧ М.Р.</p>
<p>Шановні колеги, наш вітчизняний військово-промисловий комплекс це є те, що може дати Україні не лише зброю перемоги, але і в майбутньому це додаткові фінансові надходження до бюджету від експорту тих технологій, які зараз ми можемо продокувати і апробовувати, і це бачив весь світ. Наші воєнні розробки – це є те, чим можемо гордитися, нашим науковим потенціалом і нашими можливостями.</p>
<p>Тому видається незрозумілим, чому неможливо додати додаткові кошти для нашого ВПК, адже це дасть нам додатково і озброєння для перемоги, і в майбутньому додаткові надходження бюджету. Тому прохання підтримати правку для виділення додаткових майже 5,5 мільярда гривень для нашого ВПК.</p>
<p></p>
<p>ГОЛОВУЮЧИЙ. Поправка 646, авторства Бондаря і Величковича. Комітетом відхилена. Прошу голосувати.</p>
<p></p>
<p>19:52:45</p>
<p>За-11</p>
<p>Рішення не прийнято.</p>
<p>Наступна поправка – 647-а, Герасимов. Будь ласка, Артур Володимирович.</p>
<p></p>
<p>19:52:52</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Підтримка оборонно-промислового комплексу критично важлива для будь-якої країни світу, особливо для України. І, ви знаєте, ми всі пам'ятаємо, як в 2019 році, в 2019-му, 2020-му, зупинялися ракетні програми, зупинялися програми по закупівлі, по розробці українських озброєнь: "Вільха", "Богдана", "Стугна". Апофеозом цієї історії було, коли в листопаді, якщо я не помиляюся, 2022 року була відкрита лінія по виробництву боєприпасів, яка була куплена у 2018-му, і відкрита у 2018-му. Тобто Укроборонпром повторно її відкрив, і виникло питання: що ж воно робило в цю війну?</p>
<p>Окрім цього, хочу нагадати, що одним з ключових елементів цього закону є ПДФО. І рішення проти вилучення ПДФО були прийняті, наприклад, Збаразькою міською радою. І буде дуже цікаво, як за це буде голосувати Василів Ігор Володимирович, обраний якраз у Збаражі.</p>
<p>Дякую за увагу. І прошу правку поставити на голосування.</p>
<p></p>
<p>ГОЛОВУЮЧИЙ. Дякую.</p>
<p>647 поправка. Комітетом відхилена. Прошу голосувати.</p>
<p></p>
<p>19:54:10</p>
<p>За-12</p>
<p>Рішення не прийнято.</p>
<p>648 поправка. Гончаренко, будь ласка.</p>
<p></p>
<p>19:54:16</p>
<p>ГОНЧАРЕНКО О.О.</p>
<p>Олексій Гончаренко. Продовжую правки на підтримку військових і армії.</p>
<p>Правка 648 передбачає виділення коштів безпосередньо на наші Збройні Сили, а саме на розробку цільових програм, щоб ми підіймали власну оборонку, щоб в нас був реальний Укроборонпром, а не укрволонтерпром, де все приносять, привозять волонтери, щоб ми платили гроші нашим військовослужбовцям нарешті ті, які вони заслуговують. Щоби ми піднімали питання демобілізації нарешті і говорили чесно про це, що це потрібно. Щоб ми зайнялись нашими обмежено придатними, щоби ми зайнялись нашими курсантами-строковиками, замість барабанів, серіалів і всього іншого.</p>
<p>Це правка – на військо, на перемогу. Я розумію, що вас тут у залі 30 людей сумарно, нікому це не цікаво, але людям це цікаво. І ми обов'язково покажемо людям, як це все працює, і чому вам байдуже абсолютно…</p>
<p></p>
<p>ГОЛОВУЮЧИЙ. 648 поправка Гончаренка. Комітетом відхилена. Прошу голосувати.</p>
<p></p>
<p>19:55:39</p>
<p>За-10</p>
<p>Рішення не прийнято.</p>
<p>По фракціях покажіть, будь ласка.</p>
<p>Наступна 649 поправка авторства Герасимова, Павленка, Гончаренка.</p>
<p>Гончаренко, будь ласка.</p>
<p></p>
<p>19:55:54</p>
<p>ГОНЧАРЕНКО О.О.</p>
<p>Продовжуємо, наступна правка 649. Я тільки хочу звернути увагу, звернути увагу, що тільки що було голосування за наше військо. Десять депутатів проголосували – за, з них два – зі "Слуги народу". У Верховній Раді 235 "слуг народу", здається, було 250, когось посадили, хтось став колаборантом і його вже на концерті Кобзона, зараз залишилось 235. Два віддали свої голоси за армію, за питання військовослужбовців.</p>
<p>Но ми продовжуємо, тому що я вже це, дев'ята година йде цих усіх поправок, то ми наполягаємо: дайте армії, дайте військовим, дайте поліцейським рятувальникам, дайте всім, дайте залізничникам, дайте мамі, яка отримує 860 гривень. І на все – ні, і на все це знущання – 10 голосів, 2 голоси, 3 голоси. Знущання! У вас є взагалі совість, що про вас думають наші військові там в окопах?!</p>
<p></p>
<p>ГОЛОВУЮЧИЙ. 649 поправка Герасимова, Павленка, Гончаренка. Комітетом відхилена. Прошу голосувати.</p>
<p></p>
<p>19:57:19</p>
<p>За-14</p>
<p>Рішення не прийнято.</p>
<p>По фракціях покажіть. Прекрасно. Йдемо далі.</p>
<p>Наступна поправка 650-а, Железняк не наполягає.</p>
<p>651-а. Железняк не наполягає.</p>
<p>652-а. Железняк не наполягає.</p>
<p>653, 654, 655, 656, 657. Разумков, будь ласка.</p>
<p></p>
<p>19:57:55</p>
<p>РАЗУМКОВ Д.О.</p>
<p>Ні, Руслане Олексійовичу, 653-656, чотири правки візьмемо. Я бачу, що Роксолані Андріївні вже принесли стілець. Будемо відчувати себе як в "Бохо", да? Переходимо в режим повної роботи вже в сидячому режимі. Я зрозумів, так теж можна було. І я думаю, що Сольський зараз заплакав, тому що свого часу, коли приймали землю, він стояв декілька. Роксолано Андріївно, будь ласка, я не проти.</p>
<p>Але якщо ми знову повертаємось до правок, я би хотів зазначити, що вже дев'яту годину, дійсно, боремось з тим, щоб додати нашій армії. Я не розумію, чому монобільшість разом із урядом так виступають проти збільшення фінансування Збройних Сил України? Я думаю, що ми сьогодні ще зможемо поговорити і про освіту, і про інші аспекти нашої життєдіяльності. Але дійсно одним із ключових запитань залишається питання фінансування армії.</p>
<p>Я не можу для себе знайти логічне пояснення, чому досі ви не готові прийняти правки, які б збільшили на майже 11 мільярдів фінансування Збройних Сил України, проголосувати закон в цілому і завершити сьогоднішній робочий день, а не далі стояти і вислуховувати правки, які дійсно правильні і направлені на те, щоб забезпечити фінансування українського війська.</p>
<p>Тому, можливо, ви зміните все ж таки позицію і підтримаєте збільшення на 11 мільярдів, тим більше, що всі джерела ми чітко зазначили.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, наступні поправки: 657, 658, 659, 660, 661-а, так? І 662-а. Разумков, будь ласка.</p>
<p></p>
<p>20:00:00</p>
<p>РАЗУМКОВ Д.О.</p>
<p>Ні, ні, Руслан Олексійович, ви вже шість порахували, а ми ж на чотирьох залишилися. 57, 58, 59-а і 60-а.</p>
<p></p>
<p>ГОЛОВУЮЧИЙ. Ну, ви просто не озвучили нові правила, ви сказали чотири, тому я подумав, що…</p>
<p></p>
<p>РАЗУМКОВ Д.О. Ні, ні, ні, ні, по чотири підемо, я думаю, що так теж буде нормально.</p>
<p></p>
<p>ГОЛОВУЮЧИЙ. Добре.</p>
<p></p>
<p>РАЗУМКОВ Д.О. Роксолана Андріївна, я хотів дізнатися 4 і 360… 4 мільярди 360 мільйонів гривень, які ви виділяєте на Міністерство з питань стратегічних галузей промисловості України. Які цілі закладаються в ці суми, які… це не є, я так розумію, закритою інформацією, інакше б воно йшло по інакшим графам, але я хотів би чітко зрозуміти по позиціям і щоб так як в нас з Марченком зійшлися повністю суми, які витрачаються на Міністерство фінансів. Він зміг відповісти на запитання, що куди як іде.</p>
<p>Я якраз в даному випадку не сперечаюся, що це, можливо, правильні правки, але я хотів би і думаю, що всі, хто сьогодні в залі і поза його межами, почути, куди ці кошти направляються.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, коротко позиція.</p>
<p></p>
<p>20:01:19</p>
<p>ПІДЛАСА Р.А.</p>
<p>В Міністерства з питань стратегічних галузей промисловості одна програма. Вона називається "Виконання державних цільових програм реформування та розвитку оборонно-промислового комплексу, розроблення і впровадження нових технологій, а також нарощування наявних виробничих потужностей для виготовлення продукції оборонного призначення". Якщо казати по-простому, то Мінстратегпром здійснює розгортання виробництва в Україні зброї та боєприпасів. До речі, української зброї, про яку трохи раніше говорили наші колеги народні депутати, таку як "Нептун", таку як "Стугна", такі, як наші боєприпаси, які виробляються тільки зараз в Україні радянського зразка.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Бакумов з процедури.</p>
<p>Включіть, будь ласка, мікрофон Бакумова.</p>
<p></p>
<p>20:02:24</p>
<p>БАКУМОВ О.С.</p>
<p>Шановні народні депутати, я хотів би звернутися до кожного із вас і сказати: будь ласка, не насміхайтеся над людиною, над нашим колегою, над народним депутатом України, який годинами, яка годинами стоїть за трибуною і відповідально виконує і реалізовує свої функції та повноваження як голови комітету, який уповноважив її відстоювати законопроект. Якщо нашій колезі принесли стілець, тому що зрозуміло, це незручно, не просто незручно, а навіть складно стояти за трибуною годинами (скільки?) понад 7 годин. До цього треба ставитися із розумінням, а не посміхатися над цим.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 661, 662. <i>(Шум у залі)</i></p>
<p>Ну, я вже зайшов. Я потім вам дам цю поправку. Зараз Дмитро Олександрович, його поправки: 661, 662, 664, 665... <i>(Шум у залі)</i></p>
<p>Ми ж пояснили всі, колеги.</p>
<p>Будь ласка, Дмитре Олександровичу. 661, 662, 664, 665.</p>
<p></p>
<p>20:03:50</p>
<p>РАЗУМКОВ Д.О.</p>
<p>664-а, Руслане Олексійовичу, крайня.</p>
<p>Я насправді вважаю, що правильно колеги говорять, Роксолана Андріївна молодець, вона стоїть більше 8 годин, і насправді над нею ніхто не посміхається, тому що вона на відміну від багатьох голів комітетів може відповідати не лише за зону своєї відповідальності відверто. Я про це сьогодні вже говорив і повторюю. Але прогинатися теж не варто. Я не думаю, що це комусь зарахують.</p>
<p>Але якщо ми говоримо про правки. Роксолано Андріївно, я хотів би тоді запитати: скільки до цього було виділено, у вас є це в таблицях, це відкрита інформація, на Мінстратегпром і фактично на Укроборонпром. Куди подівся минулий очільник, ми знаємо, він поїхав покорять інші напрямки. Але ефективність цих грошей залишає бажати кращого. Тому тут немає питань до Камишіна сьогодні об'єктивно. Але хотілося б зрозуміти, чи не відбудеться так, як це було раніше: гроші отримають і їх згублять.</p>
<p>Чи проводили ви аналіз під час підготовки цього законопроекту до того, щоб чітко розуміти, наскільки ефективно проводив комітет, наскільки ефективно ви зможете ці кошти використовувати? Я маю на увазі держава зможе ці кошти ефективно використовувати в особі вищезазначеного міністерства. Впевнений, що ви і на це зможете відповісти.</p>
<p></p>
<p>ГОЛОВУЮЧИЙ. Коротко позиція комітету, будь ласка.</p>
<p></p>
<p>20:05:36</p>
<p>ПІДЛАСА Р.А.</p>
<p>В них в цьому році вже було фінансування у розмірі 7 мільярдів 600 мільйонів гривень, вони його використовують. Вони його не тільки на Укроборонпром використовують, тому що виробництво боєприпасів та зброї в Україні здійснюється і на державних підприємствах, які не є частиною Укроборонпрому, і на приватних підприємствах, і навіть державне оборонне замовлення виконують приватні підприємства з виробництва зброї. Але щодо контролю ефективності використання цих коштів ми запропонували поправку зокрема до законопроекту 10037, наступного, який ми будемо розглядати, що Комітет з питань оборони, в який входять представники усіх фракцій, буде погоджувати напрями використання цих коштів.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, далі 665-а. А, будь ласка. Артур Володимирович, да, будь ласка.</p>
<p></p>
<p>20:06:39</p>
<p>ГЕРАСИМОВ А.В.</p>
<p>Шановний Руслан Олексійович, ми прийняли рішення йти по таблиці. Я хочу під стенограму ще раз до вас звернутися. Рішення йти по таблиці означає, що ми переходимо від правки до правки і ми зараз дійшли до 663 поправки, яка врахована. Згідно Регламенту і згідно рішення президії ми зараз маємо перейти до голосування за неї. Я прошу поставити 663 правку на підтвердження.</p>
<p>Дякую вам за увагу.</p>
<p></p>
<p>ГОЛОВУЮЧИЙ. Артур Володимирович, ви трошки вже неуважні, розумію, всі втомились, ми вже пройшли 664 поправку. І тому далі я оголошую 665-а, 666-а, 667-а, 668-а. Разумков, будь ласка.</p>
<p></p>
<p>20:07:20</p>
<p>РАЗУМКОВ Д.О.</p>
<p>А в цьому випадку і 69-а. Давайте, щоб якось разнообразить цей процес.</p>
<p>Роксолана Андріївна, запитання щодо Фонду державного майна в нас було. Міністерство соціальної політики України. Скажіть, будь ласка, тут закладено 16,5 мільярда гривень додаткових. На які потреби ці кошти мають піти з урахуванням того, що за останній час ми почули позицію міністра, яка розповідала про те, що будуть скорочувати виплати? І, на жаль, це питання зависло в повітрі, ми не маємо до кінця розуміння і наші з вами виборці не мають до кінця розуміння, що малося на увазі, що в них заберуть, які їх соціальні гарантії будуть зменшені, звужені, що заборонено Конституцією… Я хотів би всім вам нагадати, що звуження соціальних гарантій, погіршення їх для наших з вами співгромадян забороняє Основний Закон нашої держави. А паралельно з цим ми бачимо збільшення фінансування міністерства на 16,5 мільярда, 16 мільярдів 511 мільйонів.</p>
<p>Скажіть, будь ласка, куди саме плануються ці кошти? Ми з нашою командою пропонували різні варіанти: і збільшення прожиткового мінімуму, і збільшення прожиткового мінімуму для дитини, і багато інших речей в минулому бюджеті, коли приймався бюджет на 23-й рік, вони також були відхилені, і також будемо це пропонувати до бюджету на 24-й рік. Але, оскільки зараз ми говоримо про зміни в бюджет на 23-й рік, я хотів би зрозуміти, що саме тут було закладено, куди ви направляєте, плануєте направити 16 мільярдів 511 гривень?</p>
<p></p>
<p>ГОЛОВУЮЧИЙ. Будь ласка, коротко позицію.</p>
<p></p>
<p>20:09:28</p>
<p>ПІДЛАСА Р.А.</p>
<p>Це не видатки на міністерство. Це видатки на соціальний захист громадян, які потрапили у складні життєві обставини, зокрема в даному випадку в даному законопроекті для виплат внутрішньо переміщеним особам, які мають здійснитися в найближчі три місяці.</p>
<p></p>
<p>ГОЛОВУЮЧИЙ. Шановні колеги, наступні поправки: 670, 671, 672, 673.</p>
<p>Будь ласка, Дмитро Олександрович.</p>
<p></p>
<p>20:09:57</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Роксолана Андріївна, приймався бюджет на 2023 рік, де такі видатки мали бути враховані. Скажіть, будь ласка, на скільки у нас збільшилась кількість людей, які потребують такої підтримки держави? Якщо вона збільшилась, то на скільки, і який розрахунок цих 16,5 мільярда? Якщо вона не збільшилась, то чому в бюджеті не були закладені гроші для виплат нашим з вами співвітчизникам, які постраждали від російської агресії? Чому вони невраховані були в бюджеті, коли приймали його в листопаді 2022 року? Чому ситуація повторюється така, яка була з зарплатами для наших захисників… доплатами, вибачте, для наших захисників, коли "тридцятку" просто в тихеньку забрали і розповідали про те, що це нас військові попросили. Попросили, щоб їм не виплачували 30 тисяч доплати. Якщо ці кошти не були враховані в бюджеті на 2023 рік, то я хотів би зрозуміти, чому, хто за це несе персональну відповідальність. І чи готові ви конкретно назвати цих людей? Це голова комітету ваш попередній, це Міністерство фінансів, це члени комітету? Це ті народні депутати, які за це голосували. Але все ж таки питання достатньо просте. Скільки людей додалося до внутрішньо переміщених? Раз. І якщо ні, якщо така цифра не зростала серйозно, то зазначте, чому вони не були враховані в бюджеті на 2023 рік.</p>
<p>Дякую. Ці три місяці. Чи ви думали, що вони не доживуть до цього терміну?</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Далі… Будь ласка, Роксолана Андріївна, якщо маєте бажання, відповідь.</p>
<p></p>
<p>20:12:07</p>
<p>ПІДЛАСА Р.А.</p>
<p>Я тут можу посилатися лише на дані, які дають міністерства і офіційні посадові особи, які відповідають за питання внутрішньо переміщених осіб. Зокрема, 1 вересня віцепрем'єр-міністерка Ірини Верещук заявляла про те, що кількість переселенців із вересня 2022 збільшилася на 300 тисяч осіб.</p>
<p></p>
<p>ГОЛОВУЮЧИЙ. Шановні колеги, далі. 674, від 674 до 677 – це поправки Железняка, Хлапука і Цабаля. Вони не наполягають.</p>
<p>Далі. 678, 679, 680, 681, 682. Будь ласка, Разумков.</p>
<p></p>
<p>20:12:57</p>
<p>РАЗУМКОВ Д.О.</p>
<p>Руслан Олексійович, лише з поваги до вас, п'ять беремо правок, добре.</p>
<p></p>
<p>ГОЛОВУЮЧИЙ. Так ви ж так сказали.</p>
<p></p>
<p>РАЗУМКОВ Д.О. Ні, я до цього чотири брав, але добре, зараз п'ять.</p>
<p></p>
<p>ГОЛОВУЮЧИЙ. Дякую вам за повагу. Дякую і це навзаєм. Дякую.</p>
<p></p>
<p>РАЗУМКОВ Д.О. Роксолано Андріївно, я розумію, що ви дійсно не можете знати все, але чи надавало Міністерство соціальної політики обґрунтування на ці 16 з половиною мільярдів? Я це запитую не просто так, тому що ми з вами сьогодні багато речей спільно змогли знайти, пояснити, деякі з них коректні і правильні, а деякі з них абсолютно алогічні і незрозуміло чому за це готова голосувати монобільшість, не підтримуючи збільшення доплат для наших з вами захисників.</p>
<p>Але тим не менше, якщо з'являється цифра, це ж не 3 гривні, в 16 з половиною мільярдів гривень, тут є і заступник міністра, і міністр фінансів, я думаю, що якщо є така можливість, хай можливо б вони пояснили, звідки вона взялася і на які потреби йде. Це абсолютно без сарказму, дійсно, ви не можете знати все.</p>
<p>І або тоді давайте зупинимо, запросимо міністра соціальної політики, хай вона пояснить куди планують направити такі кошти, або якщо є така можливість і інформація у присутніх міністрів, щоб вони її надали.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Роксолана Андріївна, якщо хочете, відповідайте, будь ласка.</p>
<p></p>
<p>20:14:31</p>
<p>ПІДЛАСА Р.А.</p>
<p>Да, можу відповісти. 16,5 мільярда гривень, якщо розділити на три місяці, це 5,5 мільярда гривень на місяць. Якщо ми беремо до уваги заяву пані Ірини Верещук, що з'явилося 300 тисяч нових внутрішньо переміщених осіб і ділимо суму на кількість цих осіб, то ми отримуємо, що одна особа буде отримувати близько 18 тисяч гривень. Я не думаю, що це космічна сума, проти якої ми як депутати повинні зараз боротися, але ви маєте рацію. Тому зараз присутній в залі заступник міністра фінансів Роман Єрмоличев, який якраз відповідає за фінансування гуманітарної сфери, і, можливо, він щось додатково прокоментує з цього питання.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, йдемо далі. Далі: 683, 684, 685, 686 і, сподіваюся, 687.</p>
<p>Дмитро Олександрович, будь ласка.</p>
<p></p>
<p>20:15:47</p>
<p>РАЗУМКОВ Д.О.</p>
<p>Роксолана Андріївна, я зараз попрошу просто колег подивитися, тому що я теж не хочу помилитися. Але, якщо я не помиляюся, то для внутрішньо переміщених осіб не передбачена доплата 18 тисяч гривень, я лише – за. Але, я думаю, що це варто було б зробити для всіх, дивлячись на заступника міністра, який показує, що, мабуть, ні. Правильно я розумію?</p>
<p>Я думаю, що було б, да, коректно отримати відповідь від профільного, щоб не підставляти голову комітету, об'єктивно. Тому, якщо можна, дати інформацію про те, куди направляються 16,5 мільярда і яка виплата передбачена для внутрішньо переміщених осіб?</p>
<p></p>
<p>ГОЛОВУЮЧИЙ. Будь ласка, Єрмоличев.</p>
<p></p>
<p>РАЗУМКОВ Д.О. Я задам питання, Руслан Олексійович. Чи це суми додаткові на тих людей, які додалися до цього переліку, про тих 300 тисяч, про які говорить Роксолана Андріївна, або в доплати виплати переселенцям не були враховані під час формування бюджету на 2023 рік.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, дайте слово. Єрмоличев, будь ласка.</p>
<p></p>
<p>20:17:22</p>
<p>ЄРМОЛИЧЕВ Р.В.</p>
<p>Шановний Дмитро Олександрович! Потреба у збільшенні видатків, виходячи із об'єктивних факторів, на сьогодні виплачується допомога близько 2 мільйонам внутрішньо переміщених осіб. При формуванні бюджету в минулому році кількість була значно менша, тому видатки у сумі 57 мільярдів, які були заплановані в бюджеті, який був прийнятий, не вистачає до кінця року, щоб виплатити в повному обсязі для внутрішньо переміщених осіб відповідну допомогу. Середня виплата мінімальна складає 2 тисячі на дорослого і 3 тисячі на дитину.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>688, 689, 690, 691, 692, Дмитро Олександрович, будь ласка.</p>
<p></p>
<p>20:17:56</p>
<p>РАЗУМКОВ Д.О.</p>
<p>Дякую, пане заступнику. Насправді абсолютно коректна відповідь: 2 тисячі для дорослих, 3 тисячі для дітей і інвалідів, якщо я не помиляюсь. Але не 18, Роксолана Андріївна. І я думаю, що варто було б, щоб на комітет все ж таки приходили не лише представники Міністерства фінансів, а і профільних міністерств і доповідали по своїм галузям. Тому що віддуватися виключно Міністерству фінансів, теж так собі виглядає, добре, що вони це знають. А якщо б не знали, зараз би мали би закрити засідання, в цілому б вже мали закрити засідання, але тим не менш. Потім виходити і пояснювати, чому не виділили додаткові кошти для внутрішньо переміщених осіб.</p>
<p>І до вас тоді прохання при підготовці бюджету на 2024 рік врахувати ті помилки і прогалини, які були недорахування, для того, щоб потім у вересні або в жовтні наступного року знову не піднімати це питання. Щоб грошей зі старту, вибачте за сленг, нам вистачило для людей, які найбільше постраждали від війни і сьогодні є внутрішньо переміщеними особами, які потребують додаткової підтримки від держави.</p>
<p>А паралельно з цим звертаюсь до вас з проханням разом з Міністерством фінансів пошукати додаткові ресурси для забезпечення виплат, можливо, 2-3 тисячі, про які ми сьогодні говоримо, – це замало. Краще, щоб було так, як це сказали ви про 18 тисяч гривень. Тому я впевнений, що у вас вистачить професіоналізму пошукати додатковий ресурс.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, далі поправка 693, 694, 695, 696, 697. Дмитро Олександрович, будь ласка.</p>
<p></p>
<p>20:19:46</p>
<p>РАЗУМКОВ Д.О.</p>
<p>Дякую, Руслане Олексійовичу. Роксолано Андріївно, програма "Державне агентство відновлення та розвитку інфраструктури України" - 5 мільярдів 970 мільйонів. У нас, знаєте, на жаль, по багатьом напрямкам працює правило: у семи няньок дитя без ока. Так і з дронами, наприклад, коли у нас дронами займаються і Мінцифра, дронами займається Міністерство оборони, дронами займається і Держспецзв'язок, і всі, кому це варто і не варто, і Міністерство стратегічних галузей, і Укроборонпром, і всі, всі, всі. А потім, коли приїздиш на фронт і задаєш питання хлопцям і дівчатам, коли ви бачили армію дронів, ну, в залі не хочу говорити відповідь, але щось позитивного я дуже мало почув. Не знаю, куди воно їде, куди воно летить, але до передка воно нашого не долітає. Дуже сподіваюся, що скоро ця ситуація зміниться і дійсно ми зможемо це забезпечити.</p>
<p>Але повертаючись до запитання. Скажіть, будь ласка, куди планується направити ці майже 6 мільярдів гривень, на які потреби. Але, якщо можна, більш розлого, не просто, що це є програма, на яку ми перерахували 6,5 мільярда гривень і після цього пов'язані з заступником Офісу Президента компанії їх розпиляють в Ірпені, Бучі і Гостомелі. А все ж таки, щоб ми розуміли, і колеги, які присутні в залі розуміли, за що вони будуть голосувати або не будуть голосувати при прийняття цього законопроекту.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, коротко позиція комітету.</p>
<p></p>
<p>20:21:36</p>
<p>ПІДЛАСА Р.А.</p>
<p>Ми вже говорили сьогодні про це, це грант Європейського Союзу на швидке відновлення для реконструкції пошкоджених об'єктів внаслідок агресії Російської Федерації.</p>
<p>Відповідний перелік буде, я думаю, формуватися, точніше, я майже впевнена в цьому, в Державному агентстві відновлення за поданням органів місцевого самоврядування, тобто вони самі будуть говорити, що їм потрібно відновити в першу чергу, які об'єкти для них є пріоритетні. Я думаю, сподіваюсь, що там не буде зловживань.</p>
<p>А щодо витрачання коштів, ніхто не контролює краще витрачання грошей, ніж наші донори, особливо Європейський Союз, які надають їх Україні, особливо на безповоротній основі. Я думаю, що вони з Державного агентства всю душу витрясуть за ці 6 мільярдів гривень.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 698, Лаба не наполягає.</p>
<p>699, 700, 701, 702. 703. Дмитро Олександрович, будь ласка.</p>
<p></p>
<p>20:22:49</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Роксолано Андріївно, мені б хотілося, щоб ви були праві щодо душі. Але, дивлячись на багатьох наших з вами "колег" (в лапках), я зараз навіть не про парламент, я про інші інституції, там душі не було, немає і не буде. Там порожнеча і єдине бажання заробити. Їм байдуже, на чому вони заробляють, в тому числі на грошах, які направлені на те, щоб діти не сиділи взимку без світла. Вони їх залюбки крадуть, перераховуючи на пов'язані компанії з видобутку сонячної електрики. Розумієте? Спокійно, і їх нічого там не бентежить. Спокійно перераховують мільйони гривень в державі, яка страждає від російських обстрілів по об'єктах критичної інфраструктури, замість того, щоб готуватися до того, що в нас можуть бути блекаути, в минулу зиму і в цю зиму.</p>
<p>Мені дивно сьогодні дивитися, говорити сьогодні про виділення такої великої суми на потреби відновлення інфраструктури в першу чергу, я так розумію, ми говоримо про електричні мережі. Ні? Тоді, якщо можна, ви мене поправите, на що. Але в будь-якому випадку, що б це не було, теплопостачання, електрика, газозабезпечення, коли ми це робимо з вами, намагаємось виділити 5 жовтня, ну це виглядає трохи дивно, тому що цієї суми на все відновлення нам точно не вистачить, тому що там мова йде про мільярди доларів, а для поточного ремонту ми втратили час. Чому тоді раніше ми не заносили окремим законопроектом таку пропозицію чи це вона тільки з'явилась? Будь ласка, дайте відповідь.</p>
<p></p>
<p>ГОЛОВУЮЧИЙ. Якщо можна, коротко, Роксолано Андріївно.</p>
<p></p>
<p>20:24:57</p>
<p>ПІДЛАСА Р.А.</p>
<p>Ну раніше цих грошей не було, це новий грант, який з'явився і який ми вносимо в державний бюджет. Вони будуть використовуватись на відбудову об'єктів, які зруйновані. Це не обов'язково мають бути електричні мережі, тому що на електричні мережі ми вже виділяли гроші з фонду ліквідації. Я вам нагадаю, що у нас кожного дня відбуваються, кожного дня руйнуються якісь важливі соціальні об'єкти.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, далі.</p>
<p>Поправки від 704-ї до 712-ї. Це Железняк, Хлапук і Цабаль. Вони не наполягають на своїх поправках.</p>
<p>Далі, 713-а. Микиша. Наполягаєте?</p>
<p>Будь ласка, Дмитре.</p>
<p></p>
<p>20:25:36</p>
<p>МИКИША Д.С.</p>
<p>Ми багато говоримо про те, що як далі буде функціонувати загалом система освіти і що ми будемо робити з тими перспективними кадрами, які будуть формувати фактично і політику в майбутньому, і в першу чергу розробляти і створювати інновації, за допомогою яких ми й будемо перемагати нашого ворога на полі бою, створюючи нові і дрони, і нову зброю, і нову техніку військову.</p>
<p>І моя правка якраз про те, що у нас функціонує Фонд розвитку інновацій і Міністерство цифрової трансформації, оптимізуючи свої видатки, перераховувало кошти, я навпаки пропоную залишити якраз у цьому фонді кошти і навпаки ще додати 18 мільйонів. Бо якраз через цей Фонд розвитку інновацій за допомогою його ми будемо допомагати тим, хто створює ці інновації, які допоможуть нам у боротьбі проти агресора.</p>
<p>Тому прошу підтримати. Будь ласка, на голосування її.</p>
<p></p>
<p>ГОЛОВУЮЧИЙ. 713 поправка авторства Микиші. Комітетом відхилена. Прошу голосувати.</p>
<p></p>
<p>20:26:57</p>
<p>За-14</p>
<p>Рішення не прийнято.</p>
<p>614-а, Неклюдов. Не наполягає.</p>
<p>715-а, 716-а, 717-а, 718-а і 719. Дмитро Олександровичу, будь ласка.</p>
<p></p>
<p>20:27:13</p>
<p>РАЗУМКОВ Д.О.</p>
<p>Дякую. Шановні колеги, ми сьогодні вже обговорювали схожі правки про поділення Державного дорожнього фонду для того, щоб 50 відсотків направити на потреби сектору безпеки і оборони. Ви минулого разу це не підтримали, я розумію, що зараз потенціалу в залі також немає за це проголосувати. Але я ще раз хотів би зазначити, Роксолано Андріївно, я ще раз хотів би зазначити: те, що ви пропонуєте в законопроекті про зміни до Державного бюджету 10037, де Державний дорожній фонд ви просто направляєте в загальний котел бюджету, то потім, коли знову будуть стрясати скандали, пов'язані з неефективною роботою деяких, не всіх, військових адміністрацій, коли вони закуповували в укриття пательні по сотні тисяч гривень, коли вони купували конструктори, коли вони купували, там, ударні установки, коли вони багато чого іншого робили, за що треба буде, щоб з них потім витрясли душу, і не лише душу, а і багато інших речей, які дозволяють їм розмножуватись в тому числі, то я думаю, що, можливо, все ж таки треба було б направити ці кошти на потреби Збройних Сил України безпосередньо.</p>
<p>Хочете, давайте 50 відсотків в бюджет, а по 25 на доплати нашим захисникам і захисницям і 25 відсотків на те, щоб забезпечити їх якісною зброєю, яка буде стріляти, їздити і знищувати ворога, а не стояти металобрухтом, тому що ми не змогли забезпечити її ремонт.</p>
<p>Тому ще раз прошу, колеги, ці правки я буду ставити на голосування. Прошу їх підтримати і проголосувати. Дві правки поставте, будь ласка, Руслан Олексійович.</p>
<p></p>
<p>ГОЛОВУЮЧИЙ. Мова йде про поправки ваші 715, 716, вірно? Якщо можна, коротко.</p>
<p></p>
<p>20:29:34</p>
<p>ПІДЛАСА Р.А.</p>
<p>Я хочу сказати, що ви ж говорите про 10037, ми його будемо завтра обговорювати, думаю, не менше, ніж 10038. <i>(Шум у залі)</i></p>
<p>Так, так і пропонуємо.</p>
<p></p>
<p>ГОЛОВУЮЧИЙ. Шановні колеги, 715 поправка, авторства Разумкова. Комітетом відхилена. Прошу проголосувати.</p>
<p></p>
<p>20:30:13</p>
<p>За-11</p>
<p>Рішення не прийнято.</p>
<p>716 поправка, авторства Разумкова і колег. Комітетом відхилена. Прошу голосувати.</p>
<p></p>
<p>20:30:34</p>
<p>За-10</p>
<p>Рішення не прийнято.</p>
<p>Наступна поправка: 720, 721, 722, 723, 724. Разумков Дмитро Олександрович, будь ласка.</p>
<p></p>
<p>20:30:45</p>
<p>РАЗУМКОВ Д.О.</p>
<p>Дякую, Руслан Олексійович. Давайте перейдемо до нашого майбутнього: до наших з вами дітей, їх освіти.</p>
<p>Ви в цьому бюджеті, змін до бюджету, пропонуєте виділити додатково 572 мільйони 756 тисяч на Міністерство освіти. Я хотів би дізнатись, на які потреби Міністерство освіти сьогодні робить запит для того, щоб отримати такі ресурси. Чи їм, як казав Гончаренко, не вистачає на премії, пожиттєві, непожиттєві, різні. Просто хотілося б зрозуміти, на які потреби будуть йти ці кошти. Це доплати нашим вчителям, це створення, відновлення шкіл, це оновлення матеріально-технічної бази для дітей. Тому що насправді наші діти – це наше майбутнє, це не пусті, не порожні слова, я впевнений, що всі це розуміють. І коли вони їдуть вчитися в Польщу, їдуть вчитися в інші держави, ми їх втрачаємо, дуже часто вони не повертаються, дуже часто вони залишаються там. А нам треба створити умови, які дозволять їм отримувати якісну освіту тут, ходити в очні школи, мати гарних вчителів, які не поїхали так само шукати кращої долі за кордоном.</p>
<p>Тому хотілося б зрозуміти, на які потреби ви закладаєте ці більш ніж пів мільярда гривень, фактично там майже 600 мільйонів? Дякую.</p>
<p></p>
<p>ГОЛОВУЮЧИЙ. Будь ласка, коротко.</p>
<p></p>
<p>20:32:34</p>
<p>ПІДЛАСА Р.А.</p>
<p>Це друк підручників для 5-го і 6-го класів для предметів з Нової української школи. Тому що 5-их і 6-их класів в НУШ ще не було.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, наступна поправка 725, Микиша. Наполягаєте? Будь ласка.</p>
<p></p>
<p>20:32:49</p>
<p>МИКИША Д.С.</p>
<p>Я проговорю, а голосувати не буду. Правка якраз на 5,9 мільярда програм, але в цій програмі, в цьому законопроекті не тільки про це. Давайте говорити, що 10038 – це в першу чергу ми розподіляємо залишки – залишки, в першу чергу, від загального та спеціального фонду місцевих бюджетів. І саме в цих бюджетах дуже-дуже багато коштів зосереджується завдяки тому, що місцеві ради, місцеві виконавчі їх органи акумулюють ці кошти для того з різних програм, щоб потім використати на свої ж нужди, свої потреби, щоб перерозподілити їх із початком нового бюджетного року. Це перше.</p>
<p>Друге. Давайте так, завтра буде 10037, який, я переконаний, більшість зали проголосує і заберуть ПДФО. А от реверс від цього року деякі громади якраз залишають у цих залишках, щоб потім з них заплатити реверс. І ми зараз заберемо ПДФО військовий, і потім заберемо ще реверс.</p>
<p></p>
<p>ГОЛОВУЮЧИЙ. Далі, будь ласка, 726, 727, 728, 729, 730. Дмитро Олександрович, будь ласка.</p>
<p></p>
<p>20:34:02</p>
<p>РАЗУМКОВ Д.О.</p>
<p>До 729-ї, Руслан Олексійович. Давайте, зараз і проголосуємо, якраз будуть правки хороші, ви їх підтримаєте.</p>
<p>Але, Роксолано Андріївно, я, в принципі, очікував від вас відповідь щодо підручників. Я хотів би вам нагадати, я не знаю, чи знаєте ви чи не знаєте, що в минулому році Міністерство освіти виділило 9 мільярдів на підручники. 9 мільярдів! І на одній зустрічі. А знаєте, де підручники? От як вам так пом'якше сказати? Ніде! І ми знову виділяємо кошти? А де минулий міністр? Де прем'єр? Прем'єр за це топив, за 9 мільярдів. А знаєте, що зараз прем'єр каже? Вкрали. Якщо я неправду кажу, хай він вийде і скаже, що він такого не казав. 9 мільярдів, каже, вкрали. Немає підручників. Куди поділись? Миші з'їли. Розумієте?</p>
<p>А ви ще кажете, давайте ще трошки їм виділимо. Щоб ще трошки вкрали? Де 9 мільярдів, які в минулому році були направлені на підручники? Якщо їх немає, якщо їх дійсно вкрали, то це теж не треба виділяти. Треба розібратися, куди вони їх поділи і хто за це несе відповідальність. А після цього сідати, а може когось саджати. Так як про це казав Руслан Олексійович: "В рамках діючого законодавства".</p>
<p>Але поки що ми не бачимо цих 9 мільярдів, будь ласка, поясніть, куди вони ділись і чому ми ще хочемо виділити 600 мільйонів?</p>
<p></p>
<p>ГОЛОВУЮЧИЙ. Коротко позиція комітету.</p>
<p></p>
<p>20:36:01</p>
<p>ПІДЛАСА Р.А.</p>
<p>В минулому році взагалі не виділи гроші на друк підручників.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 730-а. Петро Олександрович, пропускаємо й ідемо далі?</p>
<p>731, 732, 733, 734, 735 – це авторства Железняка і колег, вони не наполягають.</p>
<p>Далі, 736, 737, 738, 739 і 740. Дмитро Олександрович, будь ласка.</p>
<p></p>
<p>20:36:31</p>
<p>РАЗУМКОВ Д.О.</p>
<p>Ні, Руслане Олексійовичу, 36-39. Роксолано Андріївно, ви можете поспілкуватися з представниками місцевої влади. Саме вони, з їх коштів були виділені 9 мільярдів на підручники, 9 мільярдів. Я думаю, що Міністерство фінансів зможе це підтвердити. Сергій Михайлович, скажіть, будь ласка, в минулому році 9 мільярдів на підручники було направлено з місцевої влади, забирали такий ресурс? Якщо будемо… Добре, подивимося. Я думаю, що, виходячи з цього, варто було б тоді спочатку розібратися, можливо, я помиляюся, можливо, ні і треба було б з цього виходити далі і приймати рішення чи виділяти додаткові кошти.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Далі 740, 741, 742, 743, 744-а і, можливо, 745-а, Дмитро Олександрович, як ви забажаєте. Будь ласка.</p>
<p></p>
<p>20:37:37</p>
<p>РАЗУМКОВ Д.О.</p>
<p>Ні, ні, Руслан Олексійович, ви тут розігналися, вже по шість берете. Я ж рахую нормально, ви ж знаєте. До 45-ї, п'ять і те лише з поваги до Роксолани Андріївни. Дякую.</p>
<p>Роксолана Андріївна, скажіть, будь ласка, Уповноважений із захисту державної мови, я зараз не кажу, там, важливий це аспект, неважливий аспект, але я знаю, що для… особливо для мажоритарників, особливо для народних депутатів з Західної України, а для багатьох і зі Східної, з Центральної України, по-різному, тут я не можу казати за кожного народного депутата, питання уповноваженого достатньо важливе.</p>
<p>Скажіть, будь ласка, на базі чого було прийнято рішення Міністерством фінансів, комітетом зменшити видатки на Уповноваженого з державної мови на, зараз скажу вам суму, на скільки ви вирішили зменшити, а, на 700 тисяч гривень. У зв'язку з чим було прийнято таке рішення? Просто для розуміння.</p>
<p>Дякую.</p>
<p></p>
<p>ГОЛОВУЮЧИЙ. Роксолана Андріївна, будь ласка.</p>
<p></p>
<p>20:38:51</p>
<p>ПІДЛАСА Р.А. …змін до Державного бюджету на 2023 рік Міністерство фінансів звернулося до всіх розпорядників бюджетних коштів з проханням надати інформацію наскільки вони можуть зекономити до кінця року кошти, і скільки можемо зняти видатків у державному бюджеті з їхніх програм. Секретаріат Уповноваженого з захисту державної мови у зв'язку з тим, що у них, на жаль, недоукомплектований штат, погодилися скоротити свої видатки добровільно на 700 тисяч гривень. В даному бюджеті насильно ні в кого ніякі видатки в гуманітарній сфері не забирали.</p>
<p></p>
<p>ГОЛОВУЮЧИЙ. Дякую.</p>
<p>745, 746, 747, 748, 749. Дмитре Олександровичу, будь ласка.</p>
<p></p>
<p>20:39:47</p>
<p>РАЗУМКОВ Д.О.</p>
<p>Дякую, Руслане Олексійовичу.</p>
<p>Сергію Михайловичу, Роксолано Андріївно, я маю на увазі, коли говорю про 9 мільярдів, це залишки, які забрали, залишалися від місцевої влади і фактично там були закладені підручники. Тут я думаю, що ви підтримуєте. І позицію Прем'єр-міністра, що зараз незрозуміло, куди ці гроші ділися, і за це має відповідати Міністр освіти, який вже пішов, це вже правда. Я правильно розумію? Що такі 9 мільярдів були. Трошки по-інакшому вони були, називалися, не минулого, цього року. З них 3 на підручники. Правильно? Ні? А скільки? Куди гроші ділися? Назвемо це так. На жаль, відповіді на це ми поки що не чуємо. Я сподіваюся, що зможете відповісти – або профільний комітет або Міністр фінансів, якщо колеги не будуть заперечувати.</p>
<p>Роксолано Андріївно, ви не будете заперечувати, якщо ми попросимо Міністра фінансів чи профільних заступників це зазначити? Я думаю, що це важливе запитання. Якщо вони нададуть фахову відповідь, це буде коректно, тому що сьогодні дуже багато запитань саме до цих 9 мільярдів.</p>
<p></p>
<p>ГОЛОВУЮЧИЙ. Будь ласка, хто? Марченко.</p>
<p></p>
<p>20:41:13</p>
<p>МАРЧЕНКО С.М.</p>
<p>Шановний Дмитре Олександровичу, дійсно був залишок освітньої субвенції 3,2 мільярди, які ми спрямували в першу чергу на "Нову українську школу", а залишок буде спрямований на виплату заробітних плат вчителям. На підручники ці кошти не були спрямовані.</p>
<p></p>
<p>ГОЛОВУЮЧИЙ. Дякую.</p>
<p>Ідемо далі. 750, 751, 752, 753, 754. Дмитро Олександрович, будь ласка.</p>
<p></p>
<p>20:41:43</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Наступне запитання це Міністерству молоді і спорту. Це те міністерство, яке якраз, дякуючи недолугим висловам Секретаря Ради національної безпеки і оборони, не представляє, я маю на увазі наших спортсменів, не представляє Україну. Це якраз ті хлопці і дівчата, які привозять медалі, привозять повагу до нашої держави з міжнародних змагань, а для Ради національної безпеки це ніхто, тому що в нас лише за версією Данілова є чотири особи, які можуть представляти державу. Хоча, відверто, я думаю, що багато з тих хлопців і дівчат набагато більше роблять для нашої країни, нашої держави чим велика частина наших чиновників, відверто.</p>
<p>І я не зовсім розумію, чому ми зменшуємо фінансування Міністерства спорту. Ми повинні допомагати розвивати цю галузь. У нас, на жаль, відбулося ганебне явище, коли не пускали наших спортсменів, які могли б привести перемогу над рашистами не лише на фронті, так як це відбувається сьогодні, дякуючи Збройним Силам України, а і тому, що знищили би їх в спортивному плані на різних аренах. Саме міністр цьому заважав і робив все для того, щоб вони туди не поїхали.</p>
<p>Скажіть, будь ласка, зменшення на 700, вибачте, на, зараз я подивлюсь Міністерство спорту, на 43 мільйони гривень, майже 44 мільйони гривень – це чия ініціатива і у зв'язку з чим вона відбувається?</p>
<p></p>
<p>ГОЛОВУЮЧИЙ. Роксолана Андріївна, коротко, будь ласка.</p>
<p></p>
<p>20:43:45</p>
<p>ПІДЛАСА Р.А.</p>
<p>Це їхня ініціатива.</p>
<p></p>
<p>ГОЛОВУЮЧИЙ. Дякую. Дякую.</p>
<p>755, 756, 757, 758 і 759 поправки. Дмитро Олександрович, будь ласка.</p>
<p></p>
<p>20:43:57</p>
<p>РАЗУМКОВ Д.О.</p>
<p>У всіх безглуздих рішень є конкретні виконавці. Хто є ініціатором зменшення видатків на Міністерство спорту? Це міністр спорту? Якщо так, то, будь ласка, я вас попрошу надати цей лист з поясненнями, чому вони пропонують зменшити їх видатки. А нам, якщо вам неважко, пояснити все ж таки логіку, якою вони користуються. Я впевнений, ви ознайомились з тим листом, ознайомились з інформацією навіщо вони це роблять, яка логіка в їх діях і чому вони спочатку ці кошти запрашували в державному бюджеті на 23-й рік, а після цього зараз від них відмовляються, наскільки тоді вони ефективні і займають своє місце профільно, наскільки вони розумілися на формуванні бюджету на 23-й рік. Тому що це достатньо серйозна сума 43 мільйони, це фактично більше, аніж бюджети деяких відомств. Тому хотілося б зрозуміти їх позицію і щоб ви її донесли до зали.</p>
<p>Дякую вам.</p>
<p></p>
<p>ГОЛОВУЮЧИЙ. Будь ласка, коротко позиція комітету.</p>
<p></p>
<p>20:45:24</p>
<p>ПІДЛАСА Р.А.</p>
<p>Я, звісно, можу відповісти на дуже багато запитань, але от на запитання, наскільки Мінмолодьспорту розуміється в бюджетних питаннях і формуванні бюджету, я відповісти не можу, чесно. Я не знаю, можливо, не дуже.</p>
<p></p>
<p>ГОЛОВУЮЧИЙ. Шановні колеги, 760 поправка, 761, 762, 764, 765. Дмитро Олександрович, будь ласка.</p>
<p></p>
<p>20:45:50</p>
<p>РАЗУМКОВ Д.О.</p>
<p>Навіть…</p>
<p></p>
<p>ГОЛОВУЮЧИЙ. Навіть 766-а, так?</p>
<p></p>
<p>РАЗУМКОВ Д.О. Руслан Олексійович, ви пропустили 763-ю Микиші.</p>
<p></p>
<p>ГОЛОВУЮЧИЙ. Да, вона Микиші…</p>
<p></p>
<p>РАЗУМКОВ Д.О. Давайте мені ще 766-у, а потім Дмитру Сергійовичу надамо, якщо ви не заперечуєте.</p>
<p></p>
<p>ГОЛОВУЮЧИЙ. Добре. Будь ласка.</p>
<p></p>
<p>РАЗУМКОВ Д.О. Спочатку дайте час, будь ласка.</p>
<p></p>
<p>ГОЛОВУЮЧИЙ. Дайте, будь ласка, час спочатку, 2 хвилини.</p>
<p></p>
<p>20:46:11</p>
<p>РАЗУМКОВ Д.О.</p>
<p>Дякую. Роксолана Андріївна, я щиро пишаюся вашими знаннями в багатьох сферах. Правда. Я зараз не хочу, щоб ви давали свою оцінку, хоча, можливо, і варто було б, неефективному формуванню бюджету в окремо взятих міністерствах. Я задав питання в іншому. Ви явно бачили лист міністерства. Ви, я впевнений, його читали і розумієте, з яких програм вони знімають ці 44 мільйони. Тому саме з цього приводу я і прошу вас зазначити, чому це відбувається, що саме вони хочуть скоротити, на які програми вони прибирають фінансування, в чому логіка, виходячи з їх позиції, вони сто відсотків доносили її до вас, до членів профільного комітету, коли заносили Кабміном цей законопроект. Якась логіка була? Я в перший раз бачу, щоб міністерства відмовлялися від своїх ресурсів. Тим більше ні на Збройні Сили України, а направляли ці кошти на БЕБ, наприклад. От я не розумію позицію Міністерства спорту, який бере 44 мільйони гривень, тих, які їм виділені в Державному бюджеті на 2023 рік, і перераховує, просить їх перерахувати Бюро економічної безпеки. Ну якось трохи безглуздо виглядає. Тому і прошу вас пояснити цю безглуздість.</p>
<p></p>
<p>ГОЛОВУЮЧИЙ. Все-таки більш логічно спитати міністра спорту, коли буде така можливість. Добре.</p>
<p>Роксолано Андріївно, якщо ви бажаєте, дайте відповідь. Я не думаю, що, знаєте, Роксолана Андріївна буде відповідати за всіх і всі ініціативи, які існують в уряді.</p>
<p>Будь ласка, Роксолано Андріївно, якщо ви маєте що, відповідайте, а ні, йдемо далі.</p>
<p></p>
<p>20:48:05</p>
<p>ПІДЛАСА Р.А.</p>
<p>Та я завжди маю що відповісти. Дивіться, їхня загальна позиція, що в них скорочують, чи не буде, чи скорочується до кінця року кількість заходів, які вони фінансують і фінансово підтримують. Зокрема, в програмі заходів державної політики з питань молоді та підтримки молоді по програмі "Розвиток спорту серед осіб з інвалідністю" розвиток фізичної культури та дійсно по програмі "Підготовка національних збірних в міжнародних змаганнях та, зокрема, олімпійських іграх".</p>
<p>Ну ми, якщо чесно, так глибоко не заглиблювалися в питання, чи дійсно Міністерство молоді і спорту не буде мати заходів, чи воно нас обманює. В нас є презумпція довіри до міністрів, яких ми призначили у Верховній Раді як народні депутати.</p>
<p></p>
<p>ГОЛОВУЮЧИЙ. Дякую.</p>
<p>763-я, Микиша, будь ласка.</p>
<p></p>
<p>20:49:09</p>
<p>МИКИША Д.С.</p>
<p>Руслан Олексійович, 763, 767 і 769, дайте 2 хвилини, без голосування.</p>
<p></p>
<p>ГОЛОВУЮЧИЙ. Будь ласка, дайте 2 хвилини.</p>
<p></p>
<p>20:49:19</p>
<p>МИКИША Д.С.</p>
<p>Дивіться, відносно того, як насправді відбувались збори якраз оцих всіх листів. Всім була команда оптимізувати і знайти відповідні залишки і направити їх в общий котел для того, щоб вони були використані, куди необхідно, саме Міністерству фінансів і було перенаправлено.</p>
<p>Така сама історія, от просто що я вам на прикладі приведу. Рахункова палата, було сказано, 23 мільйони, знайдіть, будь ласка, кошти, вони оптимізувались, 23 мільйони направили. Ну, думають, на армію все ж як треба, необхідно, допоможемо обов'язково. А потім дізнаються, що крім того, що вони там ужались по максимуму все, що змогли, там зупинили деякі програми і деяке фінансування своєї життєдіяльності, виявляється, що на БЕБ 315 мільйонів, а назад листа вже не отримаєш.</p>
<p>І тому так і виходить, що кожний, хто надсилає листа, потім, звісно, коли я дискутую на засіданні комітету дискутував з Денисом Валерійовичем Улютіним, першим заступником міністра, звичайно, він як аргумент пропонує, що а ми ж отримали листа, що ж ми скажемо проти чи ні. Хоча це, знаєте, викликає досить в мене такий подив, коли ті органи, які направлені в першу чергу слідкувати за ефективністю використання коштів, яким є і Рахункова палата, і багато інших, і антикорупційних органів, які повинні слідкувати, на які також разом із Збройними Силами, армією повинні бути направлені кошти, цього не відбувається. Відбувається посилення інших органів, інших інституцій державних, які певні питання до них, до їх роботи загалом, а ми ще їм даємо додаткові кошти, такі як Кабміну 215 мільйонів. Ну, дуже величезні питання. Хоча ми пропонуємо якраз ЗСУ плюс 11 мільярдів, ГУР – 2,5 мільярда і на антикорупційні...</p>
<p></p>
<p>ГОЛОВУЮЧИЙ. Дякую.</p>
<p>768-а, Батенко. Не наполягає</p>
<p>770-а, Батенко. Не наполягає.</p>
<p>771-а, Батенко. Не наполягає.</p>
<p>772, 773, 774, 775, 776, Разумков. Будь ласка, Дмитро Олександрович.</p>
<p></p>
<p>20:51:41</p>
<p>РАЗУМКОВ Д.О.</p>
<p>Дякую, Руслан Олексійович. Я задам питання, я розумію, що воно риторичне, і далі будемо розбиратися, але тим не менш. Скажіть, будь ласка, чи при підготовці бюджету на 2023 рік була стаття 32, в якій вилучалися залишки місцевої субвенції, на той момент яка складала 9 мільярдів, і вони мали піти на НУШ (Нову українську школу) і піти на друк підручників?</p>
<p>Сергій Михайлович, якщо можна, щоб ви дали відповідь на це запитання, тому що там все ж таки не 3,2, а було 9, якщо я не помиляюся. Тому все ж таки, я думаю, що більш-менш я правий, якщо ні, поправте мене і тоді будемо розбиратися з цими статтями, це 32 стаття була, або заступники. Це у нас тут, як на комітеті у Геруса, дружня розмова.</p>
<p></p>
<p>ГОЛОВУЮЧИЙ. Сергій Михайлович, є можливість, відповідь, будь ласка.</p>
<p></p>
<p>20:52:53</p>
<p>МАРЧЕНКО С.М.</p>
<p>Дмитро Олександрович, дивіться, у нас залишки фіксуються на кінець року. Те, що ви кажете, дійсно, коректно, на протязі року такі залишки були і вони обговорювались, і була ідея їх спрямувати на певні цілі, можливо, і на ті, які ви сказали. Але в кінцевому випадку залишки складають 3,2 мільярда гривень і вони спрямовуються в першу чергу на Нову українську школу, будуть, вже рішення прийнято уряду, і на погашення заборгованості заробітної плати вчителів.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>777, 778, 779, 780, 781. Дмитро Олександрович, будь ласка.</p>
<p></p>
<p>20:53:31</p>
<p>РАЗУМКОВ Д.О.</p>
<p>Дякую. Дякую, Сергій Михайлович, за позицію. Немає Роксолани Андріївни? Жаль. Йдемо далі.</p>
<p>Скажіть, будь ласка, ми багато з вами говоримо про боротьбу з корупцією. Ми нещодавно проголосували повернення декларацій. І дуже всі раділи, але поки що чомусь Президент не підписує. І я не бачу тут колег в залі, щоб вони цим якось сильно обурювались. Сподіваюсь, що незабаром він підпише закон, і ми будемо знову декларуватися, так, як це було передбачено до повномасштабного вторгнення.</p>
<p>Але у мене запитання. Чим користується Кабінет Міністрів України, чим користується профільний комітет, коли забирає у Національного агентства із запобігання корупції 132 мільйони гривень? Фактично вони, ви або, якщо проголосує Рада, ми, вірніше, ви, тому що ми за це точно голосувати не будемо, тому що це зменшить спроможність такої інституції, важливої інституції, яка на контролі наших міжнародних партнерів, як НАЗК. Скажіть мені, будь ласка, ви забираєте у них 10 відсотків, паралельно наші з вами деклараціями, плюс валом, який вони отримають після двох років простою, вони ще займаються санкціями. Чи логічно це? Чи це правильний підхід, виходячи з цього, що тут ви забираєте, а репресивним інструментом на кшталт БЕБ даєте. БЕБ, який знищує український бізнес. Я хотів би почути позицію шановного представника комітету.</p>
<p></p>
<p>ГОЛОВУЮЧИЙ. Якщо можна коротко.</p>
<p>Якщо можна, коротко, поправки відхилені.</p>
<p></p>
<p>20:55:42</p>
<p>КУЗБИТ Ю.М.</p>
<p>Колеги, знову ж таки констатую просто рішення комітету, ці правки відхилені, прошу голосувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Наступна 782. Фріз, будь ласка.</p>
<p></p>
<p>20:56:02</p>
<p>ФРІЗ І.В.</p>
<p>Дякую, пане Голово. Насправді тут скоріш більш редакційна правка, тому давайте ми її пропустимо.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Величкович 783.</p>
<p></p>
<p>20:56:09</p>
<p>ВЕЛИЧКОВИЧ М.Р.</p>
<p>Давайте дальше.</p>
<p></p>
<p>ГОЛОВУЮЧИЙ. Дякую.</p>
<p>784-а. Герасимов.</p>
<p></p>
<p>20:56:12</p>
<p>ГЕРАСИМОВ А.В.</p>
<p>Дякую, Руслане Олексійовичу. Дивіться, чому не можна голосувати за цей закон. Я от продовжу. По-перше, причому я цитую висновки науково-експертного управління нашого головного: у проекті передбачається зменшення видатків Вищому антикорупційному суду на фінансування бюджетної програми "Здійснення правосуддя Вищим антикорупційним судом" у сумі 1 мільярд 590 мільйонів, якщо я не помиляюсь. Водночас у супровідних до проекту документа відсутня інформація про дотримання вимоги частини третьої статті 23 Бюджетного кодексу України, згідно з якою пропозиції про зменшення бюджетних призначень на утримання судів, інших органів і установ системи правосуддя мають бути погоджені Кабінетом Міністрів України з Вищою радою правосуддя. От у мене дуже просте питання, слухайте, розуміємо, що клєпалось очень быстро, але навіщо це робити, навіщо з таким помилками робити, коли потім це бюджетний комітет просто дає пас тим, хто може підняти ці питання і визнати цей закон, наприклад….</p>
<p></p>
<p>ГОЛОВУЮЧИЙ. Дякую.</p>
<p>784 поправка, комітетом відхилена. Ставлю на голосування. Авторства Ар'єва, Герасимова і Чийгоза. Будь ласка, ставлю на голосування.</p>
<p></p>
<p>20:57:40</p>
<p>За-11</p>
<p>По фракціях. Рішення не прийнято.</p>
<p>Наступна 785-а, Гончаренко.</p>
<p></p>
<p>20:57:49</p>
<p>ГОНЧАРЕНКО О.О.</p>
<p>Олексій Гончаренко. Друзі, дуже важлива правка. Поясню, вона взагалі важлива для всіх. Тут мова йде про те, щоби додати на бюджетну програму на виконання покарань Державної кримінальної виконавчої служби. Наша пенітенціарна система, знаєте, це серйозна очень історія.</p>
<p>Тому що, по-перше, я б, до речі, на місці колег зі "Слуги народу" не так би легковажно до цього відносився, як кажуть, не зарікайся. Тому бажано було би завжди виділяти кошти, бо вже частина колег зі "Слуги народу" до нас поєднується із СІЗО, тому хтозна що буде далі.</p>
<p>Тому я би радив все-таки, щоби ми безпосередньо приділяли цьому увагу. Крім того, це є люди, це є громадяни України, які не отримують доплат, є навіть і курсанти пенітенціарної служби, в яких теж є серйозні проблеми, тож нам треба виділяти кошти і сюди, бо це реально важливо і це також наші громадяни, в тому числі які відбувають покарання. І замість того, щоб витрачати гроші на якесь кіно чи на барабани, краще дати тим людям, які сьогодні цього реально потребують.</p>
<p></p>
<p>ГОЛОВУЮЧИЙ. 785 поправка Гончаренка. Комітетом відхилена. Прошу голосувати.</p>
<p></p>
<p>20:59:12</p>
<p>За-9</p>
<p>Рішення не прийнято.</p>
<p>По фракціях.</p>
<p>Наступна 786-а. Гончаренко, будь ласка.</p>
<p></p>
<p>20:59:20</p>
<p>ГОНЧАРЕНКО О.О.</p>
<p>Друзі, наступні правка, вона, в принципі, з цієї ж теми. Я хочу вам сказати, що це реально важливо. Чому? Ну, ми всі бачили проект колеги зі "Слуги народу", який пропонував, щоби, значить, ув'язнені крутили педалі, це в нього, ну, така ідея креативна як виправити енергетичну ситуацію в Україні – щоб ув'язнені крутили педалі.</p>
<p>Поки що, ну, в принципі, я, знаєте, є навіть вже жарт, що Нестор Шуфрич в 2030 оці побеждает на Тур де Франц. Всі його питають: а як? Він каже: ну, от так. І це не тільки Нестор Шуфрич, це можуть бути і інші колеги. Тому я думаю, що це треба нам обов'язково все-таки замість "крутить педали", що виробляють динамо-машини ув'язнених, все-таки займатися тут реальною роботою і приймати рішення щодо забезпечення в тому числі цієї важливої системи й інституції, яка є в нашій державі.</p>
<p>Дякую.</p>
<p></p>
<p>ГОЛОВУЮЧИЙ. 786 поправка Герасимова, Павленка, Гончаренка комітетом відхилена. Прошу голосувати.</p>
<p></p>
<p>21:00:40</p>
<p>За-8</p>
<p>Рішення не прийнято.</p>
<p>Наступна поправка 787-а. Неклюдов не наполягає.</p>
<p>Далі. 788-а, 789-а, 790-а, 791-а, 792-а. Разумков, будь ласка, Дмитро Олександровичу.</p>
<p></p>
<p>21:00:55</p>
<p>РАЗУМКОВ Д.О.</p>
<p>Шановні колеги, ці правки небагато-немало, а говорять про те, що, може, досить серіалів? Може, у нас забагато "the gays"? Це, хто не знає, нічого образливого, це у нас такий ресурс з'явився, розумієте? На який ми витрачаємо по 60 мільйонів гривень. А дивиться його 65 тисяч. Може, досить витрачати по 250 тисяч за серію кулінарного шоу? Може, досить платити на "інгульці", за всяку іншу шваль і мусор, який ми, на жаль, намагаємося знову запхати в бюджет? І тут 1,2 мільярда гривень з виробництва телерадіопрограм. А давайтека, може, ми трошки з програмами зупинимось і будемо з вами спостерігати на ці 1,2 мільярда, як наші хлопці і дівчата будуть знищувати російські танки дронами. Можливо? Мені здається, непогана історія. Але ви хочете дивитися серіали. Так ви у людей запитайте, у хлопців і дівчат на фронті, що їм потрібно: зброя, дрони або серіали? Серіали не вбивають рашистів. Якщо ви цього не знаєте, то варто з ними поспілкуватись. Ви знову запхали 1,2 мільярда в бюджет військової країни для того, щоб забезпечити різні комедійні шоу грошима. То давайте, щоб хоч трішки совість в цьому залі була. Я вас прошу, колеги, давайте віддамо ці кошти на армію, і не треба прикриватися, що це гранти і кредити.</p>
<p></p>
<p>ГОЛОВУЮЧИЙ. Будь ласка, 793-я, 794-а, 795-а, 796-а, 797-а. Дмитро Олександрович, будь ласка.</p>
<p></p>
<p>21:03:07</p>
<p>РАЗУМКОВ Д.О.</p>
<p>Ні, давайте ми на голосування попередні поставимо, Руслан Олексійович. Я хочу подивитися, для кого шоу набагато важливіші. Я ж сказав, що ми їх будемо голосувати.</p>
<p></p>
<p>ГОЛОВУЮЧИЙ. Ну, ви не сказали. Ну добре, зараз тоді давайте повернемося. Дві поправки, да? Давайте 788-а, 789-а. Нормально буде?</p>
<p>Я ставлю 788-у на голосування. Прошу голосувати.</p>
<p></p>
<p>21:03:45</p>
<p>За-11</p>
<p>Рішення не прийнято.</p>
<p>Я ставлю 789-у.</p>
<p>По фракціях покажіть.</p>
<p>Я ставлю 789 поправку на голосування. Вона комітетом відхилена. Авторства Разумкова і колег. Прошу голосувати.</p>
<p></p>
<p>21:04:14</p>
<p>За-13</p>
<p>Рішення не прийнято.</p>
<p>Далі тоді: 793-я, 794-а, 795-а, 796-а, 797-а. Дмитро Олександрович, будь ласка.</p>
<p></p>
<p>21:04:25</p>
<p>РАЗУМКОВ Д.О. Дякую.</p>
<p>Роксолана Андріївна, 30 мільйонів додаткового забезпечення фінансового для Міністерства захисту довкілля і природних ресурсів України. На які цілі знову планують направити ці кошти? Який сенс в цьому є? Чому це не було передбачено в бюджеті, коли він приймався, на 2023 рік? І чому ми зараз маємо за це голосувати? В них теж казначейства в прифронтових зонах?</p>
<p>Або вони почали відповідати за дрони так само, як і багато інших інституцій або, можливо, вони вже відповідають за підводні дрони. Або вони стали допомагати Міністерству реінтеграції, або ще чомусь. Просто зрозуміти хочеться, чому ми їм виділяємо 30 мільйонів.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>21:05:30</p>
<p>ПІДЛАСА Р.А.</p>
<p>Міністерство захисту довкілля – це головний розпорядник, під яким є розпорядник: підвідомча установа Державне агентство України з управління зоною відчуження. 30,5 мільярда гривень виділяється додатково на утримання в безпечному стані блоків Чорнобильської атомної електростанції та об'єкта "Укриття".</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, далі від 798-ої до 802-ої – це поправки Железняка, Хлапука і Цабаля, вони зняли свої поправки.</p>
<p>Наступна поправка 803. Будь ласка, Фріз.</p>
<p></p>
<p>21:06:05</p>
<p>ФРІЗ І.В.</p>
<p>Так, 803 правка, правильно?</p>
<p></p>
<p>ГОЛОВУЮЧИЙ. Все вірно.</p>
<p></p>
<p>ФРІЗ І.В. Дякую, пане Голово. Дивіться, насправді з чого складається наша ідентичність, да, якщо ми свідомі і якщо ми державники? Це наша мова, це наша культура, це наша історична спадщина.</p>
<p>Ви знаєте, коли відхиляють правку, в якій пропонується 23 тисячі зберегти за програмою збереження історико-культурної архітектурної спадщини, то в мене виникає питання: в нас Мінфін, який виростає цей бюджет, він, як у тому прислів'ї, знаєте: родич, як чорт козі дядько. То в мене ще одне величезне питання: ми дійсно будемо дбати про соціальні спрямовування і бюджетування програм про нашу культуру, про нашу мову, чи спрямовуватимемо з Мінкульту гроші виключно на непотріб, який тиражується для власного задоволення представників влади?</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 803 правка авторства Федини і Фріз, відхилена комітетом. Прошу голосувати.</p>
<p></p>
<p>21:07:27</p>
<p>За-10</p>
<p>Рішення не прийнято.</p>
<p>Наступна поправка 804-а. Будь ласка, Величкович.</p>
<p></p>
<p>21:07:33</p>
<p>ВЕЛИЧКОВИЧ М.Р. Далі.</p>
<p></p>
<p>ГОЛОВУЮЧИЙ. Дякую. Будь ласка, 805-а, Герасимов. Далі, да? Герасимов. 805-а, будь ласка.</p>
<p></p>
<p>21:07:45</p>
<p>ГЕРАСИМОВ А.В.</p>
<p>Дякую, Руслане Олексійовичу.</p>
<p>Дивіться, багато аналітики я прочитав відносно 10037 і 10038 і от всі, майже, приходять до висновків, що вилучення військового ПДФО ослабить громади, позбавить їх можливості допомагати Силам оборони і одночасно позбавить їх можливості надавати якісні послуги жителям.</p>
<p>Я можу багато говорити про те, чи збільшився ПДФО чи ні за рахунок військового. Ні. Після 24-го люди пішли служити, але ж вони до цього теж платили ПДФО.</p>
<p>І повертаючись до історії зі зверненнями місцевих громад, які сказали, що ПДФО не можна вилучати. Ви знаєте, в Чортківському районі дуже багато громад: Борщівська, Бучанська, Гусятинська, Заліщицька, Копичинецька, Мельнице-Подільська – вони звернулися зі зверненнями, щоб ПДФО у них не забирали. І буде дуже цікаво, як за це буде голосувати Гевко Володимир Леонідович, який якраз і був обраний в Чортківському районі, Тернопільської області.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ідемо далі, шановні колеги. 806-а. Гончаренко. Будь ласка, Гончаренко.</p>
<p></p>
<p>21:08:57</p>
<p>ГОНЧАРЕНКО О.О.</p>
<p>Шановні колеги, наступна важлива правка, але я хочу підтримати свого колегу пана Артура Герасимова, який тільки що розказав і подавав правку, і говорив про те, що ми маємо зберегти децентралізацію.</p>
<p>Ми розуміємо, що ви хочете всі-всі гроші забрати нагору, бо все не вистачає, все мало. Мало на чергові люксові автівки, на будинки, на все мало, мало, мало, мало. І тому треба забрати в громад. Але якщо все забрати в громад, то де будуть і як будуть жити люди? І тому треба якось зупинитися. Треба зупинитися.</p>
<p>Ми бачимо і Тищенка з його кол-центрами, які не можуть зупинитися, інші. І отут треба в питанні вбивства децентралізації зупинитися. Ми будемо все робити, щоби вас зупинити і щоб ви не змогли забрати всі кошти від ПДФО військовослужбовців нагору, в центр, в Київ для того, щоб ділити їх власноруч, так як вам зручно і як вам подобається, а ми вже бачимо, як ви це робите.</p>
<p></p>
<p>ГОЛОВУЮЧИЙ. Поправка 806, комітетом відхилена. Авторства Гончаренка. Прошу голосувати.</p>
<p></p>
<p>21:10:19</p>
<p>За-8</p>
<p>Рішення не прийнято.</p>
<p>Будь ласка, 807-а, Гончаренко.</p>
<p></p>
<p>21:10:26</p>
<p>ГОНЧАРЕНКО О.О.</p>
<p>Правка номер 807, Олексій Гончаренко. Друзі, хочу продовжити цю тему, тому що це є дуже важливим. Тому що якщо ми знищимо наше місцеве самоврядування, якщо ми заберемо все з місцевого самоврядування, то воно не зможе забезпечувати виконання просто таких, знаєте, основних послуг. От я з вами зараз говорю, тільки що, до речі, нас бачать в тікток-ефірі, це перший історичний тікток-ефір з Верховної Ради України, от люди питали, чому в місті Подільськ, де, до речі, міський голова, виконуючий обов'язки, "Слуга" народу", зробили стадіон платним. Тільки що включалася людина, каже, чому пан Албанський зробив платний стадіон? А це ще місцеве самоврядування типу ще щось має. А коли ви заберете все, ви теж скажете місцевому самоврядуванню крутити педалі як ув'язненим, щоб там самим собі світло було? Ми вже ваші рецепти зрозуміли, але, може, ви наїстеся…</p>
<p></p>
<p align=center>Веде засідання Перший заступник Голови Верховної Ради України КОРНІЄНКО О.С.</p>
<p></p>
<p>21:11:38</p>
<p>ГОЛОВУЮЧИЙ.</p>
<p>Ставлю на голосування правку номер 807 народних депутатів Герасимова, Павленка і Гончаренка. Комітетом відхилено. Прошу голосувати. На врахування.</p>
<p></p>
<p>21:11:54</p>
<p>За-8</p>
<p>Рішення не прийнято.</p>
<p>Дійсно, хочу нагадати, що ми, Верховна Рада прийняла постанову, згідно з якою не можна повідомляти про час і місце засідання, тим більше транслювати його в прямому ефірі. Але так як відповідальності ніякої за невиконання рішень Верховної Ради немає, то відповідно якби можна робити все, що завгодно, я так розумію.</p>
<p>Будь ласка, Микиша Дмитро, де ви. Будь ласка, 808 правка.</p>
<p></p>
<p>21:12:22</p>
<p>МИКИША Д.С. Так, дякую.</p>
<p>Головне управління розвідки Міністерства оборони. Саме на це направлена наша правка, в якій говориться, що всі зекономлені кошти, які ми пропонували по інших програмах, по інших строчках, вони акумулюються і згідно цієї правки додаємо ГУР 2,4 (з комою) мільярда, майже 2,5 мільярда гривень. Переконаний, що ні у кого з колег, тим паче ті, що залишилися у залі, взагалі немає питання до цієї структури, яка надефективно виконує бойові завдання в тилу ворога, на передовій, в тилу країни повсюдно. І саме на це направлена правка, що такій ефективній військовій структурі надати додатково 2,5 мільярда на виконання їх спецзавдань. Ви всі бачите, що відбувається в соцмережах, які чудові надважливі операції вони проводять. Тому, колеги, підтримайте.</p>
<p></p>
<p>ГОЛОВУЮЧИЙ. Ставлю на голосування правку Микиши Дмитра Сергійовича 88, комітетом відхилена. Прошу голосувати.</p>
<p></p>
<p>21:13:45</p>
<p>За-14</p>
<p>Рішення не прийнято. Правка не врахована.</p>
<p>По фракціях, покажіть, будь ласка.</p>
<p>Дмитре Олександровичу, 809, 810, 811, 12, 13, будь ласка.</p>
<p></p>
<p>21:14:00</p>
<p>РАЗУМКОВ Д.О. Дякую, Олександре Сергійовичу.</p>
<p>От знаєте, я б сказав, що хто в цій залі не фотографувався з Будановим, але тут так мало залишилося народних депутатів, що всі, мабуть, фотографувалися, ну, хто там з ним зустрічався. А ви б краще не фотками просували ГУР, а допомогли цій класній структурі. Вона на відміну від багатьох не ховалася 24-го 23-го не боялася сказати, що буде повномасштабне вторгнення, коли всі інші поховали язики і тихо розповідали, що війни не буде. Єдиний, хто говорив про це, був Буданов, єдиний, хто був готовий до війни, як з'ясувалося в повному обсязі, це були гурівці. Ми цим законопроектом, дійсно, пропонуємо виділити 2,5 мільярда гривень. Наша команда пропонує, наша команда "Розумної політики" пропонує збільшити ці видатки, збільшити на 2,4, майже в два рази. Ми показали, звідки взяти ці кошти, ми дали конкретні пропозиції, не зі стелі, правки більше ніж конкретні, правки на те, щоб було побільше "бавовни", щоб горіли склади ворога, щоб не літали їх літаки, щоб не було можливості навіть подумати, як далі атакувати Україну. Тому давайте не словами, а ділом допоможемо ГУР, давайте виділимо їм додатковий ресурс, який забезпечить і збільшить їх військову спроможність, щоб її розкрити в повному обсязі, щоб вони могли знищувати ворога. Мені, дійсно, дуже прикро, що сьогодні в залі немає людей, тому що я впевнений був би, що за це проголосували б, але результат побачимо на табло. Прошу поставити дві...</p>
<p></p>
<p>ГОЛОВУЮЧИЙ. Будь ласка, ставлю на голосування правку номер 809 народних депутатів Мокана, Микиші, Разумкова. Вона комітетом відхилена. Прошу голосувати, 809-а.</p>
<p></p>
<p>21:16:32</p>
<p>За-20</p>
<p>Рішення не прийнято. Правка відхилена.</p>
<p>І давайте 810-у, будь ласка, поставимо теж народних депутатів Петруняка, Микиші, Саладухи і колег. Комітетом відхилена. Прошу голосувати.</p>
<p></p>
<p>21:16:58</p>
<p>За-16</p>
<p>Рішення не прийнято.</p>
<p>По фракціях покажіть, будь ласка.</p>
<p>Далі 814, 815, Железняк. Не наполягає.</p>
<p>816, Неклюдов. Не наполягає.</p>
<p>17. 818-а. Гончаренко чи Герасимов? Хто? Олексій Олексійович, будь ласка.</p>
<p></p>
<p>21:17:18</p>
<p>ГОНЧАРЕНКО О.О.</p>
<p>Олексій Гончаренко. Правка дуже важлива, вона говорить про гроші вона говорить про гроші на Головне управління розвідки. Друзі, я не знаю, мені здається, кожній людині очевидним є, що підтримка військовослужбовців, а Головне управління розвідки – це надзвичайно важлива інституція, орган силовий, орган, який має воювати і там служать наші герої і ми розуміємо, що там, на жаль, є і втрати, і ми маємо підтримувати цих людей, не витрачати гроші на барабани, серіали і все інше, а підтримувати безпосередньо цих людей, які зі зброєю в руках боронять нашу державу. І ще побажання, мене попросили передати, кажуть, пані Сніжана каже, що немає, каже, у Верховній Раді не знають про ту шалену корупцію, яка накрила всю країну. От каже це пані Сніжана, включається і хоче, щоб ви це почули і я мав це передати вам безпосередньо від людей, бо ви давно їх…</p>
<p></p>
<p>ГОЛОВУЮЧИЙ. Я думаю, у Верховній Раді знають про шалену корупцію, тому тут підтримали відкриття декларацій, а частина зали ще й відкриття їх публічно.</p>
<p>Будь ласка, ставлю на голосування правку номер 818 народних депутатів Герасимова, Павленка, Гончаренка. Комітетом відхилена. Я прошу голосувати.</p>
<p></p>
<p>21:18:53</p>
<p>За-12</p>
<p>Рішення не прийнято.</p>
<p>Будь ласка. Далі в нас 819 правка. Будь ласка, Гончаренко Олексій Олексійович. Ви точно в тіктоці транслюєте?</p>
<p></p>
<p>21:19:07</p>
<p>ГОНЧАРЕНКО О.О.</p>
<p>Точно. Абсолютно.</p>
<p></p>
<p>ГОЛОВУЮЧИЙ. Бо різні ж є мережі там.</p>
<p></p>
<p>ГОНЧАРЕНКО О.О. Я не знаю, ви, бачу, багато яких знаєте, я знаю їх небагато, в мене: тікток, ютуб, фейсбук, телеграм.</p>
<p></p>
<p>ГОЛОВУЮЧИЙ. Чудово. Я мав на увазі, щоб проросійська не була раптом.</p>
<p></p>
<p>ГОНЧАРЕНКО О.О. Ні, ні, боже збав. Там дуже багато наших військовослужбовців, вони, до речі, дуже багато передають вам привітів і вітань, говорять, що не розуміють, де народні депутати. От я ще не знайшов жодну людину, яка може зрозуміти як це так, от військовий не може взяти і піти з позиції, не може, це називається СЗЧ. Так, а в нас вся Верховна Рада СЗЧ. У нас Верховна Рада СЗЧ, самовільно залишили частину. Ну, тільки їх ніхто за це не карає, і так саме це і роблять. Правка знов про ГУР. Годі витрачати гроші на дурню, в тому числі на асфальт, бруківку, барабани і серіали. ГУРу гроші. ЗСУ гроші. Нацгвардії гроші. ДПСУ гроші. Курсантам-строковикам.</p>
<p></p>
<p>ГОЛОВУЮЧИЙ. Будь ласка, ставлю на голосування правку номер 819, народного депутата Гончаренка. Комітетом відхилена.</p>
<p>Прошу голосувати.</p>
<p></p>
<p>21:20:32</p>
<p>За-8</p>
<p>Рішення не прийнято. Правка відхилена.</p>
<p>Будь ласка.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>21:20:42</p>
<p>ГОЛОВУЮЧИЙ. По фракціях покажіть, будь ласка.</p>
<p>Наступна 820-а.</p>
<p></p>
<p>КОРНІЄНКО О.С. Колись ці мрії здійсняться, Ірина Володимирівна.</p>
<p></p>
<p>ГОЛОВУЮЧИЙ. Будь ласка, 820-а. Герасимов.</p>
<p></p>
<p>21:20:55</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Дивіться, правка стосується виділення додаткових грошей на Головне управління розвідки. І ми це повністю підтримуємо. Ще би хотів зробити, ще один раз нагадати, що якби в цьому законопроекті були гроші виключно на сектор безпеки і оборони, то, я думаю, вже давно би ми цю історію закінчили, проголосували би, і пішли би готуватися до наступного дня, до наступних законопроектів. Але, на жаль, тут не тільки це. І хочу ще раз нагадати, що одним з ключових джерел є ПДФО, яке заберуть у місцевих бюджетів, у місцевих громад. І ви знаєте, одна з громад, яка звернулася щоб у них не забирали ПДФО – це Ніжинська міська рада. Ну, звичайно, місто Ніжин Чернігівської області. От буде дуже цікаво подивитися, як за це буде голосувати Зуб Валерій Олексійович, який якраз і був обраний в місті Ніжині. От як він буде голосувати? Забере він чи не забере гроші у своєї громади? От завтра подивимось. Слідкуйте за цим.</p>
<p>Дякую. А поправку прошу поставити на голосування.</p>
<p></p>
<p>ГОЛОВУЮЧИЙ. 820 поправка авторства Ар'єва, Герасимова, Чийгоза. Відхилена комітетом.</p>
<p>Прошу голосувати.</p>
<p></p>
<p>21:22:17</p>
<p>За-7</p>
<p>Рішення не прийнято.</p>
<p>821-а, Величкович, будь ласка.</p>
<p></p>
<p>21:22:22</p>
<p>ВЕЛИЧКОВИЧ М.Р.</p>
<p>Шановні колеги, Головне управління розвідки точно це та установа, яка потребує нашої особливої уваги і вона потребує обов'язково додаткового фінансування. Адже це надзвичайно ефективні підрозділи, які нищать русню,<br> які допомагають звільняти українську землю від цієї східної наволочі. Тому давайте ми підтримаємо їх не просто лише словами, не лише гаслами, але й конкретними коштами і проголосуємо за цю правку.</p>
<p>Дякую.</p>
<p></p>
<p>ГОЛОВУЮЧИЙ. Поправка 821-а авторства Бондаря і Величковича, комітетом відхилена. Прошу голосувати.</p>
<p></p>
<p>21:23:18</p>
<p>За-8</p>
<p>Рішення не прийнято.</p>
<p>Наступна поправка 822-а. Будь ласка, Фріз.</p>
<p></p>
<p>21:23:23</p>
<p>ФРІЗ І.В.</p>
<p>Дякую, пане Голово.</p>
<p>Так "Європейська солідарність" пропонує збільшити фінансування Головного управління розвідки, зокрема, безпосередньої бюджетної програми "Розвідувальна діяльність в сфері оборони". І в мене дійсно складається враження, що монобільшість вигадала такий собі новий феномен примат законодавчої ініціативи. Тобто якщо і будемо збільшувати на ГУР фінансування, то виключно за нашої власної волі і не Дай Боже, щоб ця ініціатива якимось чином розподілялась або підтримувалася представниками інших фракцій.</p>
<p>Тому я прошу поставити цю правку на голосування і вважаю той факт, що всі правки "Європейської солідарності" були відхилені і навіть частково не враховані ті, які маються сенс, ганебним явищем цієї Ради.</p>
<p></p>
<p>ГОЛОВУЮЧИЙ. 822 поправка авторства Федини і Фріз комітетом відхилена, прошу голосувати.</p>
<p></p>
<p>21:24:36</p>
<p>За-9</p>
<p>Рішення не прийнято.</p>
<p>Наступні поправки 823, 824, 825, 826, 827. Дмитро Олександрович, будь ласка.</p>
<p></p>
<p>21:24:46</p>
<p>РАЗУМКОВ Д.О.</p>
<p>Роксолана Андріївна, шановні колеги, скажіть мені, будь ласка, немає вже Ткаченка, немає його, скоро не буде, мабуть, і його марафону, але є його "Інгульці", є інші дуже "цікаві", в лапках, проекти, які ніхто не дивиться, але на які списуються величезні кошти. Так само і, на жаль, канал "Рада", який сьогодні не виконує ті функції, які були на нього покладені при його створенні, хоча там працювало і зараз теж працює велика кількість професіоналів.</p>
<p>А скажіть мені, будь ласка, Міністерство культури та інформаційної політики України претендує на те, щоб їм збільшили фінансування на 18,5 мільйонів. А це ще який буде серіал чи ми отримаємо ще повномасштабний сезон якихось кулінарних шоу, чи ми знову будемо дивитися Пікалова і Кошового по всім каналам, просто їм ще треба трішки додати ресурсу? Це на які кошти підуть ці 18,5 мільйонів? Це теж немає куди дівати? Може краще це перерахувати на потреби тих самих переселенців, про яких ми сьогодні говорили, тимчасово переміщених осіб, на відновлення будівель, які постраждали після рашистської навали, на виплати пораненим. На поранених можна, да, це ж не військові питання, на які не можна витратити запозичені з-за кордону кошти, правда? Можна. Так само, як і багато інших речей, які сьогодні набагато більш пріоритетні для кожного нормального українця аніж серіали і всяка інша єрунда, якими буде займатися це міністерство.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Роксолана Андріївна, відреагуйте і йдемо далі.</p>
<p></p>
<p>21:26:55</p>
<p>ПІДЛАСА Р.А.</p>
<p>Це 18,4 мільйона, які необхідні для утримання Києво-Печерської лаври, принаймні цієї частини, яка перейшла назад в державну власність. Я думаю, всі наші виборці підтримують такий крок держави і зобов'язання, які виконує Міністерство культури по утриманню цієї важливої пам'ятки архітектури.</p>
<p></p>
<p>ГОЛОВУЮЧИЙ. Дякую.</p>
<p>828-а, Неклюдов. Не наполягає. Він вже висловився.</p>
<p>Далі. 829-а, 830-а, 831-а, 832-а, 833-я. Дмитро Олександрович, будь ласка.</p>
<p></p>
<p>21:27:35</p>
<p>РАЗУМКОВ Д.О.</p>
<p>Роксолана Андріївна, дійсно ніхто не заперечує, що нам треба зберегти Лавру, як історичну споруду, як пам'ятник нашої історії, як музей, сто відсотків. Але я вам хотів би нагадати, що ми вже зекономили там величезну кількість коштів. Ми завдяки нашим колегам журналістам перестали знімати такий чудовий серіал "Інгулець". Можливо, варто закрити такий класний для наших іноземних друзів ресурс, як The gates. Може краще чимось іншим наповнити інформаційний простір, показати там не клоунів, показати там не якихось гусок, чи ще щось, а показати наших героїв. Показати тих, хто боронить не лише Україну, тих, хто наближає не лише перемогу України, а наближає перемогу всього цивілізованого світу. Ті, хто боронить і Європу від рашистської навали, ті, хто віддає своє життя кожного дня. Не перетворювати державну інформаційну політику на клоунаду, цирк і фарс, а зробити її дійсно державною, а головними державниками в нашій державі є військові. Саме вони заслуговують на те, щоб їх показували по всім марафонам, а не представників Офісу Президента, всіх радників, які в день віщають, які вони круті, як треба перемогу наближати, а ввечері дисжокеять в клубах. Оце і є інформаційна політика, якою вона має бути, а не тою, якою вона сьогодні є.</p>
<p>Я сподіваюсь, що ми це виправимо. Дякую.</p>
<p></p>
<p>ГОЛОВУЮЧИЙ. 834-а, 835-а, 836-а, авторства Железняка. Не наполягає. Вони вже пройшли.</p>
<p>837-а. Микиша наполягаєте?</p>
<p>Будь ласка.</p>
<p></p>
<p>21:29:56</p>
<p>МИКИША Д.С.</p>
<p>Дякую, Руслане Олексійовичу, продовження теми про те, що ми наполягаємо, щоб цей законопроект зміни і ті кошти, які акумулються вони були направлені в першу чергу на ЗСУ і інші військові підрозділи.</p>
<p>Друге. ГУР. І, третє, на всі підрозділи, які займаються антикорупцією це і Вищий антикорупційний суд, Спеціалізована антикорупційна прокуратура. І в даному випадку ця правка, яка говорить про те, що додатково надати Національному антикорупційному бюро України додаткові кошти на їх діяльність. І тут мова не про зарплати якимось детективам чи агентам додатково дати, а саме якраз про діяльність, яка ми розуміємо, буде тільки поширюватись і розширюватись для того, щоб вести певні там розслідування і певні кримінальні карні справи відносно деяких чиновників у першу чергу.</p>
<p>Тому якраз ця правка направлена на те, щоб підтримати НАБУ у їх боротьбі проти корупції.</p>
<p></p>
<p>ГОЛОВУЮЧИЙ. Наполягаєте?</p>
<p>Будь ласка, я ставлю 837 Микиші на голосування вона комітетом відхилена. Прошу голосувати.</p>
<p></p>
<p>21:31:21</p>
<p>За-15</p>
<p>Рішення не прийнято.</p>
<p>838-а, 839-а, 840-а, 841-а, 842-а.</p>
<p>Дмитро Олександрович, будь ласка.</p>
<p></p>
<p>21:31:31</p>
<p>РАЗУМКОВ Д.О.</p>
<p>Дякую. Руслане Олексійовичу. Шановні колеги, я, на жаль, не почув позицію комітету щодо того навіщо все ж таки ми витрачаємо додаткові ресурси. Ще раз хочу, щоб всі почули, нам треба забезпечити Києво-Печерську Лавру коштами для того, щоб вона, не дай Боже, не була в занепаді. Але задаю питання, зекономлені кошти вже з таких дуже суттєвих і важливих аспектів як серіал "Інгулець", куди пішли? Чи їх все рівно перенаправили вже не на "Інгулець", а на "Інгулець-2", на "Слугу народу", на ще щось інше. Там є кошти, ми вже знайшли їх. Горбунов відмовився, сказав, все, не буду знімати ваш цей, як його, "Інгулець", тому що потім треба буде за це відповідати. Давайте щось з цими грошима зробимо. Віддамо на підтримку Києво-Печерської Лаври. Суперпропозиція, правильна, коректна, логічна, розумна. Але не брати ще кошти з бюджету і направляти знову туди. А ті залишились у них, у міністерстві? Вони сидять на них дивляться чи розсовують собі по кишенях? Чи ще один "КВН" знімають?</p>
<p>Тому давайте все ж таки якось логічно підходити до цих аспектів. Ви погоджуєтесь зі мною, Роксолано Андріївно? Так. Бачите? То може проголосуємо і знімемо це неподобство, Роксолано Андріївно?</p>
<p></p>
<p>ГОЛОВУЮЧИЙ. Дякую, Дмитре Олександровичу.</p>
<p>Далі 843-я, 844-а, 845-а, 846-а, 847-а ваші поправочки.</p>
<p>Будь ласка.</p>
<p></p>
<p>21:33:17</p>
<p>РАЗУМКОВ Д.О.</p>
<p>Роксолано Андріївно, я щось заблукав в логіці цього законопроекту. Я думаю, що не лише я, тому що ви на початку розгляду і профільне міністерство розповідало, як треба підтримати Міністерство цифрової трансформації, як багато вони роблять, як вони закуповують дрони, як "армія дронів" допомагає нашим захисникам, які її не бачили, здебільшого не бачили. Але ось дивлюсь я той законопроект, який сьогодні потрапив до стін Верховної Ради. Можливо це й логічно, але якоюсь дивною логікою живе монобільшість, тому що БЕБ вона фінансує мільйонами, сотнями мільйонів, а наприклад дрони, виходячи з вашої логіки, вирішила не фінансувати.</p>
<p>Про що зараз іде мова? У нас є наступна позиція. Міністерство цифрової трансформації України - мінус 18 мільйонів, 18 з половиною мільйонів. А скажіть, будь ласка, вже не треба це міністерство нам? Чи вони вже не займаються там дронами? Чи вже всі дрони ми закупили? Чи хто тоді займається дронами? Тому що вже сьогодні у нас куди не ткнеш, в будь-яку статтю, у нас всі дронами займаються. У нас скоро прибиральниця буде займатися теж дронами і бабуся, яка насіння продає на ринку, теж буде великим фахівцем з дронів, хоча іноді здається, що вона дійсно буде більшим фахівцем, ніж ті, хто сьогодні ними займається.</p>
<p>Тому я хотів би почути вашу позицію щодо того, чому у Міністерства цифрової трансформації ми забираємо 18,5 мільйона. Дякую.</p>
<p></p>
<p>ГОЛОВУЮЧИЙ. Коротко,будь ласка, Роксолана Андріївна…</p>
<p></p>
<p>21:35:11</p>
<p>ПІДЛАСА Р.А.</p>
<p>Міністерство цифрової трансформації не закуповує і не розгортає виробництво дронів особисто. У них є під ними розпорядник коштів державне агентство спеціального зв'язку, який займається програмою "Армія дронів". А Міністерство цифрової трансформації і міністр Федоров вирішили зекономити кошти для державного бюджету саме на зарплатах апарату Міністерства.</p>
<p>Я думаю, що це похвально і всі міністри мають наслідувати цей приклад.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 848 поправка, Микиша Дмитро.</p>
<p></p>
<p>21:35:57</p>
<p>МИКИША Д.С.</p>
<p>Руслан Олексійович, 848-а, 855-а, я вискажусь і не будемо ставити.</p>
<p></p>
<p>ГОЛОВУЮЧИЙ. Добре, давайте, будь ласка. 1 хвилина.</p>
<p></p>
<p>21:36:07</p>
<p>МИКИША Д.С.</p>
<p>Дякую. Дивіться, колеги, насправді повторюсь знову, це ж законопроект – це про, в першу чергу, про залишки, які залишаться на кінець цього року, це перше, які будуть використовуватись в наступному. І от куди ці залишки підуть, от якраз про це мова. І найголовніше, звідки ці залишки візьмуться?</p>
<p>В першу чергу це місцеві бюджети, їх загальний та спеціальний фонд. У цих якраз залишках дуже багато економії коштів, які місцеві ради, їх виконавчі органи працювали, акумулювали для того, щоб використати на інші програми, які в цьому році вони використати, на жаль, не можуть. І вони якраз будуть використовуватись в наступному, вони на них розраховують, щоб використати за призначенням.</p>
<p>Для прикладу, на розрахований реверс, який піде від військового ПДФО цього року.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, далі наступна 849, Неклюдов. Не наполягає.</p>
<p>Далі: 850-а, 851-а, 852-а, 853-я, 854-а. Дмитро Олександрович, будь ласка.</p>
<p></p>
<p>21:37:27</p>
<p>РАЗУМКОВ Д.О.</p>
<p>Роксолано Андріївно, ви правильно, мабуть, привели приклад Міністерство цифрової трансформації, яке вирішило зекономити на зарплатах чиновників, мінус 18 мільйонів.</p>
<p>А ми вам пропонуємо тоді піти за вашою логікою, підтримати її і зменшити фінансування зарплат в БЕБ, в Кабінеті Міністрів України, в Міністерстві закордонних справ. Тому що в нас є, мабуть, адекватні міністерства, такі, як цифрова трансформація, які знаходять логіку в тому, щоб зменшити видатки на свої зарплати на мінус 18 мільйонів, а є неадеквати, які просять 214 мільйонів на своє існування, як Секретаріат Кабміну, да, або як це робить БЕБ. Двісті, скільки там? Двісті сорок ви заклали чи скільки мільйонів гривень? Ну, так же, правда?</p>
<p>Тому давайте тоді у всіх заберемо, підемо за логікою Міністерства цифрової трансформації, вони абсолютно правильно це зробили, вони розумно підійшли, нам з командою "Розумної політики" близький такий підхід. Але хотілося б тоді, щоб і інші міністерства пішли за такою логікою.</p>
<p>Давайте тоді переглянемо цей законопроект, зараз відправимо його на повторне друге читання, подамо ще трошки правок і швидко його проголосуємо. Буде ефективно, якісно забезпечення інтересів української армії, Збройних Сил України, сил оборони, ГУР тощо. І зможемо сказати, що це консолідована, адекватна позиція парламенту, а не неадекватна позиція окремих міністерств.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Далі, будь ласка, 856-а, Батенко. Не наполягає.</p>
<p>857-а, 858-а, 859-а, 860-а, 861-а, 862-а, 863-я, 864-а, 865-а, 866-а, 867-а, 868-а, 869-а. Це у на Железняк, Хлапук і Цабаль. Не наполягають.</p>
<p>Далі. 871-а, Железняк. Не наполягає.</p>
<p>872-а, 873-я, 874-а, 875-а, 876-а, 877-а, 878-а, 879-а, це Железняк. Не наполягає.</p>
<p>880-а, Батенко. Не наполягає.</p>
<p>881-а, Микиша, будь ласка.</p>
<p></p>
<p>21:40:12</p>
<p>МИКИША Д.С. Дякую, Руслане Олексійовичу. Якраз правка про БЕБ, про 315 мільйонів, які я вважаю і ми разом з "Розумною політикою" вважаємо, що ці кошти мають бути забрані у БЕБ, який є неефективним органом правоохоронним, який не виконує свої функції, що навіть у багатьох нардепів є думка взагалі його ліквідувати. Можливо, вона передчасна і різка, але в будь-якому випадку вважаю, що на цей рік 315 мільйонів БЕБ це взагалі забагато і їх треба забрати, перенаправити, в тому числі на Головне управління розвідки Міністерства оборони. Це той самий орган, який показав свою ефективність і до повномасштабного вторгнення, а під час повномасштабного вторгнення взагалі ні в кого не залишилося питань, що цьому органу треба додати, цьому військовому органу додати ще грошей для виконання їх операцій. Якраз забрати з БЕБ 315 мільйонів було б саме воно.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, далі у нас 882-а, 883-я, 884-а, 885-а, 886-а. Разумков, будь ласка, Дмитро Олександрович.</p>
<p></p>
<p>21:41:33</p>
<p>РАЗУМКОВ Д.О.</p>
<p>Руслане Олексійовичу, тут 3 хвилини мені дайте замість цих правок, будь ласка.</p>
<p></p>
<p>ГОЛОВУЮЧИЙ. Будь ласка, дайте 3 хвилини.</p>
<p></p>
<p>21:41:43</p>
<p>РАЗУМКОВ Д.О.</p>
<p>Дякую. Руслане Олексійовичу, ми якраз підійшли до тих правок, про які сьогодні багато говорили. Це правда знущання над українцями, над українським бізнесом – запропонована норма про БЕБ була в 315 мільйонів гривень. На щастя, до другого читання все ж таки цю суму трошки зменшили, на 90 мільйонів, якщо я не помиляюся, але все рівно це більше, ніж 200 мільйонів гривень – 225 мільйонів гривень.</p>
<p>Розумієте, відсутність логіки і совісті, ну, я не знаю, коли ми забираємо останнє у бізнесменів, маленьких, середніх фопів – вони весь український бізнес, і вводимо перевірки, повертаємо податки, не дивлячись на те, що в цій залі представники монобільшості обіцяли, що цього не відбудеться. Про це обіцяв Президент. Мені дійсно дуже прикро, що Володимир Зеленський підписав ганебний законопроект 8401, який повернув податки що довоєнного рівня. 4,7 мільярда в кращому випадку отримає бюджет України.</p>
<p>Колеги, ви молодці, що ви принесли Роксолані Андріївні квіти – це дуже добре, але було б краще, щоб ви сиділи в залі і працювали, а не бігали десь повз. А Роксолані Андріївні дійсно треба буде в кінці засідання поаплодувати, тому що вона велика молодець і провела це засідання. Це правда.</p>
<p>Але повертаючись до правок. Ви знищуєте український бізнес, який за вашими ж словами захищає державу на рівні зі Збройними Силами, тому що саме український бізнес фінансує по датки, з яких фінансується українська армія. Саме фопи, саме середній і малий бізнес це роблять. Я хотів би, щоб всі це пам'ятали. Але замість того, щоб виділити 300 мільйонів допомоги для бізнесу, ви виділяєте 225 мільйонів на забезпечення БЕБ. І по факту вони отримають 800 мільйонів за рік. А повернули минулого року вони 32, якщо я не помиляюся. Поясніть мені цю відсутню логіку. Поясніть мені це. Абсолютно неадекватні підходи до державницької позиції і політики. Поясніть мені, як ви будете це пояснювати українцям.</p>
<p></p>
<p>ГОЛОВУЮЧИЙ. Роксолана Андріївна, якщо є що відповісти, будь ласка, ні – рухаємося далі. Дякую. Ідемо далі тоді.</p>
<p>Шановні колеги, 887-а, Батенко. Не наполягає.</p>
<p>А, я перепрошую, всі п'ять? Всі п'ять. Добре, секундочку, я сейчас знайду, де ми почали. Значить, 882-а, 883-я, 884-а, 885-а, 886-а. Все правильно, так? 882 поправка. Прошу голосувати. Вона комітетом відхилена. 882-а авторства Разумкова і колег.</p>
<p></p>
<p>21:45:51</p>
<p>За-13</p>
<p>Рішення не прийнято.</p>
<p>883-я авторства Разумкова і колег. Вона комітетом відхилена. Прошу голосувати.</p>
<p></p>
<p>21:46:14</p>
<p>За-12</p>
<p>Рішення не прийнято.</p>
<p>884-а авторства Разумкова і колег. Вона комітетом відхилена. Прошу голосувати.</p>
<p></p>
<p>21:46:33</p>
<p>За-10</p>
<p>Рішення не прийнято.</p>
<p>885-а авторства Разумкова і колег. Комітетом відхилена. Прошу голосувати.</p>
<p></p>
<p>21:46:55</p>
<p>За-10</p>
<p>Рішення не прийнято.</p>
<p>886-а, комітетом відхилена. Авторства Разумкова і колег. Прошу голосувати.</p>
<p></p>
<p>21:47:15</p>
<p>За-11</p>
<p>Рішення не прийнято.</p>
<p>Далі 887-а Батенка. Не наполягає.</p>
<p>888-а, Цабаль і колеги. Не наполягає.</p>
<p>889-а, будь ласка, Герасимов. Наполягає? Гончаренко, будь ласка. Гончаренко.</p>
<p></p>
<p>21:47:33</p>
<p>ГОНЧАРЕНКО О.О.</p>
<p>Олексій Гончаренко. Правка. Моя правка передбачає наступне – зняти кошти з БЕБ. Що таке БЕБ? Бюро економічної безпеки. Я не розумію, чому ми хочемо додати цим людям гроші в такий момент. Що вони доброго роблять, я не знаю, крім того, що вони "кошмарять" бізнес. Я розумію, що тут вони дуже вигідні певним колегам "слугам", тому що за їхньою допомогою можна когось зарекетувати, але це точно не те, за що має платити державний бюджет.</p>
<p>І тому треба знімати кошти з Бюро економічної безпеки, бо воно не боронить нашу країну і не звільняє її, а віддавати ці гроші військовим. Повернути тридцятку всім, як ми прийняли закон пів року тому і 10 квітня ми проголосували його, а ви його заблокували ганебно штучно. Не підписано ні спікером, ні Президентом, закон в силу не вступив. Дати гроші обмежено придатним, після поранення виведеним поза штат, і всім позаштатникам. Припиняйте вже…</p>
<p></p>
<p>ГОЛОВУЮЧИЙ. Будь ласка, 890-а, Гончаренко, прошу.</p>
<p></p>
<p>21:48:43</p>
<p>ГОНЧАРЕНКО О.О.</p>
<p>890 правка, яка говорить… Минула правка була 889, зараз я оголошую правку 890, вона про те саме, про БЕБ, і повторюю вам, кому ці гроші треба сплатити. Тому що в нас знущання, от тільки що включалася дівчина, каже, хлопець-строковик отримує 400 гривень до сих пір. Нещасні ці 400 гривень. Це що взагалі таке? Виведені люди поза штат отримують 700-800 гривень на місяць, а ми говоримо, давайте БЕБ тут 300 мільйонів? Давайте цього БЕБ, заберемо цього БЕБ і віддамо тим, хто реально воює, тим, хто реально боронить нашу державу, тим, хто це заслужив. Бо люди кажуть нам: "Ні відпустки не дали, грошей не дали. Обіцяли на Покрова дати хоч щось УБД – не дали. Саме УБД не дали. Нічого не дали!". Зате як БЕБ, то одразу все дали! Туди все, все!</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 891-а, Величкович.</p>
<p></p>
<p>21:49:52</p>
<p>ВЕЛИЧКОВИЧ М.Р.</p>
<p>Шановні колеги, коли згадують про останні підозри одному з олігархів, треба сказати, що там була інша служба. Ви переплутали. Там була Служба безпеки та інші – НАБУ.</p>
<p>Але я вважаю, що якщо ми говоримо про структуру, якій додають найбільше у відсотковому плані, вже лише в цьому році збільшують бюджет більше як на 60 відсотків – це якось дивно. Хотілось би подивитися їхній результат.</p>
<p>Тому ми вважаємо, що краще давати військовим саме ті, які на передку, ті, які воюють, ті, які щодня ризикують своїм життям: Головному управлінню розвідки, військовим, тим призовникам, яким відмовилися давати допомогу. Тому ми вважаємо, що треба зняти тих 200 мільйонів з БЕБ і передати на інші статті саме для військових.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 892-а, Фріз.</p>
<p></p>
<p>21:50:55</p>
<p>ФРІЗ І.В.</p>
<p>Дякую, пане Голово.</p>
<p>Да, повертаємось до БЕБ. Чому потрібно, чому "Європейська солідарність" вимагає зняти з неефективного БЕБ 200 мільйонів? Тому що ми вважаємо, що важливіше спрямувати ці гроші на Нацгвардію, ДПСУ, на пенсійне забезпечення, на соцзахист, на освіту, на стипендії. Тому що виходить, що правки, які ми вносили, а це 50 мільйонів на Нацгвардію – їх немає, 24 мільйони на ДПСУ – немає, 4 мільйони на пенсії та Пенсійний фонд – немає, 21 мільйон на соцзахист – немає, 12 мільйонів на освіту – також немає, 8 мільйон на стипендії для аспірантів та курсантів – немає. А 200 мільйонів на БЕБ є.</p>
<p>То у мене до вас питання: ви яку державу зараз тут формуєте? Репресивну чи намагаєтесь зберегти остатки демократії?!</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 893-я, Герасимов. Давайте, я вже Герасимову надав слово, потім я вам дам з процедури.</p>
<p></p>
<p>21:52:00</p>
<p>ГЕРАСИМОВ А.В.</p>
<p>Дякую, Руслане Олексійовичу.</p>
<p>Дивіться, що стосується БЕБ, чесно кажучи, оце якраз яскравий приклад того, що ми казали, що це не про сектор безпеки і оборони. Ну давайте бути відвертими. Не про сектор. Вони "кошмарять" бізнес, а їм виділяють додаткові гроші. Причому вони їх не встигнуть освоїти! Бо якщо ви почитаєте аналітику, як вони ці гроші можуть теоретично використати, то взагалі велике питання, що це якась дуже странна операція. Тому ми категорично проти цього.</p>
<p>І що хотів сказати? Що головним джерелом є для цього ПДФО. І ви знаєте, що, наприклад, в Черкаській області проголосували за те, щоб ПДФО не забирати, декілька раз, в тому числі Черкаська міська рада. І от мені дуже цікаво, як за це будуть голосувати Арсенюк Олег Олексійович з Черкас, обраний, Нагорняк Сергій Володимирович, обраний теж в цій області, і Ірина Геращенко, яка теж черкащанка. От цікаво, як вона буде…</p>
<p></p>
<p>ГОЛОВУЮЧИЙ. Дякую.</p>
<p>В хорошому контексті згадали, Ірина Володимирівна. <i>(Шум у залі)</i></p>
<p>Добре, Ірина Володимирівна, цікаво, як ви будете голосувати? Включіть Геращенко.</p>
<p></p>
<p>21:53:24</p>
<p>ГЕРАЩЕНКО І.В.</p>
<p>Дякую.</p>
<p>Ви знаєте, я дуже пишаюся Черкащиною. Невелика область, яка прийняла 117 тисяч переселенців. І очевидно, що для Черкащини так само як і для інших регіонів сьогодні потрібні кошти ПДФО, в першу чергу, щоб підтримувати підрозділи військові, які на передовій, зокрема Черкаські підрозділи тероборони були біля Попасної, вели там дуже важкі бої, і досі залишаються, і ті, хто є в полоні, їх родини треба підтримувати. І звичайно, потрібні кошти і на бомбосховища і інше.</p>
<p>Я хочу сказати, що в будь-якій країні і в будь-якому парламенті бюджет розглядається довго – це норма, це не подвиг, це норма, коли бюджети розглядаються, поправка за поправкою, слово за словом. Бо мова йде не про наші з вами кошти, а про гроші платників податків. Тому оці всі квіти там, аплодисменти, це трошки недоречно, друзі. А хочу сказати, що було би зараз доречно правильно готувати ці всі розгляди і запрошувати на комітет за 10 днів...</p>
<p></p>
<p>ГОЛОВУЮЧИЙ. Дякую.</p>
<p>Будь ласка, з процедури Гончаренко.</p>
<p></p>
<p>21:54:33</p>
<p>ГОНЧАРЕНКО О.О.</p>
<p>Шановні колеги, я от чесно кажучи, там жаліються дійсно, тут і за піцою хтось вже бігає і все. А нащо це все створювати? Що нам заважало в жовтні місяці почати працювати з 1 жовтня, мати засідання? Взагалі працювати як ми раніше працювали до вторгнення, що нам заважає працювати два сесійних тижні в місяць повноцінно і розглядати все нормально, а на бігу. І в мене зараз питання до нас, у нас 21:55, у нас комендантська година, пане Руслане, в нас немає держохорони, з мигалками ніхто не буде супроводжувати і наближається час, ми ж не клуб "Бохо", вибачте, він у нас може працювати і вночі. Ми все-таки парламент України, Верховна Рада. Наближається комендантська година, хочеться дізнатися скільки ми будемо далі, тим більше, в умовах, коли колег все одно немає? Давайте завтра продовжимо нормально, може, і колеги якісь дійдуть.</p>
<p></p>
<p>21:55:46</p>
<p>КОРНІЄНКО О.С. Олексій Олексійович, по-перше, комендантська година з 12-ї в Києві, це я вам нагадую, варто знати, а, по-друге, може теж хтось не знає, виборці не знають, що діяльність закладів відпочинку регулює міська влада, в якій представлена ваша фракція активно, фракція "Удар" і "Слуга народу" там в опозиції. Тому питання щодо роботи некоректної нічних закладів спрямовуйте, будь ласка, київській міській владі, яку ви, власне, і очолюєте.</p>
<p>Дякую.</p>
<p></p>
<p>21:56:07</p>
<p>ГОЛОВУЮЧИЙ. Дякую.</p>
<p>Йдемо далі. 895 поправка, Бакумов. Що, що? Зараз якраз до вашої правки дійдемо, Дмитро Олександрович. Будь ласка, Дмитро Олександрович, з процедури, що у вас. Ні, Ірина Володимирівна, у вас постійно з процедури і не з процедури.</p>
<p>Дмитро Олександрович, будь ласка.</p>
<p></p>
<p>21:56:25</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Нашої фракції поки що немає в Київській міській раді, тому, то це ви якось між собою розберіться. А щодо того, що зазначив колега, дійсно наближається комендантська година, хотілося б зазначити, до котрої ми тоді працюємо, як забезпечується робота Верховної Ради і дійсно скільки часу ви плануєте відвести на те, щоб народні депутати до комендантської години, так як це визначає закон, повернулися до місця свого постійного перебування? Ми ж не будемо порушувати. Це і ваша зона відповідальності, і Апарату, і наша, а ми точно дослухаємося до закону, ви ж знаєте.</p>
<p></p>
<p>ГОЛОВУЮЧИЙ. Я думаю, що коли ми завершимо залежить в тому числі і від вас з колегами і чим скоріше ми завершимо, тим скоріше ми прийдемо до виконання інших обов'язків.</p>
<p>Значить, далі, будь ласка, наступна поправка 895. Бакумов. Відхилена.</p>
<p>896-а. Ой, ви є?</p>
<p>Є, Бакумов Олександр Сергійович, а я подивився туди вас немає, ви постійно мігруєте.</p>
<p>Будь ласка, Олександр Сергійович.</p>
<p></p>
<p>21:57:38</p>
<p>БАКУМОВ О.С.</p>
<p>Дякую, Руслане Олексійовичу. Шановна пані голово комітету, шановний міністр фінансів у мене запитання, у мене 895 поправка стосується зменшення фінансування Бюро економічної безпеки рівно на ту суму, яка забрана у Національної академії правових наук.</p>
<p>У мене питання, а чому ми взяли одну галузеву національну академію, президія якої знаходиться в місті Харкові, в незламному місті Харкові, і забрали оцих трошки грошей, і десь їх розмили, не робіть цього. Якщо є підхід, коли ми забираємо у наукових установ, у національних наукових установ, він має бути збалансований, а ми беремо і відщипуємо від однієї галузевої академії мікросуму, ще є та Президія якої знаходиться в місті Харкові.</p>
<p>Тому я запропонував зменшити це за рахунок Бюро економічної безпеки.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 895 поправка Бакумова, вона відхилена комітетом, прошу голосувати.</p>
<p></p>
<p>21:59:01</p>
<p>За-35</p>
<p>Рішення не прийнято, на жаль.</p>
<p>Йдемо далі. 896-а, 897-а, 898-а, 899-а, 900-а.</p>
<p>Дмитро Олександрович, ваші, будь ласка.</p>
<p></p>
<p>21:59:17</p>
<p>РАЗУМКОВ Д.О.</p>
<p>Руслане Олексійовичу, повертаючись до вашого запитання, скільки нам відведено часу, нам відведено рівно стільки скільки кожний народний депутат визначає. А ваш функціонал, я просто, щоб вже не брати з процедури, в рамках правки, щоб не витрачати ваш час, забезпечити нормальну роботу. Я задав запитання до вас як до Голови Верховної Ради. Я хотів би почути нормальну відповідь, як ви це бачите? Як буде діяти і працювати сьогодні Верховна Рада України в рамках того закону, в рамках тих норм, по яким живе все суспільство України. Ми ж нічим не відрізняємося, правда? Тому хотілося б зрозуміти, як ви це бачите.</p>
<p>Тому що, якщо ми так будемо підходити, я просто на кожній правці можу дальше наполягати, ну я точно не поспішаю, мені нормально і вам, сподіваюся, також. А колегам треба ще й додому якось доїхати, в тому числі і на лівий берег. Тому я вам і задав питання, хотілося б почути від вас як від Голови Верховної Ради в повноваженнях якого і в зобов'язаннях якого є дотримання Регламенту, законів України і забезпечення діяльності Верховної Ради, як сьогодні буде далі продовжуватися засідання Верховної Ради України.</p>
<p>Я дуже дякую вам за вам за відповідь, яку я сподіваюся отримати.</p>
<p></p>
<p>ГОЛОВУЮЧИЙ. Дякую, Дмитро Олександрович. Знаєте, я чомусь думаю, що для виконання депутатських повноважень у народних депутатів є трошки більше повноважень передбачених Законом України про статус народного депутата. І передбачено, що навіть в період воєнного стану ці повноваження і ці права не можуть бути обмежені, в тому числі і право на пересування. Це що стосується першої відповіді.</p>
<p>Друге. При такому підході, якщо ми будемо говорити, що давайте завершувати, бо комендантська година. А якщо нам не дай Бог зібратися треба буде як комендантська година, то ми що, будемо говорити, що ми не зберемося, бо в нас комендантська година? Ми виконуємо свої обов'язки так, як ми виконуємо.</p>
<p>Дякую, шановні колеги.</p>
<p>Йдемо далі. 901-а, 902-а, 903-я… 901-а? Будь ласка. Разумков, 901-а.</p>
<p></p>
<p>22:01:49</p>
<p>РАЗУМКОВ Д.О.</p>
<p>Руслан Олексійович, якщо ми повертаємося до того, що не можуть бути звужені повноваження народного депутата України, хотілося б так само задати питання запитання щодо відряджень, задати запитання щодо висвітлення роботи Верховної Ради. Просто я впевнений, що ви як людина послідовна, у всіх питаннях маєте займати однакову позицію, не лише у тому, що наприклад сьогодні ми в залі засідаємо з вами в 30 людей. Де всі інші? Тоді, будь ласка, забезпечте всіх інших народних депутатів тим, щоб вони були на робочих місцях. Ви ж – Голова Верховної Ради, це ваше повноваження, я впевнений, що ви із цим справитеся.</p>
<p></p>
<p>ГОЛОВУЮЧИЙ. Дякую.</p>
<p></p>
<p>РАЗУМКОВ Д.О. Ви знаєте як це робити, вмієте це робити. Це передбачено законами України, Конституцією України. Тому що, ну, просто щоб ми не перетворювали нашу роботу на фарс. Тому в цьому плані абсолютно з вами погоджуюся.</p>
<p></p>
<p>ГОЛОВУЮЧИЙ. Дякую.</p>
<p>На виконання обов'язків, покладених на мене, я запрошую народних депутатів повернутися на свої робочі місця і виконувати свої необхідні функціональні обов'язки.</p>
<p>Дякую.</p>
<p>Далі можемо іти, Дмитро Олександрович?</p>
<p>902-а.</p>
<p>903-я.</p>
<p></p>
<p>ГОЛОС ІЗ ЗАЛУ. <i>(Не чути)</i></p>
<p></p>
<p>ГОЛОВУЮЧИЙ. Про що? Про відрядження? В частині відряджень виключно керуюся Законом України про статус народного депутата.</p>
<p>Будь ласка, далі яка? 902-а? Будь ласка, 902-а.</p>
<p></p>
<p>22:03:16</p>
<p>РАЗУМКОВ Д.О.</p>
<p>Руслан Олексійович, ну, я б не хотів зараз переходити на особлистості, але якщо відрядження до Польщі, яке було, ви заборонили виїзд всім народним депутатам, які були запрошені на економічний форум, великий економічний форум, на жаль, я вважаю це помилкою, окрім одного представника "Слуги народу". Тоді...</p>
<p></p>
<p>ГОЛОВУЮЧИЙ. А можна дізнатися кого?</p>
<p></p>
<p>РАЗУМКОВ Д.О.</p>
<p>В нас за кордон на той момент виїхав пан Дунда, якщо не помиляюсь. Він про це показував.</p>
<p></p>
<p>ГОЛОВУЮЧИЙ. Дивіться, я ще раз кажу, пану Дунді не було підписано відрядження.</p>
<p></p>
<p>РАЗУМКОВ Д.О. Яким чином він виїхав тоді?</p>
<p></p>
<p>ГОЛОВУЮЧИЙ. Дивіться, це вже не до мене. Я не допускаю, ні.</p>
<p></p>
<p>РАЗУМКОВ Д.О. Ні, це до вас, Руслан Олексійович, це до вас. Ви – керівник цього органу.</p>
<p></p>
<p>ГОЛОВУЮЧИЙ. Ще раз, ще раз, я не відповідаю за діяльність народних депутатів за межами ... <i>(Не чути) .</i></p>
<p></p>
<p>РАЗУМКОВ Д.О. Ви відповідаєте за діяльність Верховної Ради, це ваш функціонал.</p>
<p></p>
<p>ГОЛОВУЮЧИЙ. Дякую, Дмитро Олександрович.</p>
<p>Ще раз кажу, відрядження пану Дунді не виписувалося. Я достатньо ємно відповів на цю... відповідь.</p>
<p>903-я. Разумков, будь ласка.</p>
<p></p>
<p>22:04:14</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Тоді, виходячи з цієї логіки, всі інші народні депутати також можуть виїжджати без вашого розпорядження?</p>
<p></p>
<p>ГОЛОВУЮЧИЙ. Дмитро Олександрович, я не даю дозвіл чи недозвіл виїзду за межі, за кордон України, я цього не роблю. Я тільки видаю дві речі – це питання, пов'язані з відпустками народних депутатів, а також питання, пов'язані з відрядженням для представлення інтересів парламенту, виключно ці речі.</p>
<p></p>
<p>РАЗУМКОВ Д.О. Добре. Руслан Олексійович, я тоді паралельно хотів би звернутися з проханням надати інформацію, з якою я звертався і до вас, і до Апарату. Скільки бюджетних коштів було витрачено на відрядження народних депутатів України?</p>
<p></p>
<p>ГОЛОВУЮЧИЙ. Дмитре Олександровичу, сьогодні було зачитано цей запит. У відповідні стандарти і строки, передбачені там, ви отримаєте будь-яку відповідь з цього питання.</p>
<p></p>
<p>РАЗУМКОВ Д.О. Добре. Дякую.</p>
<p></p>
<p>ГОЛОВУЮЧИЙ. Дякую.</p>
<p>904-а.</p>
<p>Будь ласка, Разумков.</p>
<p></p>
<p>22:05:04</p>
<p>РАЗУМКОВ Д.О.</p>
<p>Дякую. Роксолано Андріївно, до вас повернемось, якщо ви не заперечуєте. Роксолано Андріївно, скажіть, будь ласка, чому не були враховані правки мої і моїх колег по 700 мільйонів додаткового фінансування для САП і НАБУ? Чи не вважаєте ви, що в умовах зростання корупції, про яку постійно говорять наші міжнародні партнери, ми маємо забезпечити сталість цих інституцій, сталість їх ефективної роботи, так щоб дійсно забезпечити їх можливістю відправляти корупціонерів до буцегарні? Чому ці правки не були підтримані? Це можна робити за рахунок зовнішніх запозичень, але, на жаль, не було зроблено на комітеті.</p>
<p>Хотілося б почути вашу позицію. Заздалегідь дякую.</p>
<p></p>
<p>ГОЛОВУЮЧИЙ. Будь ласка, коротко позиція комітету.</p>
<p></p>
<p>22:06:08</p>
<p>ПІДЛАСА Р.А.</p>
<p>До речі, буде зараз дуже цікава і мабуть трошки парадоксальна відповідь. Але під час погодження проекту закону з Міжнародним валютним фондом ця поважна організація, яка дуже сильно опікується нашим бюджетом і антикорупційними органами, не підтримала збільшення загальних видатків державного бюджету в тому числі для НАБУ і САП.</p>
<p></p>
<p>ГОЛОВУЮЧИЙ. Дякую.</p>
<p>Наступна, 905-а поправка.</p>
<p>Дмитро Олександрович.</p>
<p></p>
<p>22:06:39</p>
<p>РАЗУМКОВ Д.О.</p>
<p>Дякую, Роксолано Андріївно. А можна подивитися цей лист і цю інформацію? Я вам як завжди вірю і довіряю, але дуже хотілося б побачити те, що вони це не підтримують. Можливо тоді наступним кроком вони запропонують взагалі закрити ці інституції? Але я сподіваюся, що так не відбудеться, тому що вони відправили вже багато корупціонерів за кордон... за ґрати. А деякі, так, втекли за кордон, це теж, це обмовка по Фрейду вийшла.</p>
<p><b> </b></p>
<p>ГОЛОВУЮЧИЙ. Роксолана Андріївна, будь ласка. Якщо маєте що доповнити, будь ласка.</p>
<p></p>
<p>22:07:16</p>
<p>ПІДЛАСА Р.А.</p>
<p>Дмитро Олександрович, ви ж знаєте, що народні депутати не беруть участь в перемовинах з Міжнародним валютним фондом.</p>
<p></p>
<p>ГОЛОВУЮЧИЙ. Дякую.</p>
<p></p>
<p>ПІДЛАСА Р.А. А ось Денис Валерійович може це і прокоментувати, тому що він це та людина, яка веде перемовини з МВФ.</p>
<p></p>
<p>ГОЛОВУЮЧИЙ. Давайте, Денис Валерійович.</p>
<p></p>
<p>ПІДЛАСА Р.А. Я кажу, що НАБУ і САП видатки не підтримали МВФ в цьому бюджеті.</p>
<p></p>
<p>22:08:31</p>
<p>УЛЮТІН Д.В.</p>
<p>Щодо параметрів бюджету. Мене чути?</p>
<p></p>
<p>ГОЛОВУЮЧИЙ. Чутно-чутно, кажіть.</p>
<p></p>
<p>УЛЮТІН Д.В. Щодо параметрів бюджету. Всі параметри бюджету були...</p>
<p></p>
<p>ГОЛОВУЮЧИЙ. Включіть, будь ласка, мікрофон.</p>
<p></p>
<p>УЛЮТІН Д.В. Я включав.</p>
<p></p>
<p>ГОЛОВУЮЧИЙ. Все, будь ласка.</p>
<p></p>
<p>УЛЮТІН Д.В. Тепер чути, да? Отже, щодо параметрів бюджету. Всі параметри бюджету, що стосовно доходів, що стосовно дефіциту були узгоджені з нашими міжнародними партнерами МВФ і в цих рамках воно було погоджено. Будь-які збільшення або зміна цих параметрів веде до розбалансування програми.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 906-а, Микиша. Наполягаєте? Будь ласка.</p>
<p></p>
<p>22:08:36</p>
<p>МИКИША Д.С.</p>
<p>Руслан Олексійович, у мене дві буде правки: 906-а і 952-а.</p>
<p></p>
<p>ГОЛОВУЮЧИЙ. Будь ласка, давайте тоді об'єднаємо.</p>
<p></p>
<p>МИКИША Д.С. Одної хвилини мені буде досить. Дивіться, якраз про балансування бюджету, щоб ми його не розбалансовували і нікуди не виходили, ми якраз і запропонували, що забрати 315 мільйонів з БЕБ, 230 – з УДО, при всій повазі до хлопців, які там є, але там є дуже багато професіоналів. Але загалом збільшувати якраз фінансування тій структурі, яка вже фактично була закладена в бюджет, трошечки досить дивно. І навіть тільки із-за цих двох строчок ми вже економимо більше пів мільярда. А натомість ми пропонуємо додати 800 мільйонів на Держспецзв'язок на БПЛА, якраз на безпілотники. От це якраз... Ми постійно говоримо про те, що ми за рахунок деяких строчок економимо і перекидаємо на те, що дійсно необхідно, а необхідно на фронті саме безпілотники.</p>
<p>Тому ми якраз це і зробили.</p>
<p></p>
<p>ГОЛОВУЮЧИЙ. Дякую.</p>
<p>Повертаємося до попереднього формату: 907, 908, 909, 910, 911.</p>
<p>Будь ласка, Дмитре Олександровичу.</p>
<p></p>
<p>22:09:51</p>
<p>РАЗУМКОВ Д.О. Руслане Олексійовичу, ні, мабуть, поки не повертаємося, поки йдемо по тому формату, який є.</p>
<p>907 правка, вона пропонує з Програми 6520000 перерозподілити кошти наступним чином: на Службу безпеки України – 1,4 мільярда гривень, на Головне управління розвідки – 1,4 мільярда гривень, на Спеціалізовану антикорупційну прокуратуру – 700 мільйонів гривень, на НАБУ – 700 мільйонів гривень.</p>
<p>Ми щойно про це проговорювали. Я абсолютно не хочу сперечатися з МВФ, для цього є Денис Валерійович, Сергій Михайлович. Я думаю, що він професійно цим і без мене справиться. Але у мене інше запитання: тут немає додаткових видатків, тут немає нічого додаткового. Я впевнений, МВФ не буде заперечувати, якщо ми підсилимо...</p>
<p></p>
<p>ГОЛОВУЮЧИЙ. Дякую.</p>
<p>908-а. Будь ласка, Дмитре Олександровичу.</p>
<p></p>
<p>22:11:00</p>
<p>РАЗУМКОВ Д.О. Вони підсилять спроможність САП і НАБУ. Про ГУР ми сьогодні багато говорили, я впевнений, що і так є сили для того, щоб за це проголосувати. На жаль, немає людей в залі. Якщо ми говоримо з вами про САП – така сама ситуація як і з НАБУ. Якщо ми говоримо про СБУ, їм теж треба виділити частину коштів для того, щоб вони більш ефективно проводили ті операції, які вони проводять і про які вони говорять. Насправді там теж велика частина людей, які заслуговують на повагу – це справжні герої нашої держави.</p>
<p>Але паралельно з цим, шановні колеги, я хотів би зазначити, що саме наша команда "Розумної політики" подала закон, який дозволяє фактично перейти в режим реального покарання, серйозного покарання корупціонерів.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 909 поправка, Разумков Дмитро Олександрович.</p>
<p></p>
<p>22:12:08</p>
<p>РАЗУМКОВ Д.О.</p>
<p>Про що я зараз говорю, я говорю про законопроект, який прирівнює відповідальність за державну зраду до покарання, корупцію покарання за державну зраду, тобто від 15 до пожиттєвого з конфіскацією майна. Причому на відміну від того, про що сказав Президент, але, на жаль, ми не побачили законопроекту в стінах Верховної Ради, я розумію, що PR це наше все, але хотілося, щоб наші PR-складові не розходилися з ділом. Тому ми чекали альтернативне від Президента, на жаль, він не зайшов до стін Верховної Ради. Добре, ми в цьому плані допомогли, є наш законопроект, який прирівняє корупцію до покарання за державну зраду, тобто 15 або пожиттєвого. Але, на жаль, шановна Погоджувальна рада, разом з керівництвом Верховної Ради, не хоче виносити цей закон в стіни Верховної Ради.</p>
<p></p>
<p>ГОЛОВУЮЧИЙ. Будь ласка, 910 поправка, Разумков.</p>
<p></p>
<p>22:13:14</p>
<p>РАЗУМКОВ Д.О.</p>
<p>В свою чергу, на відміну від того, про що казав Президент, ми не пропонуємо забирати це до СБУ і ховати там справи, а залишити якраз в САП і НАБУ, структури, які не підпорядковані навіть Офісу Президента. І, дійсно, станом на сьогодні є відносно незалежними, дуже хотілося, щоб були в повному сенсі незалежними. Тому я сподіваюся все ж таки, що ці правки будуть підтримані. Я попрошу поставити 911 на голосування, а з іншого боку я хотів би звернутися до народних депутатів, щоб в першу чергу "Слуги народу", щоб вони підтримали слова Президента і проголосували за наш закон "Розумної політики" про прирівняння покарання за корупцію під час війни до державної зради. Це чесно по відношенню до військових і наших Збройних Сил.</p>
<p></p>
<p>ГОЛОВУЮЧИЙ. І 911-у ставимо на голосування. Я ставлю 911-у на голосування, авторства Разумкова, комітетом відхилена. Прошу голосувати.</p>
<p></p>
<p>22:14:37</p>
<p>За-15</p>
<p>Рішення не прийнято.</p>
<p>912-а Железняка, 913-а Железняка, 914-а Железняка, 915-а. А! 914-а Железняка, не наполягають. Вони вже зняли ці поправки.</p>
<p>915-а. Не наполягають.</p>
<p>916-а. Наполягають. Будь ласка, Величкович.</p>
<p></p>
<p>22:15:05</p>
<p>ВЕЛИЧКОВИЧ М.Р.</p>
<p>Шановні колеги, якщо ми говоримо про Службу безпеки, яка показала за останній час, за останні роки себе успішною спецслужбою, то вважаю, що вона заслуговує на те, щоб виділити їй додаткові кошти. Ви бачили ті спецоперації, які вона проводить і в тилу ворога, і працюючи в контррозвідувальній сфері. Ми бачимо її залучення до атак по Криму та інших окупованих територіях. Тому вважаю, що якщо ми зможемо їм виділити додаткові кошти, вони будуть ще більш ефективно працювати. Але це при умові, що ви, шановні колеги, підтримаєте нашу правку і проголосуєте за виділення додаткових коштів на Службу безпеки України.</p>
<p></p>
<p>ГОЛОВУЮЧИЙ. Ставите, да?</p>
<p></p>
<p>ВЕЛИЧКОВИЧ М.Р. Так.</p>
<p></p>
<p>ГОЛОВУЮЧИЙ. Ставлю 916 поправку, прошу голосувати, авторства Бондаря і Величковича. Комітет відхилив.</p>
<p></p>
<p>22:16:16</p>
<p>За-18</p>
<p>Рішення не прийнято.</p>
<p>Наступна поправка 917-а. Наполягаєте? Будь ласка, Герасимов.</p>
<p></p>
<p>22:16:26</p>
<p>ГЕРАСИМОВ А.В.</p>
<p>Дякую. Шановні колеги, чому не можна голосувати за цей закон? Одразу вам скажу: розподіл коштів через місцеві бюджети, як це не дивно виглядає, набагато більш прозоріший і менш корупційний, ніж розподіл коштів через центральний бюджет. Якщо не вистачає коштів, ну, слухайте, у нас на телеканал "Рада" витрачається, якщо не помиляюся, 175 мільйонів гривень на рік! А це, на хвилиночку, 1750 Mavic, які можна було б спрямувати на фронт. Тим більше, цей телеканал, чесно кажучи, в тому вигляді, як він є, чисто пропагандистський і нікому не потрібен.</p>
<p>Але також я хочу нагадати про звернення відносно того, щоб не забирали ПДФО в місцевих бюджетів. І сьогодні я приведу приклад з Івано-Франківської області, де Івано-Франківська обласна рада підтримала це рішення, Івано-Франківська міська рада. І буде дуже цікаво, як за це будуть голосувати депутати "Слуги народу", обрані від Івано-Франківщини: Прощук Едуард Петрович, Матусевич Олександр Борисович, Тимофійчук Володимир Ярославович.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, йдемо далі. Наступна – 918-а, Гончаренко.</p>
<p></p>
<p>22:17:38</p>
<p>ГОНЧАРЕНКО О.О.</p>
<p>Олексій Гончаренко. Друзі, мова йде про те, щоб додати кошти Службі безпеки України саме на виконання бойових завдань. Служба безпеки теж сьогодні на передньому краї, і ми маємо її теж підтримувати. Ми маємо забрати гроші з національного марафону. Кому він потрібен? Це він у нас відбиває війну? Чому ми на нього витрачаємо мільярди?</p>
<p>Тут в когось викликає посмішку тікток мій, так за це хоча б держава ні копійки не платить, а результатів більше, люди хоч бачать, що відбувається. А за що люди віддають свій мільярд, платники податків, за марафон, чи сотні мільйонів за телеканал "Рада"? Щоб тільки дивитись на одні і ті ж обличчя, які їм розповідають одне і те саме? І розповідають причому неправду.</p>
<p>Тому, друзі, давайте забирати ці кошти, віддавати тим, в чиїх руках реально наша перемога і наше життя, нашим військовим: ЗСУ, Нацгвардії, ДПСУ, СБУ, ГУР. Це має бути наша…</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 919-а, Гончаренко.</p>
<p></p>
<p>22:18:48</p>
<p>ГОНЧАРЕНКО О.О.</p>
<p>Продовжимо. І 919-у я ставлю на голосування обов'язково, хочу подивитись, як ми будемо голосувати. Хай всі знають. Хочу, щоб українці знали, як ми тут обговорюємо, як ми реагуємо на все, що ми тут ігноруємо питання доплат військовим, ігноруємо. І ігноруємо питання абсолютно демобілізації, надзвичайно важливе питання. Робить вигляд, що це взагалі ні про що: ну, є якісь там люди на фронті – ну, і хай тягнуть на собі завжди. В нас інваліди першої і другої групи не мають права звільнитися з ЗСУ. Ну, скільки це буде тривати? Обмежено придатних людей виводять поза штат, і вони висять, і нічого не відбувається.</p>
<p>Ну так, це питання, які має розглядати Верховна Рада. Ми навіть не збираємося, ми не можемо, в жовтні один день зібрались, так де всі депутати? Ну де вони? Спікер закликав їх прийти.</p>
<p>Мені тут говорять, щось хтось в Київраді рулить, так ви тут рулите, ви ж більшість. "Слуги народу", де ваші депутати?</p>
<p></p>
<p>ГОЛОВУЮЧИЙ. Шановні колеги, я ставлю 919 поправку на голосування. Вона авторства Герасимова, Павленка, Гончаренка і вона відхилена комітетом. Прошу голосувати.</p>
<p></p>
<p>22:20:19</p>
<p>За-8</p>
<p>Рішення не прийнято.</p>
<p>Наступна, так, 920-а. Не наполягають.</p>
<p>921-а. Не наполягають.</p>
<p>922-а, Герасимов, будь ласка.</p>
<p>921-а – наполягають, да? Я перепрошую. Тоді, Величкович, 921-а.</p>
<p></p>
<p>22:20:39</p>
<p>ВЕЛИЧКОВИЧ М.Р.</p>
<p>Шановні колеги, боротьба з тероризмом – це зараз є те, заради чого вводиться в тому числі і комендантська година. Комендантська година передбачена для того, щоб по вулицях не волочилися не лише ті, які мають вдома відпочивати, але щоб і правоохоронні органи, і спецслужби ловили можливі ДРГ.</p>
<p>Тому вважаю, що ми повинні підтримати наші служби безпеки і не забували про те, що комендантська година є обов'язковою для всіх. А не всі депутати мають машини, не всі – охорону і перепустки для пересування нічним Києвом в умовах воєнного стану і комендантської години. Прошу про це не забувати.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, наступна поправка 922-а, Герасимов.</p>
<p></p>
<p>22:21:33</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Ще раз хотів би нагадати, що за цей закон голосувати не можна. Він тісно пов'язаний з наступним 10037, який стосується того, щоб вилучити сьогодні ПДФО у місцевих рад. І хотів би сказати, сотні, нагадати вам, місцевих рад вже прийняли рішення про те, що вони категорично проти того, щоб це ПДФО у них було вилучено.</p>
<p>І серед цих рад, якраз є і ради Волинської області, наприклад, таке рішення прийняла Луцька міська рада. І таке рішення прийняла Горохівська міська рада, а саме, саме в місті Горохів, округу № 20 обраний від "Слуги народу" Рубльов Вячеслав Володимирович. І от дуже цікаво, а як же він буде голосувати за цей законопроект? Чи буде він забирати гроші у своєї громади? Чи буде він забирати гроші, які сьогодні громада спрямовує на допомогу військовим? Так чи ні? Давайте слідкувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>923-я. Гончаренко, будь ласка.</p>
<p></p>
<p>22:22:42</p>
<p>ГОНЧАРЕНКО О.О.</p>
<p>Олексій Гончаренко. Тут моя правка передбачає, щоб додати коштів по напрямку координація діяльності у запобіганні терористичним актам. Ми бачили всі сьогодні жахливу трагедію в Куп'янську. Країна-терорист не зупиняється і продовжує атакувати нас. Тому це дуже важливо.</p>
<p>А у мене ще знаєте, що цікавить, ваша, тепер у вас дилема, ви ж Верховну Раду показуємо по ночах, щоб ніхто не знав, що тут відбувається, це таке кіно для дорослих, ви прирівняли, або фільм жахів, це складно сказати.</p>
<p>Тепер проблема у вас є, це засідання триває скоро 12 годин. Тобто, навіть, якщо ви о 12 ночі почнете трансляцію, то доведеться це ж утром це демонструвати. От мені цікаво, що ви будете з цим робити, чи будете різати і декілька ночей підряд показувати, щоб ніхто не побачив. От я просто цікавлюсь і потім дізнаємося з вами, як це було.</p>
<p>А правка моя віддати кошти на боротьбу з тероризмом, а не витрачати на барабан і серіали. Ставлю на голосування...</p>
<p></p>
<p>ГОЛОВУЮЧИЙ. Ви просите поставити 923-ю, так?</p>
<p>Ставлю на голосування 923-ю, авторства Гончаренка. Комітетом відхилена.</p>
<p></p>
<p>22:24:08</p>
<p>За-9</p>
<p>Рішення не прийнято.</p>
<p>Наступна, 924-а, будь ласка, Гончаренко.</p>
<p></p>
<p>22:24:15</p>
<p>ГОНЧАРЕНКО О.О.</p>
<p>Гончаренко. Друзі, надзвичайно важлива тема, я сьогодні її вже піднімав, ми говоримо про безумовно, тут моя правка передбачити боротьбу з тероризмом. А взагалі… і виділити кошти, а взагалі я хочу ще раз сказати, маємо, саме головне для нас має бути життя людини. Сьогодні Україна втрачає кожен день фактично тричі: ми втрачаємо людей на фронті і в тилу, і це наш біль, ми втрачаємо людей, тому що в нас впав коефіцієнт народжуваності. І це колосальна проблема. Замість того, щоб підтримати мам, підтримати молоді родини, ми 860 гривень з барського плеча кидаємо. Мені цікаво, хто тут на 860 гривень хоч один день живе. І третє. ми втрачаємо людей, тому що кожен день війни зменшує кількість тих, хто повернеться. Тим більше, коли вони бачать таку Верховну Раду, яка отак круто працює. Нам треба схаменутися, щоб не втратити державу.</p>
<p></p>
<p>ГОЛОВУЮЧИЙ. Будь ласка, наступна поправка 925. Разумков.</p>
<p></p>
<p>22:25:27</p>
<p>РАЗУМКОВ Д.О.</p>
<p>Дякую, Руслан Олексійович, Роксолана Андріївна. Я хотів би запитати, в чому логіка була зменшення фінансування Національної академії правових наук України на 717 тисяч гривень. Я розумію, що, можливо, це не сама пріоритетна стаття і я би, в мене би викликали запитання, якщо би ви на це виділяли додаткові кошти, але чим визвано зменшення такої суми, на таку суму фінансування такої поважної інституції? В чому логіка?</p>
<p></p>
<p>ГОЛОВУЮЧИЙ. Позиція по 925 поправці комітету.</p>
<p></p>
<p>22:26:17</p>
<p>ПІДЛАСА Р.А.</p>
<p>Я через одну скажу.</p>
<p></p>
<p>ГОЛОВУЮЧИЙ. Добре. Дякую.</p>
<p>Будь ласка, 926-а. Дмитро Олександрович.</p>
<p></p>
<p>22:26:21</p>
<p>РАЗУМКОВ Д.О.</p>
<p>Роксолана Андріївна, я… мабуть, погано у вас вмикається мікрофон, я не почув відповіді, чому ми не фінансуємо, зменшуємо фінансування, теж є лист або це якась політична позиція, або це щось інше? Хотілося просто зазначити і зрозуміти. Дякую вам заздалегідь.</p>
<p></p>
<p>ГОЛОВУЮЧИЙ. Будь ласка, Роксолана Андріївна.</p>
<p></p>
<p>22:26:45</p>
<p>ПІДЛАСА Р.А.</p>
<p>Так. Це, до речі, буде цікаво Олександру Бакумову почути відповідь на це питання. Вихідний лист №675 від 21 серпня 23-го року підписав президент Національної академії правових наук Володимир Журавель, в якому сказано, що Національна академія правових наук надає пропозиції щодо скорочення у 2023 році бюджетних призначень за формою, що додається. В цій формі скорочення по двом програмам: наукова і організаційна діяльність президії. Економія склалася у зв'язку зі смертю дійсних членів-академіків та члена-кореспондента Національної академії правових наук. На цьому зекономили 216 тисяч гривень. Ще 500 тисяч гривень зекономили на тому, що на період воєнного стану не сплачується орендна плата та склалась економія за рахунок вакансій.</p>
<p></p>
<p>ГОЛОВУЮЧИЙ. Дякую.</p>
<p>927-а. Разумков, будь ласка.</p>
<p></p>
<p>22:27:50</p>
<p>РАЗУМКОВ Д.О.</p>
<p>Дякую, Роксолана Андріївна, за вичерпну відповідь і на це запитання. Дійсно, ви, ваша робота заслуговує на величезну повагу.</p>
<p>Я хотів би ще повернутися до 1,2 мільярда на фінансування телерадіомовлення. Куди вони планують піти і яким чином вони корелюються з формулюванням, що це… в назві цього законопроекту – першочергові. 1,2 мільярда, я думаю, що це суттєві кошти, і мені чесно, байдуже чи це кредитні, чи це не кредитні кошти, чому ми їх направляємо, м'яко кажучи, на непріоритетний напрямок нашої з вами діяльності, діяльності нашої з вами країни.</p>
<p></p>
<p>ГОЛОВУЮЧИЙ. Будь ласка, якщо хочете реагуйте.</p>
<p>Будь ласка, позиція комітету по 927-й.</p>
<p></p>
<p>22:28:43</p>
<p>ПІДЛАСА Р.А.</p>
<p>У цьому законопроекті на Національну раду України з питань телебачення і радіомовлення ми скорочуємо видатки на 936 тисяч гривень.</p>
<p></p>
<p>ГОЛОВУЮЧИЙ. Дякую.</p>
<p>928-а, будь ласка, Дмитро Олександрович.</p>
<p></p>
<p>22:28:58</p>
<p>РАЗУМКОВ Д.О.</p>
<p>Давайте декілька… Давайте три правки: 928-а, 929-а, а там дальше 35-а. Тоді дві. Добре.</p>
<p>Роксолано Андріївно, скажіть, будь ласка, ми зараз не про міністерство. Я зараз задавав питання чи не передбачені в даному законопроекті видатки на створення контенту, створення програм для Єдиного марафону тощо. Немає такого у нас тут?</p>
<p></p>
<p>22:29:44</p>
<p>ПІДЛАСА Р.А.</p>
<p>Зараз подивимося. Немає. Мабуть, немає.</p>
<p>Принаймні ми таке не погоджували. У Міністерстві культури є збільшення лише на одну програму: збереження історико–культурної та архітектурної спадщини у національних і державних заповідниках це Київо-Печерська лавра, про яку ми вже говорили.</p>
<p></p>
<p>ГОЛОВУЮЧИЙ. Дякую.</p>
<p>930 поправка. Не наполягає.</p>
<p>931-а. Не наполягає.</p>
<p>932-а, будь ласка, Герасимов.</p>
<p></p>
<p>22:30:04</p>
<p>ГЕРАСИМОВ А.В.</p>
<p>Дякую. Руслане Олексійовичу, ви знаєте законопроект не можна голосувати з дуже багатьох причин, я просто не хотів би зараз нагадувати це. Але я просто зараз в новинах прочитав дуже важливий момент. Я думаю багатьом в цій залі також слово "Archer" щось говорить, тому що це компанія, яка існує вже на ринку України дуже багато років. Я особисто купував дуже багато тепловізорів і передавав їх військовим, кожний з наших колег це передавав, Фонд Порошенка купував там десятки, сотні тепловізорів і передавав у війська, до них прийшли з обшуками наші правоохоронні органи і вирішили єдиного виробника охолоджених тепловізійних прицілів чи закрити, чи завадити діяльності. Слухайте, це вже не смішно, це обороноздатність країни. І от саме тому ми і на БЕБ хочемо знизити видатки. І чесно кажучи, в не інші правоохоронні органі треба знижувати. А ДБР взагалі треба перезавантажити, тому що ми всі пам'ятаємо, що сталося в перші дні війни.</p>
<p>Дякую.</p>
<p>А правку прошу поставити на голосування.</p>
<p></p>
<p>ГОЛОВУЮЧИЙ. 932 поправка авторства Ар'єва, Герасимова, Чийгоза відхилена комітетом. Прошу голосувати.</p>
<p></p>
<p>22:31:20</p>
<p>За-12</p>
<p>Рішення не прийнято.</p>
<p>Наступна поправка 933, Гончаренко.</p>
<p></p>
<p>22:31:26</p>
<p>ГОНЧАРЕНКО О.О. Дякую.</p>
<p>Мова йде про те, щоб додати кошти на медицину. Я не знаю, кого треба, я тільки що говорив про те, що головне – це життя. Як це можна зробити, якщо ми не будемо вкладатися в охорону здоров'я? Ну, я не знаю. Яка сьогодні зарплата медиків. Соромно про це казати, але коли медик отримує 6, 7, 8, 11 тисяч гривень, екстрена медична допомога. Та вона фактично як військові, вони там на прифронтових територіях виїжджають на ракетні прильоти, на "шахеди", вони ризикують життям кожен день. Я працював на "швидкій" допомозі, знаю, що це за робота, наскільки вона складна, і ми сьогодні нічого, ну, просто ми ігноруємо, начебто їх немає. Тоді і залишимося, поїдуть уже ті, хто зараз можуть – жінки, медики всі за кордон, їх там з радістю "розхватають". Що ми тут будемо тоді робити? Як ми будемо з вами жити? А, може, будемо віддавати гроші на те, що треба?</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 934-а. Гончаренко, будь ласка.</p>
<p></p>
<p>22:32:37</p>
<p>ГОНЧАРЕНКО О.О. Я продовжу. І цю правку я безумовно ставлю на голосування, бо я хочу, щоб всі проголосували і визначилися. Тут, до речі, невеликі кошти, друзі. Я розумію, що тут немає кого і закликати навіть, але ви хоч проявіть свою позицію. Ну, тут мова йде, що давайте хоча б додамо тут 69 тисяч гривень, це небагато, давайте хоча б якісь символічні кроки робити, ну, хоч якось демонструвати повагу до людей, до медиків, до освітян, до рятувальників, і найголовніше – до наших військових. Це ж реально ключові завдання, які перед нами стоять – лікування наших поранених. Нарешті тут є правка в цьому бюджеті, одне з того, що добре тут є, щоб збільшити в три рази пакети НСЗУ. Тобто, щоб наші поранені отримували все необхідне і харчування на належному рівні, і найкраще лікування, і ліки, і все, все, все. Ну так це нам треба робити, вони захистили нас, ми маємо захистити їх. Для чого ми тут сидимо, якщо не для цього?</p>
<p></p>
<p>ГОЛОВУЮЧИЙ. 934 поправка, комітетом відхилена. Я прошу голосувати.</p>
<p></p>
<p>22:33:59</p>
<p>За-12</p>
<p>Рішення не прийнято.</p>
<p>По фракціях покажіть, будь ласка.</p>
<p>Будь ласка, 935-а, Разумков. Чи ми можемо трішки перейти до попереднього формату? Дмитро Олександрович, будь ласка.</p>
<p></p>
<p>22:34:23</p>
<p>РАЗУМКОВ Д.О.</p>
<p>Давайте перейдемо до попереднього формату. 935-а, 936-а, 937-а, 938-а і 939-а. 2 хвилини дайте мені, будь ласка.</p>
<p></p>
<p>ГОЛОВУЮЧИЙ. Будь ласка, 2 хвилини.</p>
<p></p>
<p>22:34:34</p>
<p>РАЗУМКОВ Д.О.</p>
<p>Шановні колеги, ми наближаємося до важливих правок, я зараз буду їх ставити на голосування, ми сьогодні вже їх проговорювали декілька раз. Дякую Міністерству фінансів за вичерпні відповіді, дякую голові профільного комітету. Але зараз ми будемо підходити до фактичного голосування за те, чи ми перерозподіляємо ці ресурси на Збройні Сили України, чи ми їх будемо марно витрачати. На жаль, ми собі цього дозволити не можемо, просто не можемо. Тому що, якщо ми не забезпечимо нашу армію, то все інше буде неважливо, тому що не буде існувати держави.</p>
<p>Я не розумію впертості, з якою монобільшість не хоче збільшити фінансування сектору безпеки і оборони, мається на увазі ЗСУ навіть, тому що іншим структурам інші виплати тут передбачені, я не розумію, чому з такою впертістю ви не хочете збільшити фінансування Збройних Сил України на 11 мільярдів гривень, от просто не розумію. Відмовки про те, що ми не можемо, не буває не можемо, буває не хочемо. Я впевнений, що вистачає фахівців і в комітеті і цьому є яскравий приклад на трибуні, думаю, що не всі це можуть так зробити, але тим не менше.</p>
<p>Паралельно можемо запросити інших фахівців зі всіх фракцій, зі всіх груп сторонніх фахівців для того, щоб написати якісний законопроект, швидко його проголосувати і прийняти, а не займатися єрундою, якою, на жаль, займаємося цілий день, коли переконуємо вас виплатити армії.</p>
<p></p>
<p>ГОЛОВУЮЧИЙ. Дякую, Дмитро Олександрович.</p>
<p>Будь ласка, 940-а, Бакумов. Наполягаєте, Олександр Сергійович? 940-а, будь ласка.</p>
<p>Включіть Бакумову, будь ласка.</p>
<p></p>
<p>22:36:56</p>
<p>БАКУМОВ О.С.</p>
<p>Шанована Роксолано Андріївно, я дуже дякую вам за відповідь стосовно фінансування Національної академії правових наук, все ж таки це пояснює, чому було відповідно зменшено фінансування.</p>
<p>Єдине, що я попрошу з врахуванням того, що зараз було проаналізовано, шановне Міністерство фінансів, шановний пане міністре, шановна пані голово комітету. Якщо ми завтра чи через місяць, декілька місяців, будемо зменшувати фінансування науки, будь-якої науки, мій заклик, будь ласка, давайте робити це дійсно справедливо, збалансовано і з розрахунками, а не так, що одна академія дійсно щиро сказала у нас є що забрати і ми забрали. Треба, щоб так говорили в кожній, кожній сфері – це буде правильно і справедливо.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, далі, 941-а, 942-а, 943-я, 944-а, 945-а. Дмитро Олександрович, будь ласка.</p>
<p></p>
<p>22:37:52</p>
<p>РАЗУМКОВ Д.О.</p>
<p>Дякую, Руслан Олексійович. Продовжуючи свій попередній спітч, я чесно не розумію і мені навіть соромно за колег, які за це не голосують. Я не розумію, як в воюючій державі ви не хочете забрати з телемарафону 1,2 мільярда гривень і перевести його на Збройні Сили України. Я не розумію, як вам вистачає совісті залишити БЕБу 220 мільйонів. Я не розумію, як на Секретаріат Кабміну ви залишаєте 214 мільйонів замість того, щоб перевести їх на Збройні Сили України. Не розумію! Але те, що я вас не розумію, це, скажемо так, це моя проблема. Вашою проблемою буде те, що вас не зрозуміють люди. Вас не зрозуміють наші військові, вас не зрозуміють… Я думаю, що навіть вас не зрозуміють ваші рідні і близькі.</p>
<p>Я вкотре звертаюсь, зараз будемо ставити блок, декілька блоків правок, важливих правок, які зможуть посилити спроможність Збройних Сил України, посилити спроможність їх структур, які дійсно ефективні на фронті, які не бояться виконувати надскладні завдання. Давайте їм дамо нормальне забезпечення для того, щоб вони швидше перемогли нашого ворога, нашого з вами спільного ворога.</p>
<p>Тому, Руслане Олексійовичу, тут декілька блоків. Я б хотів би їх поставити на голосування.</p>
<p></p>
<p>ГОЛОВУЮЧИЙ. А які поправки, Дмитре Олександровичу, скажіть, будь ласка?</p>
<p></p>
<p>РАЗУМКОВ Д.О. Там буде 200… Ну вони трошки розбиті, якщо можна, я б їх одразу поставив. Окей. Добре, ідемо по блоках.</p>
<p>947-а, 951-а.</p>
<p></p>
<p>ГОЛОВУЮЧИЙ. Зараз, секундочку. Я тоді…</p>
<p>Шановні колеги! Я ставлю 947 поправку авторства… А, пізніше ви поставите? А, добре, добре, добре. Я зрозумів.</p>
<p>Далі, 946-а. Бакумов, будь ласка. Вже ні? Так. Дякую.</p>
<p>Дмитре Олександровичу, тепер ваші. З 947-ї по 951-у.</p>
<p>Будь ласка.</p>
<p></p>
<p>22:40:24</p>
<p>РАЗУМКОВ Д.О.</p>
<p>Вибачте, я просто пропустив, що є 946-а ще.</p>
<p>Шановні колеги! Ну я сьогодні задавав Роксолані Андріївні питання щодо Державної служби охорони. Там дійсно служать багато дуже фахових героїчних офіцерів, питань немає. І я недарма задавав запитання, чи збільшується структура, чи буде більше людей, чи ви будете виплачувати їм більші зарплати?".</p>
<p>А відповідь була: "Ні". Відповідь була: "Ми будемо 230 з половиною мільйонів гривень направляти на забезпечення безпеки наших міжнародних гостей, які до нас приїздять".</p>
<p>Але на що ми це витрачаємо? На той потяг, яким ви їх возите? Це Укрзалізниця, це не УДО. Якщо ми говоримо про автопарк УДО і забезпечення їх паливом, ну добре. Давайте просто порахуємо, скільки у нас було делегацій, які охоронялися, і скільки на це було витрачено палива, скільки після цього треба було провести ТО автомобілям.</p>
<p>Якщо це ви мені скажете, що коштує 230 мільйонів до кінця року, то, виходячи з вашої логіки, це 80 на місяць, правильно? 80 мільйонів гривень на місяць. Тобто до цього у вас такий же процес мав зайняти майже мільярд гривень. Я ж правильно рахую? 80 на місяць, множимо на 12 місяців. Отримуємо скільки? Правильно, 960 мільйонів.</p>
<p>Скажіть мені, будь ласка, або це неправда, що ви зазначили, Роксолано Андріївно, або може ви помилилися, або може вам дали нефахову інформацію? Або ці кошти підуть не на охорону наших іноземних партнерів, а, мабуть, на Офіс Президента.</p>
<p></p>
<p>ГОЛОВУЮЧИЙ. Дякую.</p>
<p>Дмитро Олександрович, ви просто поставте 947-у і 951-у, я правильно розумію? Ставлю 947 поправку авторства Разумкова і колег. Вона комітетом відхилена. Прошу голосувати.</p>
<p></p>
<p>22:42:52</p>
<p>За-13</p>
<p>Рішення не прийнято.</p>
<p>Наступна поправка 951-а також авторства Разумкова. Вона відхилена комітетом. Прошу голосувати.</p>
<p><b> </b></p>
<p>22:43:16</p>
<p>За-13</p>
<p>Рішення не прийнято.</p>
<p>Далі, будь ласка, 953-я. Не наполягає.</p>
<p>954-а, не наполягає.</p>
<p>955-а. Герасимов, будь ласка.</p>
<p></p>
<p>22:43:31</p>
<p>ГЕРАСИМОВ А.В.</p>
<p>Дякую, Руслане Олексійовичу. Ви знаєте, от беру просто табличку і наводжу приклад, чому за це не можна голосувати. Наприклад, плюс 315 мільйонів 197 тисяч на БЕБ. Слава богу, частину зняли, але зняти треба все.</p>
<p>Далі. Беремо дуже цікаве: Фонд державного майна України – плюс 43 мільйони 16 тисяч гривень. Ну, на жаль, залишилося. І, чесно кажучи, це треба знімати і відправляти на Сили безпеки і оборони.</p>
<p>І ще раз нагадаю, одне з ключових джерел цього закону – це ПДФО. Ви знаєте, в Київські області дуже багато рад прийняли рішення, щоб ПДФО у них не вилучали. Наприклад, Броварська міська рада, Обухівська міська рада, Миронівська, Згурівська, Сквирівська, дуже багато інших. І от мені цікаво, як за це будуть голосувати Дунда Олег Андрійович з Макарова обраний, Колюх Валерій Вікторович, Горобець Олександр Сергійович, Василевська-Смаглюк Ольга Михайлівна і Ірина Геращенко.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається… <i>(Шум у залі)</i> Друзі, ну давайте перестанемо оці якісь такі дрібні маніпуляції. Це навіть ні некоректно, це неетично, друзі.</p>
<p>Будь ласка, 956-а. Гончаренко. Гончаренко, будь ласка. 956-а, Гончаренко.</p>
<p></p>
<p>22:45:10</p>
<p>ГОНЧАРЕНКО О.О.</p>
<p>Пане Руслане, з'являються підозри в сексизмі, тому що ви пані Ірині Геращенко…</p>
<p></p>
<p>ГОЛОВУЮЧИЙ. З вашого боку?</p>
<p></p>
<p>ГОНЧАРЕНКО О.О. Да, пані Ірині Геращенко не надаєте слово якось, не надаєте, і все.</p>
<p></p>
<p>ГОЛОВУЮЧИЙ. Ну, я не думаю, що те, не назвали її прізвище якось її ображає.</p>
<p>Будь ласка, Олексію Олексійовичу.</p>
<p></p>
<p>ГОНЧАРЕНКО О.О. Значить...</p>
<p></p>
<p>ГОЛОВУЮЧИЙ. Я нагадаю, 956 поправка.</p>
<p></p>
<p>ГОНЧАРЕНКО О.О. Так, поправка 956 – це ще одна важлива поправка, яка говорить про важливу для вас інституцію, про Управління державної охорони, яке в тому числі охороняє і вас як Голову Верховної Ради. І, може, зараз заручимося вашою підтримкою. Справа в тому, що це дійсно є така організація важлива, але вона охороняє не тільки Президента і спікера, вона виконує багато інших важливих функцій. І коли я кажу, що треба підтримувати всіх військових, то і Управління державної охорони не є виняток. До речі, ще є і судова охорона, про них взагалі забули і наплювали. Треба це виправляти.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 957 поправка, Олексію Олексійовичу, ваша.</p>
<p></p>
<p>22:46:20</p>
<p>ГОНЧАРЕНКО О.О. 957-а. Шановні телеглядачі, не знаю, коли ви це побачите, це цікаво мені дуже, коли ви це побачите, але колись ви це побачите. 12 годин іде засідання, перший день у жовтні, тут всі колеги дуже втомилися, а, як на мене, ми якраз і маємо проводити дебати і говорити про важливі речі, бо не може ж бути тільки одне, там, спочатку 2-3 тижні, ні, спочатку готуємося до шашликів, потім 2-3 тижні, потім готуйте купальник в Ялту і кава там же буде на набережній. Треба говорити – у нас попереду складні часи. Не треба дурити людей, треба вести серйозну, дорослу складну розмову. Замість цього нам підсовують оцей для вигляду щось черговий піар. Друзі, це неправильно, і так ми будемо мати серйозні проблеми. Парламент має працювати.</p>
<p></p>
<p>ГОЛОВУЮЧИЙ. Шановні колеги, далі, 958, 959, 960, 961, 962.</p>
<p>Дмитре Олександровичу, будь ласка.</p>
<p></p>
<p>22:47:33</p>
<p>РАЗУМКОВ Д.О. Дякую.</p>
<p>Роксолано Андріївно, ми сьогодні з вами вже спілкувалися по Фонду державного майна, по 43 мільйонах, які з незрозумілих для мене причин ви замість того, щоб направити на Сили безпеки та оборони, на Збройні Сили України, на ГУР, на інші підрозділи, на Національну гвардію давайте відправимо. Не принципово. Наша правка, правка "Розумної політики", говорить про те, щоб відправити це фінансування саме на ЗСУ. Я розумію, що може в рамках державного бюджету 43 мільйони це й не дуже багато, але тут не може бути мало чи багато, тут кожна копійка має йти на нашу з вами армію. Я почув ту аргументацію, яку ви зазначили, що там хтось буде подавати в суд. Ну хай подають до суду, якщо в них немає совісті. Так само як і немає совісті у тих "грантоїдських" організацій, які дуже часто є представниками в наглядових радах і отримують по 300, по 500 тисяч гривень на місяць, по 900 тисяч гривень. Це так само абсолютно ганебно і несправедливо. Але давайте за ними не слідувати і йти за логікою і здоровим глуздом. Хочуть подавати до суду? Хай подають. Будемо з ними судитися як держава Україна. А поки що всі кошти маємо направляти на Збройні Сили України.</p>
<p>Шановні колеги! Давайте не займатися "єрундою", давайте підтримаємо Збройні Сили України.</p>
<p>Будь ласка, проголосуйте за ці правки. Дві правки поставте на голосування, Руслане Олексійовичу.</p>
<p></p>
<p>ГОЛОВУЮЧИЙ. Які номери, Дмитре Олександровичу?</p>
<p>960-а і 961-а. Так?</p>
<p>Ставлю 960 поправку авторства Разумкова, вона відхилена. Прошу голосувати.</p>
<p></p>
<p>22:49:47</p>
<p>За-15</p>
<p>Рішення не прийнято.</p>
<p></p>
<p>І ставлю 961-у авторства Дмитра Разумкова і колег. Вона комітетом відхилена.</p>
<p>Прошу голосувати.</p>
<p></p>
<p>22/:50:09</p>
<p>За-17</p>
<p>Рішення не прийнято.</p>
<p>Шановні колеги! Далі. Наступна поправка - 963-я, 964-а, 965-а, 966-а, 967-а.</p>
<p>Дмитре Олександровичу, будь ласка.</p>
<p></p>
<p>22:50:22</p>
<p>РАЗУМКОВ Д.О.</p>
<p>Шановні колеги, мені неприємно про це казати в залі Верховної Ради, але я, на жаль, на початку війни потрапив до одного, ще на той момент це не ДФТГ було, це в районі Білогородки, це другий день війни був. І були чоловіки, які зібралися боронити свої села, взяли автомати, взяли те, що у них було: зброю, карабіни – і готувалися до відсічі росіянам.</p>
<p>Ну я з ними знайомлюся, там один каже: "Я капітан. Я лейтенант. Я підполковник". І сидить людина і каже: "Я підполковник Служби зовнішньої розвідки України". І велика йому повага, що він так зробив.</p>
<p>Я кажу: "А ви скажіть, а скільки ви у запаси, коли ви звільнилися?". Каже: "Я не звільнився". Я кажу: "А що ви тут робите?". Він каже: "Мені йти немає куди". Тому що ця структура так себе цікаво повела, що, наприклад, їх склади під Києвом у так званому лісі 24-го так розібрали, що досі не можуть зброю познаходити. А ми виділяємо зараз 500 мільйонів.</p>
<p>А чому я багато сьогодні говорив про ГУР? Я щиро пишаюся цією організацією. Я щиро вважаю, що вони з 24-го робили все так, як повинні були робити всі спецструктури. Так, як робили Збройні Сили України. Так, як, надо віддати належне, зробила Верховна Рада – вона зібралась в цьому залі, не повтікала, не повтікала, тут вона була. Після засідання дехто поїхав. А Рада була тут, на відміну від багатьох інших інституцій, які передислокувалися дуже швиденько на Закарпаття.</p>
<p>Тому давайте…</p>
<p></p>
<p>ГОЛОВУЮЧИЙ. Давайте, може, вже на наступній вам? Додайте хвилину ще Дмитру Олександровичу вже за рахунок…</p>
<p></p>
<p>22:52:39</p>
<p>РАЗУМКОВ Д.О.</p>
<p>Тому є пропозиція все ж таки надавати кошти не тому, що так комусь захотілося, а тим, хто дійсно на це заслуговує.</p>
<p>Ви пропонуєте виділити пів мільярда на Службу зовнішньої розвідки.</p>
<p>Я думаю, що більш ефективними є Збройні Сили України, і пропонується 333 мільйона виділити на них і 166, майже 167 мільйонів на Головне управління розвідки Міністерства оборони. Я дуже, дуже, дуже вас прошу підтримати тих, хто вас захистив 24 лютого і дав вам можливість проголосувати в цій залі все те, що було необхідно зробити Верховній Раді України.</p>
<p></p>
<p>ГОЛОВУЮЧИЙ. 966-у тоді на врахування, правильно? Дві. 966-у і 967-у. Ставлю 966 поправку на врахування, авторства Разумкова і колег. Вона комітетом відхилена. Прошу голосувати.</p>
<p></p>
<p>22:54:10</p>
<p>За-16</p>
<p>Рішення не прийнято.</p>
<p>І 967-а теж авторства Разумкова і колег. Прошу голосувати.</p>
<p></p>
<p>22:54:31</p>
<p>За-16</p>
<p>Рішення не прийнято.</p>
<p>968-а, не наполягають.</p>
<p>969-а. Будь ласка, Величкович.</p>
<p></p>
<p>22:54:40</p>
<p>ВЕЛИЧКОВИЧ М.Р. Шановні колеги, прошу підтримати цю правку, яка говорить про те, щоби бюджетну програму 6621010 доповнити: "забезпечення розвідувальної діяльності у сфері безпеки держави, спеціального захисту державних представництв за кордоном та діяльності підрозділів системи Служби зовнішньої розвідки України". І збільшити видатки споживання загального фонду майже на 638 тисяч.</p>
<p>І при нагоді хотів би звернути увагу, дивіться, що ми можемо збиратися так, як ми сьогодні працюємо, можемо переходити в нормальний режим роботи. Не раз, два рази, там, в два тижні, а переходити в місяць по тижню роботи цілком нормально. Сьогоднішній день цілком показав, що можемо працювати системно і постійно – так, як військові на фронті.</p>
<p></p>
<p>ГОЛОВУЮЧИЙ. 969 поправка (так?) це була.</p>
<p>970-а. Будь ласка, Герасимов.</p>
<p></p>
<p>22:55:48</p>
<p>ГЕРАСИМОВ А.В.</p>
<p>Шановний Руслане Олексійовичу, тут такий момент, що я не погоджуся з точки зору цієї поправки з Дмитром Олександровичем. Чому? Тому що ми вважаємо, що таки треба додавати на Службу зовнішньої розвідки. Так, дійсно, в перші дні війни було дуже багато претензій до дуже багатьом установам, частину з них я вже сьогодні називав. Але що стосується ситуації сьогодні, то без зовнішньої розвідки теж ми будемо програвати, тому що це частина нашої боротьби проти агресора.</p>
<p>Але що стосується цього закону, я наводив вже багато прикладів, чому за нього не можна голосувати і продовжу просто це зацитовувати. Ну наприклад, на Міністерство фінансів додатково хочуть виділити 272 мільйони 791 тисячу гривень. Навіщо? Не потрібно, тому що у них 252, якщо не помиляюся, мільйони невикористаних коштів по заробітній платі. І це тільки частина прикладів. Я в наступних своїх виступах теж продовжу їх наводити, щоб ви розуміли, які суми ідуть, скажімо так, я би сказав, без певного обґрунтування.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 971-а Гончаренка поправка. 971.</p>
<p></p>
<p>22:56:57</p>
<p>ГОНЧАРЕНКО О.О. На голосування сказав Герасимов.</p>
<p></p>
<p>ГОЛОВУЮЧИЙ. Я перепрошую. 970-а авторства Герасимова і колег комітетом відхилена. Прошу голосувати.</p>
<p></p>
<p>22:57:18</p>
<p>За-10</p>
<p>Рішення не прийнято. По фракціях покажіть.</p>
<p>971-а. Гончаренко, будь ласка.</p>
<p></p>
<p>22:57:25</p>
<p>ГОНЧАРЕНКО О.О.</p>
<p>Ми пропонуємо, моя правка пропонує додати грошей Службі зовнішньої розвідки України. Мені здається, після 24 лютого 2022 року кожній людині очевидно, наскільки це важливо, коли країна не підготувалася до повномасштабного вторгнення і ми маємо катастрофу на Півдні, ми маємо ворога, який дійшов до самого кордону Києва. І хоча нас попереджали наші партнери, але влада не хотіла вірити. Наслідки жахливі. Служба зовнішньої розвідки має бути потужною, щоб знати всі плани ворога. А може, врешті-решт, і нанести вирішальний удар в це лігво і прибити цього негідника Владіміра Владіміровича Пуйло. Тому це наше завдання - допомагати нашим розвідникам, вони це віддадуть сторицею.</p>
<p>Дякую. Наполягаю.</p>
<p></p>
<p>ГОЛОВУЮЧИЙ. Дякую.</p>
<p>971 поправка Гончаренка. Комітетом відхилена.</p>
<p>Прошу голосувати.</p>
<p></p>
<p>22:58:41</p>
<p>За-18. Рішення не прийнято.</p>
<p>972-а. Гончаренко, будь ласка.</p>
<p></p>
<p>22:58:47</p>
<p>ГОНЧАРЕНКО О.О.</p>
<p>Знову мова йде про службу зовнішньої розвідки. Знову хочу звернути вашу увагу, наскільки це є необхідним, наскільки це є важливим. Взагалі зрозуміти пріоритет. Ну от я реально "теряюсь". Ну тут от ця конкретна правка пропонує додати 647 тисяч гривень. Ми бачили, як "Укргазвидобування" замовляє термочашки по 79 тисяч гривень штука на півтора мільйони, якісь типу сувеніри. Ну це типу в нас такі витрати дуже-дуже важливі, просто вкрай необхідні.</p>
<p>А додати хоч щось Службі зовнішньої розвідки - ніт. Додати щось НГУ, ДПСУ - ніт. ЗСУ - ніт, ніт, ніт. А от на дурню якусь - будь ласка. На пограбувати десь - добре. Відправити кошти за начебто вироблену сонячну електроенергію заступнику голови Офісу Президента? Та завжди раді.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 973-я, 974-а, 975-а, 976-а, 977-а.</p>
<p>Дмитро Олександрович.</p>
<p></p>
<p>23:00:05</p>
<p>РАЗУМКОВ Д.О.</p>
<p>Руслане Олексійовичу, ми сьогодні говорили про Держспецзв'язок, 570 мільйонів.</p>
<p>І, на жаль, Роксолана Андріївна не змогла переконати, тому що я не розумію, ми не збільшуємо чисельність, ми нічого не збільшуємо, але хочемо туди витратити майже 600 мільйонів гривень. Логіки в цьому, на жаль, немає. Я її не підтримую. Мої колеги з "Розумної політики" так само не підтримують, тому що 560 мільйонів на дрони не вистачить, на армію дронів, про яку так багато говорять, а от перерахувати ці кошти на Збройні Сили України і на ГУР – було б логічно.</p>
<p>Тому я ще раз пропоную: дві третини від 570 мільйонів, тобто це в нас 380 мільйонів на Збройні Сили України і 190 мільйонів на Головне управління розвідки. Я думаю, що якось Держспецзв'язок, я взагалі не розумію, чим вони займаються.</p>
<p>Роксолано Андріївно, я вас так хвалив, але, бачите, під кінець вже нерви у вас не витримали, вам ближче Мотовиловець.</p>
<p>Але давайте повернемося все ж таки до роботи. Якщо серйозно, то я не розумію, чому дронами займається Держспецзв'язок. От просто не розумію. Покажіть мені в їх функціоналі такі завдання. Де це прописано? Саме чому? Тому що це підпорядкована Федорову структура? Це дуже добре, але ми ж державницьку позицію, а не приватну займаємо. Тому давайте направимо ці кошти на армію і ГУР.</p>
<p></p>
<p>ГОЛОВУЮЧИЙ. Дякую.</p>
<p>Дмитре Олександровичу, 977-у голосуємо, так? Дві: 976, 977. Будь ласка. Одну? Будь ласка, 977-а авторства Разумкова і колег, вона відхилена комітетом. Прошу голосувати.</p>
<p></p>
<p>23:02:36</p>
<p>За-15</p>
<p>Рішення не прийнято.</p>
<p>978-а. Не наполягають.</p>
<p>979-а. Не наполягають.</p>
<p>Наполягають. Величкович, будь ласка.</p>
<p></p>
<p>23:02:53</p>
<p>ВЕЛИЧКОВИЧ М.Р.</p>
<p>Шановні колеги, ця правка йде про те, щоби внести зміни до бюджетної програми 6641010 "Забезпечення функціонування державної системи спеціального зв'язку та захисту інформації". І звертаюся з цією правкою з тим, щоби збільшити фонд споживання цієї служби на 616 тисяч.</p>
<p>Я вважаю, що ця служба і те, що вони зараз планують робити, – це є те, що зараз потрібно. Ми бачимо наскільки необхідні зараз на фронті дрони, наскільки вони будуть ефективні і наскільки вони бережуть життя нашим воїнам. Тому буду звертатися до усіх колег підтримати цю правку, щоб ми додатково виділили кошти на Державну службу і проголосувати "за".</p>
<p>Дякую.</p>
<p></p>
<p>ГОЛОВУЮЧИЙ. 979 поправка авторства Бондаря і Величковича комітетом відхилена. Прошу голосувати.</p>
<p></p>
<p>23:04:09</p>
<p>За-11</p>
<p>Рішення не прийнято.</p>
<p>Наступна поправка 980. Герасимов, будь ласка.</p>
<p></p>
<p>23:04:17</p>
<p>ГЕРАСИМОВ А.В.</p>
<p>Дякую, Руслане Олексійовичу. Продовжу говорити, чому за цей законопроект не можна голосувати ще раз. Ітак у нас виділяється додатково, підкреслюю, додатково, 91 мільйон 198 тисяч на Міністерство юстиції України. Хочу нагадати, це на утримання російських військовополонених. Додатково, підкреслюю. Чи треба на це виділяти чи ні, ну, ви знаєте, радився з багатьма колегами, я не думаю, що це правильно.</p>
<p>30 мільйонів додатково виділяються на Міністерство захисту довкілля та природних ресурсів. Навіщо? Навіщо це зараз робити?</p>
<p>І ви знаєте, добралися ми до ПДФО Закарпатської області. Так от, там Закарпатська обласна рада прийняла рішення про те, щоб ПДФО в них не забирали. Буде дуже цікаво, як це буде голосувати Лаба Михайло Михайлович, який був обраний в Закарпатській області в місті Свалява в окрузі № 70. Будемо слідкувати за цим завтра.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p></p>
<p>ГЕРАСИМОВ А.В. І правку на голосування.</p>
<p></p>
<p>ГОЛОВУЮЧИЙ. 980 поправка Ар'єва, Герасимова, Чейгоза, вона відхилена комітетом. Прошу голосувати.</p>
<p></p>
<p>23:05:38</p>
<p>За-8</p>
<p>Рішення не прийнято.</p>
<p>981-а. Гончаренко, будь ласка.</p>
<p></p>
<p>23:05:44</p>
<p>ГОНЧАРЕНКО О.О.</p>
<p>981-а, Гончаренко. Мова йде про виділення коштів на Державну систему спеціального зв'язку та захисту інформації. Надзвичайно важливо в сьогоднішніх умовах ХХІ століття, це і кібербезпека, це дрони. І ви знаєте, може, годі вже, щоб усе це покласти на плечі волонтерів замість роботи Укроборонпрому, державних підприємств? У нас один "Мінволонтер" і "Укрволонтерпром" забезпечує військових дуже багатьма речами, якими мають забезпечувати державні органи. Я це добре знаю, ми цим активно займаємось. "Гончаренко-центри" передали 24 антидронові рушниці, десятки дронів, сотні рацій. І ми далі будемо робити все, що можемо, дякуючи нашим, тим, хто приходять, тим, хто донатять, партнерам, навіть закордонним партнерам. Ну але держава не може в цей час, коли діти віддають останню гривню, витрачати гроші на серіали.</p>
<p></p>
<p>ГОЛОВУЮЧИЙ. Будь ласка, 982-а.</p>
<p>Гончаренко.</p>
<p></p>
<p>23:06:54</p>
<p>ГОНЧАРЕНКО О.О.</p>
<p>Знову мова йде про державну систему спеціального зв'язку та захисту інформації. Ми сьогодні з ними зустрічалися. І хочу сказати, що безпосередньо спілкувалися і вони розказували, яка велика і потрібна робота ведеться. Ну і як ми можемо їх не підтримати? Дійсно, робити божевільні якісь витрати… Ви знаєте, скільки ми витратили десятків мільйонів на якесь дивне, типу англомовне, інобачення якесь, на якому якісь кулінарні шоу, яких ніхто не дивиться. Зайдіть туди зараз на ютуб, скільки дивіться людей? Скільки? Нуль. Це все якісь годівнички для когось постворювали, тихесенько собі там підшивають, і в цей час нам не вистачає на саме головне, на саме ключове – на наш захист і нашу перемогу. Ну я не знаю, як це все назвати, але вимагаю голосування по цьому питанню.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, 982 поправка авторства Герасимова, Павленка і Гончаренка комітетом відхилена. Прошу голосувати.</p>
<p></p>
<p>23:08:16</p>
<p>За-9</p>
<p>Рішення не прийнято.</p>
<p>983-я, Железняк, Хлапук, Цабаль, не наполягають.</p>
<p>984-а, Железняк, Хлапук, Цабаль, не наполягають.</p>
<p>985-а, Железняк, Хлапук, Цабаль, не наполягають.</p>
<p>986-а, Федина, Фріз, не наполягають.</p>
<p>987-а, Бондар і Величкович, не наполягають.</p>
<p>988-а, Герасимов.</p>
<p></p>
<p>23:08:45</p>
<p>ГЕРАСИМОВ А.В.</p>
<p>Дякую, Руслане Олексійовичу.</p>
<p>Продовжимо про цей законопроект. Ще раз, от ми із назви бачимо, що це виявляється у нас гроші тільки ідуть виключно на сектор безпеки і оборони і на першочергові потреби. І от ми бачимо Міністерство культури та інформаційної політики України плюс 18 додаткових мільйонів.</p>
<p>Слухайте, нам що, мало 2 мільярдів на "Марафон", який майже ніхто не дивиться? І ви просто ці гроші могли би спрямувати на ЗСУ. Вам мало 175 мільйонів на телеканал "Рада"?</p>
<p>І, ви знаєте, хотів би сказати, що саме такі речі, вони підривають довіру до таких проектів. І неодноразово сьогодні лунали думки, що якби гроші реально цих законопроектом виділялися виключно на сектор безпеки і оборони, то без жодних би проблем він би був проголосований.</p>
<p>Дякую.</p>
<p></p>
<p>23:09:48</p>
<p>ГОЛОВУЮЧИЙ. Дякую.</p>
<p>Не наполягаєте? Ні. Дякую.</p>
<p>Шановні народні депутати, розгляд питань порядку денного на сьогодні ми завершили не повністю, але я дякую всім за плідну роботу.</p>
<p>Зараз я оголошую перерву у нашому пленарному засідання. Про час і місце його продовження вам буде повідомлено завчасно.</p>
<p>Нагадую про необхідність непоширення інформації щодо його початку. Працюємо далі на перемогу. Слава Україні!</p>
<p></p>
<p></p>
