Стенограма пленарного засідання
02 липня 2013
&nbsp;
<div>
<p align=center>ЗАСІДАННЯ СОРОК ПЕРШЕ</p>
<p align=center>Сесійний зал Верховної Ради України</p>
<p align=center>02 липня 2013 року, 16 година</p>
<p align=center>Веде засідання Голова Верховної Ради України В.В.РИБАК</p>
<p align=center>&nbsp;</p>
<p>ГОЛОВУЮЧИЙ. Запросіть депутатів до зали.</p>
<p>Шановні депутати, продовжуємо роботу сесії. Прошу депутатів підготуватися до реєстрації.&nbsp; Увімкніть систему "Рада".</p>
<p>15:59:36</p>
<p>В залі зареєструвалося 342 народних депутатів.</p>
<p>Вечірнє засідання Верховної Ради&nbsp; України оголошую відкритим.</p>
<p>Розглядається проект Закону (реєстраційний номер 2287) про внесення змін до законів України "Про топографо-геодезичну і картографічну діяльність" та "Про землеустрій" (щодо запровадження норм державного нагляду у сфері землеустрою) (друге читання).</p>
<p>Я запрошую голову Комітету з питань екологічної політики, природокористування та ліквідації наслідків Чорнобильської катастрофи Ірину Ігорівну Сех. Прошу.</p>
<p>&nbsp;</p>
<p>16:03:15</p>
<p>СЕХ І.І.</p>
<p>Шановні народні депутати! На розгляд Верховної Ради України в другому читанні вноситься&nbsp; проект Закону України про внесення змін до законів України "Про топографо-геодезичну і картографічну діяльність" та "Про землеустрій".&nbsp; У першому читанні законопроект було прийнято 4 червня 2013 року.</p>
<p>Метою законопроекту&nbsp; є&nbsp; приведення вимог законів України&nbsp; "Про топографо-геодезичну і картографічну діяльність" та "Про землеустрій" у відповідність до Закону України "Про основні засади державного нагляду контролю у сфері господарської діяльності", законодавче врегулювання взаємовідносин між державою та суб'єктами господарювання у сферах топографо-геодезичної і картографічної діяльності та землеустрою дерегуляцією господарської діяльності у згаданих сферах.</p>
<p>При доопрацюванні законопроекту до другого читання були розглянуті та переважно враховані зауваження і пропозиції народних депутатів, суб’єктів права законодавчої ініціативи. Було внесено 28 пропозицій народних депутатів України, з них враховано – 17, в тому числі редакційно, відхилено -11. Є також пропозиції технічного характеру, які також&nbsp;відхилені.</p>
<p>Головне юридичне управління Апарату&nbsp; Верховної Ради України завізувало законопроект із зауваженнями. Зокрема, увага зверталася на наступне, у законопроекті змінено такий спосіб державного регулювання як ліцензування на сертифікацію. При цьому сама суть адміністрування та встановлення спеціальних вимог не змінена. Головне&nbsp; юридичне управління відзначає, запропонований підхід не відповідає приписам статей 1 і 3 Конституції України, зокрема щодо відповідальності держави за передбачуваність наслідків своєї діяльності на людину, її права і свободи. Зміни, запропоновані до пункту "г" статті 14 про землеустрій повністю повторюють положення&nbsp; законопроекту про внесення змін до деяких законодавчих актів України у сфері земельних відносин щодо спрощення процедури відведення земельних ділянок. Є зауваження щодо створення&nbsp; кваліфікаційної комісії. І, власне, головне, те, що вказує науково-експертне управління щодо тексту законопроекту, підготовленого до другого читання всупереч статтям 108 та 116 Регламенту Верховної Ради України, внесено зміни, які не були предметом розгляду під час прийняття законопроекту у першому читанні. Комітет прийняв рішення: запропонувати Верховній Раді підтримати законопроект про внесення змін до Законів України про топографо-геодезичну і картографічну діяльність та про землеустрій.</p>
<p>&nbsp;</p>
<p>ГОЛОВУЮЧИЙ. Дякую. Ідемо по поправкам.</p>
<p>Поправка номер 1 народного депутата Сольвар. Наполягає?</p>
<p>&nbsp;</p>
<p>СЕХ І.І. Я хочу сказати, що... Можна висновки?</p>
<p>&nbsp;</p>
<p>ГОЛОВУЮЧИЙ. Не наполягає. Прошу.</p>
<p>&nbsp;</p>
<p>СЕХ І.І. Відповідно до висновків комітету потрібно відхилити, оскільки запропонована назва не відповідає змісту законопроекту, він значно ширший, чим пропонує депутат Сольвар і крім геодезії стосується і землеустрою, тому комітет пропонує відхилити.</p>
<p>&nbsp;</p>
<p>ГОЛОВУЮЧИЙ. Ставлю на голосування.</p>
<p>Шановні народні депутати, я прошу сідати на місця і працювати.</p>
<p>Не наполягає? Да.</p>
<p>Так, поправка номер 2 врахована, народний депутат Кутовий.</p>
<p>Поправка номер 3, Кутовий. Врахована.</p>
<p>Так, де тут далі у нас?</p>
<p>&nbsp;</p>
<p>СЕХ І.І. Поправка 4 врахована.</p>
<p>&nbsp;</p>
<p>ГОЛОВУЮЧИЙ. 4 врахована.</p>
<p>&nbsp;</p>
<p>СЕХ І.І. Редакційно, в редакції, запропонованій Кутовим.</p>
<p>&nbsp;</p>
<p>ГОЛОВУЮЧИЙ. Поправка номер 5 врахована.</p>
<p>Поправка номер 6, народний депутат Кравчук. Наполягає? Не наполягає.</p>
<p>Поправка номер 7, народний депутат Міщенко. Не наполягає.</p>
<p>Поправка номер 8, народний депутат Сольвар. Наполягає? Не наполягає.</p>
<p>Поправка 9 врахована.</p>
<p>10 – врахована.</p>
<p>Поправка 11, народний депутат Міщенко. Наполягає? Ні.</p>
<p>Поправка 12, Міщенко. Не наполягає.</p>
<p>13-а, народний депутат Кутовий. Врахована.</p>
<p>14-а – врахована.</p>
<p>15-а – врахована.</p>
<p>16-а – врахована.</p>
<p>17-а, народний депутат Кравчук. Наполягає? Ні.</p>
<p>Далі. 18-а, народний депутат Гінка. Наполягає? Ні.</p>
<p>Йдемо далі. 19-а, народний депутат Міщенко. Врахована.</p>
<p>20-а – відхилена. Наполягає? Ні.</p>
<p>21-а, народний депутат Сольвар. Наполягає? Ні.</p>
<p>Далі. 23-я – врахована, народний депутат Кравчук.</p>
<p>Далі. 24-а, народний депутат Кутовий. Врахована.</p>
<p>25-а, народний депутат Кравчук. Врахована.</p>
<p>26-а, народний депутат Кравчук. Не наполягає? Не наполягає.</p>
<p>27-а – врахована.</p>
<p>28-а – врахована.</p>
<p>Таким чином… я прошу народних депутатів підготуватися до голосування.</p>
<p>Сідайте. Дякую.</p>
<p>Народні депутати! Я прошу не бігати по&nbsp; залу, коли йде голосування. Сідайте, я буду&nbsp; ставити на голосування закон. Сідайте! Народний депутат Ярослав Сухий, сідайте. Голосувати будете.</p>
<p>Шановні депутати, ставлю на голосування проект Закону (№ 2287) про внесення змін до законів України "Про топографо-геодезичну і картографічну діяльність" та "Про землеустрій" (щодо запровадження норм державного нагляду у сфері землеустрою) для прийняття у другому читанні та в цілому.&nbsp; Прошу народних депутатів голосувати.</p>
<p>&nbsp;</p>
<p>16:11:29</p>
<p>За-277</p>
<p>Проти – 0, утрималося – 8, не голосували – 98. Рішення прийнято.</p>
<p>По фракціях. Партія регіонів – 164, "Батьківщина" – 8, "УДАР Віталія Кличка"– 27, "Свобода"– 33, Компартія – 29, позафракційні – 16.</p>
<p>Шановні народні депутати, сьогодні нам треба розглянути питання про призначення Верховною Радою&nbsp; України членів Вищої ради юстиції. Розгляд цього питання потребує багато часу для виконання передбачених Регламентом процедур. Тому пропоную зараз розпочати розгляд цього питання таким чином, щоб під час роботи Лічильної комісії щодо підготовки таємного голосування ми не робили перерв, а продовжили розгляд питань порядку денного. Не буде заперечень? Тоді переходимо до розгляду питання про призначення Верховною Радою&nbsp; України членів Вищої ради юстиції.</p>
<p>Шановні депутати, пропонується наступний регламент розгляду цього питання. Для доповіді від головного комітету надати до 3 хвилин. Я прошу уваги.&nbsp; Для доповіді від головного комітету надати до 3 хвилин. Надати кожному кандидату на посаду члена Вищої ради юстиції для виступу до 2 хвилин. Для обговорення кандидатур депутатськими фракціями та народними депутатами відвести до 20 хвилин, по 2 хвилини на виступ. Приймається такий порядок? Приймається.</p>
<p>Тому, шановні народні депутати, слово для доповіді надається голові підкомітету Комітету Верховної Ради&nbsp; України з питань верховенства права та правосуддя Вадими Васильовичу Колесніченку. Прошу.</p>
<p>&nbsp;</p>
<p>16:14:22</p>
<p>КОЛЕСНІЧЕНКО В.В.</p>
<p>Уважаемый Председательствующий, уважаемые народные депутаты! <i>(Шум у залі) </i>В соответствии с частью второй статьи 131 Конституции Украины Высший совет юстиции состоит из 20 членов,&nbsp;из которых 3 члена назначает Верховный Совет Украины.</p>
<p>По поручению Председателя Верховного Совета Комитет Верховного Совета Украины по вопросам верховенства права и правосудия рассмотрел на своём заседании 15 мая этого года кандидатуры: Колесниченко Владимира Николаевича, Кузьмишина Виталия Николаевича и Лавриновича Александра Владимировича на назначение членами Высшего совета юстиции.</p>
<p>Кроме того, по поручению Председателя Верховного Совета Украины Комитет Верховного Совета Украины по вопросам верховенства права и правосудия рассмотрел на своём заседании 22 мая этого года кандидатуры: Власенка Сергея Владимировича и Махницкого Олега Игоревича на назначение членами Высшего совета юстиции.</p>
<p>&nbsp; Комитет по вопросам верховенства права и правосудия рассмотрел предложенные кандидатуры и пришёл к выводу, что они все соответствуют требованиям Закона Украины "О Высшем совете юстиции" и рекомендует Верховному Совету Украины определиться тайным голосованием относительно назначения трёх, подчёркиваю, трёх членов Высшего совета юстиции путём подачи бюллетеней.</p>
<p>Также хочу обратить внимание народных депутатов, особенно, которые чуть-чуть плохо слышат, что в соответствии с требованиями закона 8 статьи Закона Украины "О Высшем совете юстиции" 2 из 3 членов Высшего совета юстиции, которые назначаются Верховным Советом Украины, должны быть профессиональными судьями. Повторяю для вас, профессиональными судьями.</p>
<p>При этом хочу проинформировать, что двое из пяти предложенных кандидатов на должности Высшего совета юстиции Колисниченко Владимир Николаевич и Кузьмишин Виталий Николаевич являются действующими судьями. Спасибо за внимание и за поддержку!</p>
<p>&nbsp;</p>
<p>ГОЛОВУЮЧИЙ. Сідайте. Дякуємо.</p>
<p>Шановні народні депутати, слово для виступу з трибуни надається кандидату на посаду члена Вищої ради юстиції Володимиру Миколайовичу Колесниченко. Прошу.&nbsp; У вас дві хвилини.</p>
<p>&nbsp;</p>
<p>КОЛЕСНИЧЕНКО В.М.&nbsp; Шановний Голово, шановні народні депутати! Я мав честь з цієї трибуни представляти Вищу раду юстиції на протязі трьох років. І каденція моя члена вищої ради юстиції за квотою Верховної Ради закінчена. І я є зараз суддею Вищого спеціалізованого суду з розгляду цивільних і кримінальних справ і здійснюю правосуддя у відповідності з повноважень, які покладені на мене.</p>
<p>З'їзд суддів України у лютому місяці повторно рекомендував мене на обрання за квотою Вищої Верховної Ради до Вищої ради юстиції. Хочу зазначити про те, що мене як і вас, як і всіх громадян турбує стан правосуддя в Україні. Я хочу, щоб правосуддя було з людським&nbsp; обличчям. Я мрію і робив все і буду робити для того, щоби кожен громадянин, звертаючись до суду, був впевнений, що порушення права його буде захищено.</p>
<p>На протязі моєї діяльності, завдяки політичній волі і вашим законодавчим ініціативам внесено ряд змін до Закону про Вищу раду юстиції, де суттєво змінено структуру Вищої ради юстиції. І судді сьогодні складають більшу частку від конституційного складу Вищої ради юстиції. Це ті вимоги, які рекомендуються нам для прийняття Конституційною асамблеєю&nbsp; і також схвалені Венеціанською комісією.</p>
<p>Кожен раз представляючи подання Вищої ради юстиції у Верховній Раді, я намагався довести до вашого відома про те, що ці судді, які чинили проступки, які характеризовані були як порушення Присяги, гідні на те, щоби очистити їх від судової системи і звільнити, вони були&nbsp; звільнені.</p>
<p>Більше 63 суддів було звільнено за порушення Присяги в цій залі за поданням Вищої ради юстиції. Якщо…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>КОЛЕСНИЧЕНКО В.М.&nbsp; Якщо ви приймете рішення про повторно мене обрання членом Вищої ради юстиції, я зобов'язуюсь і надалі &nbsp;сприймати всі можливі зусилля на те, щоби правосуддя в Україні було неупередженим, щоби судді були&nbsp; незалежними, а українське суспільство було задоволене роботою судової гілки влади. Дякую.</p>
<p>&nbsp;</p>
<p>ГОЛОВУЮЧИЙ. Дякую, сідайте.</p>
<p>Слово для виступу&nbsp; з трибуни надається кандидату на посаду члена Вищої ради юстиції – Кузьмишину Віталію Миколайовичу. Прошу.</p>
<p>&nbsp;</p>
<p>КУЗЬМИШИН В.М.&nbsp;</p>
<p>Шановний Голово, шановні народні депутати! Для мене є великою честю виступати із цієї трибуни перед вами. Скажу, як всім відомо, з’їздом суддів України мене делеговано і рекомендовано Верховній Раді України обрати мене членом Вищої ради юстиції. Як зазначав Колесниченко Володимир Миколайович, сьогодні є дуже важливим питання незалежності судової гілки влади і сьогодні також до компетенції Вищої ради юстиції належить питання призначення суддів, притягнення до дисциплінарної відповідальності, а це є одним із елементів незалежності судової гілки влади.</p>
<p>Шановні народні депутати, для мене буде великою честю, якщо ви сьогодні оберете мене членом Вищої ради юстиції, і я буду на належному рівні представляти суддівський корпус в цьому високоповажному органі. Дякую.</p>
<p>&nbsp;</p>
<p>ГОЛОВУЮЧИЙ. Дякую, сідайте.</p>
<p>Слово для виступу з трибуни надається кандидату на посаду члена Вищої ради юстиції – Лавриновичу Олександру Володимировичу, прошу.&nbsp;&nbsp; Олександр Володимирович, у вас 2 хвилини, прошу.</p>
<p>&nbsp;</p>
<p>ЛАВРИНОВИЧ О.В.</p>
<p>Шановний Володимире Васильовичу, шановні народні депутати України! Мені 2 хвилини не потрібно. Я дав згоду бути обраним, якщо ви будете вважати так само, я заперечувати не буду.</p>
<p>&nbsp;</p>
<p>ГОЛОВУЮЧИЙ. Дякую. Сідайте.</p>
<p>Слово для виступу з трибуни надається кандидату на посаду члена Вищої ради юстиції&nbsp; Сергію Володимировичу Власенку. Немає?</p>
<p>Прошу, народний депутат Петренко. Ввімкніть мікрофон.</p>
<p>&nbsp;</p>
<p>16:22:33</p>
<p>ПЕТРЕНКО П.Д.</p>
<p>Шановний Голово,&nbsp; шановні колеги,&nbsp;&nbsp;&nbsp; Сергій&nbsp; Власенко двічі&nbsp; був присутній в залі, коли ставилося питання&nbsp; щодо можливості&nbsp; обрання членів Вищої&nbsp; ради юстиції. Сьогодні, на жаль, у нього засідання суду у місті&nbsp; Харкові, тому ми просимо підтримати його кандидатуру. Фракція "Батьківщина"&nbsp; буде голосувати за його кандидатуру. Тому є пропозиція, щоб це питання вже під час&nbsp; голосування включили так само&nbsp; до бюлетенів. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Так, є така пропозиція.</p>
<p>І слово для виступу з трибуни надається&nbsp; кандидату на посаду члена&nbsp; Вищої ради юстиції&nbsp; Олегу Ігоревичу Махніцькому.&nbsp; Підтримайте, бо хвилюється.&nbsp; Прошу.</p>
<p>&nbsp;</p>
<p>16:23:34</p>
<p>МАХНІЦЬКИЙ О.І.</p>
<p>Шановні колеги, я також&nbsp;&nbsp; хочу висловити в першу чергу&nbsp; подяку&nbsp; за те, що мені надана така честь,&nbsp; бути кандидатом на таку&nbsp; високу посаду, такого поважного органу.</p>
<p>Можу сказати,&nbsp; що є юристом за професією,&nbsp; закінчив Львівський&nbsp;&nbsp; університет, юридичний факультет.&nbsp;&nbsp; Працював в органах&nbsp; прокуратури, біля 15 років адвокатом, тепер&nbsp; є першим заступником як вам відомо,&nbsp; Комітету з питань верховенства права і правосуддя.&nbsp; Тобто роботу Вищої ради&nbsp; юстиції знаю і у випадку обрання&nbsp; буду робити&nbsp; все для того,&nbsp; щоб&nbsp; в Україні було верховенство права і правосуддя. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Сідайте.</p>
<p>Шановні народні депутати, переходимо до обговорення кандидатур, прошу записатись на виступи&nbsp; від депутатських фракцій, по дві хвилини кожній фракції.</p>
<p>Прошу, фракція "Батьківщина" народний депутат Петренко.</p>
<p>&nbsp;</p>
<p>16:24:45</p>
<p>ПЕТРЕНКО П.Д.</p>
<p>Шановний голово, шановні колеги! Я повторюсь, що фракція "Батьківщина" буде підтримувати Сергія Власенка під час цього голосування. Сергій Власенко відповідає всім кваліфікаційним вимогам, які ставляться законом до членів Вищої ради юстиції. Він є нашим колегою, тому що ми вважаємо, що він був незаконно позбавлений повноважень народного депутата Вищим адміністративним судом.</p>
<p>Крім того у нас одне питання до всього залу і до одного з кандидатів на посаду члена Вищої ради юстиції, у нас питання до міністра юстиції Лавриновича. На сьогоднішній день міністр юстиції Лавринович являється діючим членом Вищої ради юстиції. І коли його кандидатуру висували на посаду члена Вищої ради юстиції за квотою Верховної Ради, у нас дуже просте питання: яким чином він може бути двічі членом Вищої ради юстиції? Це що він як Герой Радянського Союзу, двічі Герой Радянського Союзу? Це перше питання.</p>
<p>Тому я б хотів, щоб до початку голосування нам дали роз'яснення з цього приводу для того, щоб ми не допустили порушення Регламенту, Конституції і Закону про Вищу раду юстиції під час такого важливого голосування. Насправді члени Вищої ради юстиції повинні дотримуватися законів і Конституції. І якщо ми на стадії обрання відповідних членів Вищої ради юстиції будемо допускати таких грубих порушень, то яка буде тоді довіра до цього органу?</p>
<p>Стосовно голосування, ще раз хочу закликати колег по залу підтримати представників опозиції до цього органу. Хочу нагадати, що Вища рада юстиції складається з 20 членів, з них більша частина членів формується безпосередньо Президентом, органами прокуратури, з'їздом суддів. Тому тільки Верховна Рада, як колегіальний орган, є тим місцем, де є можливість щоб саме опозиція була представлена у цьому високоповажному органі.</p>
<p>Крім того ми знаємо, яка зараз ситуація в судах і ми знаємо, що суди фактично втратили ту незалежність, яка передбачена Конституцією, а Вища рада юстиції не виконує свою основну функцію, вона не забезпечує контроль за діяльністю судових органів на належному рівні. Тому прошу підтримати представників опозиції…</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний депутат Каплін.</p>
<p>&nbsp;</p>
<p>16:27:00</p>
<p>КАПЛІН С.М.</p>
<p>Прошу передати слово&nbsp; Віктору Чумаку.</p>
<p>&nbsp;</p>
<p>ГОЛОВУЮЧИЙ. Передаємо слово.&nbsp; Віктор Чумак, прошу.</p>
<p>&nbsp;</p>
<p>ЧУМАК В. В.</p>
<p>Віктор Чумак, 214 виборчий округ, місто Київ, Дніпровський район, політична партія "УДАР Віталія Кличка".</p>
<p>Шановні колеги, я хотів би вам просто нагадати, що напевно судова влада напевно&nbsp; є&nbsp; однією з найважливіших влад в будь-якій країні. Саме від рівня довіри досудової влади залежить і рівень&nbsp; довіри громадян до всієї держави.&nbsp; Тому що це той арбітр, до якого звертається будь-який громадянин у вирішенні будь-якого спору.</p>
<p>На жаль, на сьогодні ми маємо за 20 років незалежності найнижчий рівень довіри досудової влади. І це не в останню чергу, скажімо так, можливо не в першу, але і не в останню чергу залежить від&nbsp; способу відбору&nbsp; призначення і виборів суддів на судові посади. Але Вища рада юстиції – це той орган, який&nbsp; повинен здійснювати контроль і над діяльністю суддів, і над діяльністю виборів суддів, і над діяльністю призначення і переводів, в тому числі і контроль за суддями, які здійснюють неправосудні рішення, приймають неправосудні рішення або здійснюють якісь інші правопорушення.&nbsp; І тому я думаю, що призначення в цей орган повинно бути відбуватися людей, які мають не тільки високий освітньо-кваліфікаційні характеристики, а й&nbsp; високі моральні якості.</p>
<p>Я думаю, що&nbsp; саме туди ми зараз повинні обрати представників&nbsp; Верховної Ради, які в принципі делеговані опозицією. Тому що саме контрольні повноваження опозиції напевно повинні бути більше представлені у&nbsp; Вищій раді юстиції.</p>
<p>Тому фракція "УДАР" пропонує підтримати Махніцького Олега та Сергія Власенка у Вищу раду юстицію. Дякую за увагу.</p>
<p>&nbsp;</p>
<p>ГОЛОВУЮЧИЙ. Фракція Партії регіонів, народний депутат Писаренко. Прошу.</p>
<p>&nbsp;</p>
<p>16:29:03</p>
<p>ПИСАРЕНКО В.В.</p>
<p>Шановний Володимире Васильовичу! Шановні колеги! Ви знаєте, я хочу нагадати дещо з історії, що в 2010 році саме тут в парламенті ми вирішили стати на шлях до євроінтеграції і тим самим ми взяли&nbsp; до уваги рекомендації Венеціанської комісії, Ради Європи і вирішили, що вже сьогодні від Верховної Ради з трьох членів до Вищої ради юстиції будуть іти два професійних судді. І&nbsp; ви знаєте, невеликий крок, який ми зробили саме з тією метою, щоб де-політизувати роботу Вищої ради юстиції. Ми з вами давно мріяли про незалежну судову систему і я думаю, що&nbsp; жодна з фракцій тут не буде сперечатися в тому, що незалежні судді – саме це потрібно нашій країні, саме це потребують від нас громадяни. Тому сьогодні нам потрібно зробити вибір від того, щоб відійти від політичних персон в Вищій раді юстиції. Нам там не потрібні депутати. Нам не потрібні там політичні особистості. Нам потрібні судді і люди, які будуть працювати лише в Вищій раді юстиції. Сьогодні у нас є п'ять кандидатів і два з яких є професійні судді. Тому на сьогоднішній день фракції Партії регіонів буде підтримувати кандидатуру, в тому числі, Олександра Лавриновича і двох професійних суддів, які сьогодні представлені серед кандидатур.</p>
<p>Я хочу закликати депутатів прислухатися до останніх рекомендацій Венеціанської комісії, яка зазначила, що ті зміни до Конституції, які будуть пропонувалися Президентом парламенту, і які будуть передбачати відхід від політичних особистостей в судових органів****, це є позитив для України&nbsp; і саме до цього закликає нас Рада Європи, саме до цього нас закликає Венеціанська комісія. Тому сьогоднішнє голосування – це буде один із кроків, щоб показати наші європейські цінності, європейські прагнення України. Тому прошу підтримати саме тих кандидатур, які я зазначив. Дякую.</p>
<p>&nbsp;</p>
<p>ГОЛОВУЮЧИЙ. Об'єднання "Свобода", народний депутат Панькевич.</p>
<p>&nbsp;</p>
<p>16:31:14</p>
<p>ПАНЬКЕВИЧ О.І.</p>
<p>Прошу передати Ігорю Швайці.</p>
<p>&nbsp;</p>
<p>ГОЛОВУЮЧИЙ. Прошу Ігор Швайка народний депутат. Ввімкніть мікрофон.</p>
<p>&nbsp;</p>
<p>16:31:22</p>
<p>ШВАЙКА І.О.</p>
<p>Ігор Швайка, депутатська фракція Всеукраїнського об'єднання "Свобода".</p>
<p>Пане Голово, панове депутати, панове кандидати, у нас є декілька запитань щодо самого порядку формування тих кандидатур, які ми зараз будемо розглядати в таємному порядку. Ну, в першу чергу це кандидатура міністра юстиції Олександра Лавриновича. Для того, щоб розглядати цю кандидатуру, необхідно дати відповідь на два запитання.&nbsp;Чи є він сьогодні членом Вищої ради юстиції? Він є членом Вищої ради юстиції за посадою.</p>
<p>Для того, щоб розглядати його кандидатуру, за яку буде голосувати Верховна Рада, необхідно, щоб Олександр Лавринович склав повноваження міністра юстиції і така відставка була б прийнята і він по суті перестав бути працівником виконавчих органів влади. Це буде тоді справедливо.</p>
<p>Друге: питання щодо інших кандидатур. Кандидатури Махніцького і Власенка підтримані депутатськими фракціями Всеукраїнського об'єднання "Свобода" і політичної партії "Всеукраїнське об'єднання "Батьківщина". Якими фракціями підтримані кандидатури інших претендентів, наразі невідомо. Голова Верховної Ради в одному із інтерв'ю заявив, що це була пропозиція Президента, тому я прошу зараз озвучити, які депутатські фракції подавали свої пропозиції обрати членами Вищої ради юстиції Лавриновича, Колесніченка і Кузьмішина. Це буде сьогодні відповідати Конституції, Закону "Про Вищу раду юстиції" і Регламенту Верховної Ради України.</p>
<p>Наша позиція – що ми будемо підтримувати нашого колегу Олега Махніцького і будемо розглядати це питання, в тому числі в складі Лічильної комісії, яка повинна працювати згідно з законом.</p>
<p>Наостанок, пане Голово, ще одне застереження. Ми знову сьогодні порушили порядок денний, оскільки ми зараз розглядаємо питання Вищої ради юстиції, опустивши питання Центральної виборчої комісії. Ви знову перейшли…</p>
<p>&nbsp;</p>
<p>ГОЛОВУЮЧИЙ. Фракція комуністів, Симоненко Петро Миколайович.</p>
<p>&nbsp;</p>
<p>16:33:33</p>
<p>СИМОНЕНКО П.М.</p>
<p>Шановні колеги, фракція комуністів висловить своє ставлення до кандидатур, голосуючи, і, таким чином, надасть можливість сформувати за результатами голосування повний склад Ради юстиції.</p>
<p>На що я хотів би звернути увагу і до чого закликати вас, своїх колег, що ми врахувати повинні були б? Ну, по-перше, сьогодні у суспільстві повністю недовіра до судової гілки влади, і всі люди однозначно заявляють практично про те, що в судах справи вирішуються в основному тільки грішми: хто більше дав хабара, той і правий. І тому й виникла ситуація, коли, справді, сьогодні судова гілка влади не є незалежною, а є складовою олігархічного режиму і, виходячи з цього, якраз і виконує в основному замовлення потужного&nbsp; капіталу. Це є основною причиною, основною вадою того, що&nbsp; люди не довіряють судовій гілці влади. Колядують, як ви пам'ятаєте, мільйонами і, так скажемо, вже це стало відомо не тільки у нас в Україні, а й далеко за&nbsp; межами України.</p>
<p>Далі. Перекваліфіковують склад злочину і нас на сьогодні є приклади того, що вбивця стає просто хуліганом, йому скорочують термін перебування за гратами. Тобто сьогодні виникає дуже серйозна проблема відповідальності, у тому числі і нашої з вами як народних депутатів, за те, кому служить судова&nbsp; гілка влади.</p>
<p>Тому ми, фракція Компартії, сьогодні й пропонуємо не&nbsp; тільки прийняти рішення і&nbsp; призначити&nbsp; нових членів Вищої ради юстиції, а серйозно сьогодні змінити, радикально змінити підходи у формуванні судової гілки влади. І ми пропонуємо, в першу чергу, не тільки контроль за діяльністю суддів з боку Вищої ради юстиції забезпечити, а й з боку народу. Тому фракція Компартії пропонує&nbsp; виборність суддів як…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>16:35:49</p>
<p>СИМОНЕНКО П.М.</p>
<p>Тому фракція комуністів і пропонує&nbsp; сьогодні як захід запобіжний для того, щоб і громадяни України були причетні до контролю за судовою гілкою влади все… виборність суддів. Дякую.</p>
<p>&nbsp;</p>
<p>ГОЛОВУЮЧИЙ. Давайте послухаємо&nbsp; від позафракційних. Народний депутат&nbsp; Заболотний. Прошу. Ввімкніть… Прошу.</p>
<p>&nbsp;</p>
<p>16:36:08</p>
<p>ЗАБОЛОТНИЙ Г.М.</p>
<p>Дякую, Володимире Васильовичу, за надану можливість сказати кілька слів. 17 виборчий округ, Григорій Заболотний.</p>
<p>Я хочу сказати і дати інформацію своїм колегам про&nbsp; одного із самих молодих представників на високий статус і посаду Віталія Миколайовича Кузьмишина. Це є типічно новий молодий керівник сучасний, якому сьогодні 40 років, який уже все&nbsp; знає і все може. Це перший керівник, який збудував адміністративний суд в Україні, на базі якого вчили всіх суддів адміністративних судів, і сьогодні возять його туди до нас показують. Він сьогодні завершує будівництво адміністративного апеляційного суду на кілька областей. Це молодий перспективний, розумний, чесний, справедливий суддя. І я закликаю своїх колег підтримати Віталія Миколайовича Кузьмишина як майбутнє нашої судової влади. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу народних депутатів, у нас є 10 хвилин, записатися на виступи. Прошу.</p>
<p>Фракція Компартії України, народний депутат Кудря.</p>
<p>&nbsp;</p>
<p>16:37:43</p>
<p>КУДРЯ В.І.</p>
<p>Шановні друзі, пропоную бистріше перейти до голосування. Дякую.</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Петренко.</p>
<p>&nbsp;</p>
<p>16:37:54</p>
<p>ПЕТРЕНКО П.Д.</p>
<p>Шановні колеги, я ще раз хочу все ж таки повернутися до питання стосовно можливості обрання одного з кандидатів на посаду члена Вищої ради юстиції Лавриновича, тому що це питання обговорювалося на комітеті профільному. На ньому не було одностайного рішення. Ми свою позицію висловили, що не можна з порушеннями обирати вже діючого члена Вищої ради юстиції на цю ж посаду.</p>
<p>Тому, якщо ця кандидатура виноситься, необхідно спочатку припинити повноваження міністра, припинити повноваження члена Вищої ради юстиції за посадою, після того номінуватися у Верховній Раді на цю посаду за квотою Верховної Ради .</p>
<p>А крім того, хочу зазначити. Все ж таки, щоб ми чітко розуміли, що у нас зараз відбувається взагалі в системі судочинства і у Вищій раді юстиції. На сьогоднішній день діє норма закону, яка передбачає, що питання щодо звільнення суддів за порушення присяги можуть бути розглянуті у Верховній Раді тільки за поданням Вищої ради юстиції.</p>
<p>У нас є такий вже суддя у відставці, бувший голова Херсонського апеляційного суду. По цьому товаришу була порушена ціла низка кримінальних справ за хабарництво</p>
<p>По ньому стільки було інформації в засобах масової інформації, що, знаєте, не було де клейма вставити. Але Вища рада юстиції не спромоглася протягом трьох років внести по ньому подання щодо звільнення зв'язку з порушенням присяги. І успішно цей суддя, уже у відставці, був звільнений у зв'язку з виходом на пенсію. Залишив для себе всі пільги, привілеї, ми йому виплачуємо з державного бюджету підвищену пенсію і це, в принципі, та функція, яку не виконує Вища рада юстиції.</p>
<p>Тому я ще раз закликаю колег по парламенту. Для того, щоб Вища рада юстиції почала хоч трохи ефективно працювати, давайте забезпечимо паритетне представництво в цьому органі представників різних політичних сил. Я думаю, що у Президента і у чинної влади там є достатньо своїх представників за квотою як прокуратури, так і Президента, так і вищих навчальних закладів. Давайте за…</p>
<p>&nbsp;</p>
<p>ГОЛОВУЮЧИЙ. Фракція Компартія України, народний депутат Борита.</p>
<p>&nbsp;</p>
<p>16:40:09</p>
<p>БОРИТА О.В.</p>
<p>Ольга Борита, фракція Компартії України. Шановні колеги, ми сьогодні обираємо Вищу раду юстиції і, ви знаєте, мене надзвичайно здивувала, слова здивували моїх колег із так званої опозиції. Знову ж сьогодні проявилися двойні стандарти. Ясно, що на ці посади мають буди кандидатури, які працюють суддями. І тут в залі нас агітують за те, за ті кандидатури, які не працювали суддями.</p>
<p>Інша кандидатура. Навіть він не з'явився до нас в зал і не представив себе, я не буду називати прізвище. Тому я б хотіла звернутися до своїх колег, щоб вони добре подумали за кого ми сьогодні маємо голосувати. Фракція Компартії України визначилась з кандидатурами і проголосує за них. Дякую.</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка". Народний депутат Розенко.</p>
<p>&nbsp;</p>
<p>16:41:18</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка". Прошу передати слово Сергію Капліну.</p>
<p>&nbsp;</p>
<p>ГОЛОВУЮЧИЙ. Прошу Сергій Каплін.</p>
<p>&nbsp;</p>
<p>16:41:26</p>
<p>КАПЛІН С.М.</p>
<p>Сергій Каплін, фракція "УДАР Віталія Кличка", Полтавська область, Полтава, виборчий округ №144.</p>
<p>По-перше, я хотів би відразу&nbsp;прореагувати на слова наших політичних і ідеологічних опонентів, і опонентів усього українського народу представників Партії комуністів, капіталістичної партії&nbsp; України.</p>
<p>Вони говорять про те, що начебто ми сьогодні робимо помилку, що підтримуємо кандидатів, які не є і не були суддями. Та хочу вам сказати, що навряд чи в нашій країні є достатня кількість тих людей, які по суті по своїй є суддями. Бо найбільш корумпована гілка влади сьогодні – суддівська. І вона давно у рейдерський спосіб захоплена вами і Партією регіонів. І саме ви призначаєте суддів. Ви перетворили український суд у бізнес і українські судді працюють за методом, за яким працює сьогодні даішник, за касовим методом. Їм призначаються певні суми, які вони мають заносити на гору і після того визначати, чи ця людина може бути.</p>
<p>Виходить так, що суддею в Україні може бути людина, яка не служить закону, а служить сьогодні вашому Президенту і має бути ще до того ж і підприємливою. Саме через це в українських судах так багато молоді, які вашими родичами, вашими племінниками і таке інше.</p>
<p>Що таке Вища рада юстиції? Це саме той орган і прості українські люди мають про це знати, який дає оцінку суддям. І саме тому цей орган сьогодні є безкарним, бо він призначається владою. І саме тому у судах сьогодні сотні тисяч скарг дітей війни, інвалідів тих усіх, кого сьогодні за поріг суду фактично не пускає влада. Яким не можуть відшкодувати ті гроші, які сьогодні винен безпосередньо Азаров чорнобильцям, афганцям, дітям війни.</p>
<p>Ми маємо, повинні мати, дозвольте закінчити, повинні мати опозиція…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>16:43:28</p>
<p>КАПЛІН С.М.</p>
<p>Ми повинні мати сьогодні достойне представництво, паритетне представництво, де опозиція буде контролювати ці процеси і там з'являться хоча б найменші якісь перші паростки справедливості і судді дійсно служитимуть народу України, закону і простим українським олігархам, а не Президенту і його олігархам.</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Сас.</p>
<p>&nbsp;</p>
<p>16:43:53</p>
<p>САС С.В.</p>
<p>Дякую. Сергій Сас, "Батьківщина". Шановний Володимир Васильович, шановні колеги! Я хочу звернути вашу увагу&nbsp; на декілька, на мій погляд, важливих обставин.</p>
<p>Перше. Ну, безумовно, опозиція повинна бути представлена у такому високому органі конституційному органі як Вища рада юстиції, і тому ми будемо підтримувати своїх висуванців і колегу Махніцького, і колегу Власенка. Я хочу ще раз акцентувати&nbsp; увагу на те, що сьогодні Власенко відсутній в залі з поважних причин, двічі він був присутній у залі, коли мало розглядатися це питання. І тому, я думаю, що це людина відома не тільки в Україні, а й за її межами і вона заслуговує на те, щоб бути підтриманою для обрання на цю високу посаду.</p>
<p>Наступне. Володимир Васильович, я хотів би нагадати вам про рішення конституційного Суду, якщо мені не зраджує пам'ять, воно стосується обрання Голови Верховної Ради, де Конституційний Суд, так званий, визнав неконституційним цілий інститут таємного голосування у Верховній Раді України. Головними підставами для визнання неконституційним інституту є 2 обставини: це питання щодо голосування в залі і питання&nbsp; щодо голосування під час пленарного засідання.</p>
<p>Одне питання ми з вами вже вирішили, тому що прийнято рішення не робити перерву. А інше питання, мабуть, варто було би вирішити.</p>
<p>І останнє. Володимир Васильович, все-таки, мабуть, мої колеги мають підстави говорити про те, що двічі обраним членом Вищої ради юстиції не можна. Я маю на увазі міністра юстиції України. Тому обрання його неможливе з огляду на те, що це обрання його буде ні чим іншим, як суміщенням&nbsp; посади. Тому варто було би до з'ясування усіх цих обставин відхилити дану кандидатуру до голосування, тому що…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>16:46:05</p>
<p>САС С.В.</p>
<p>… тому що є сумнів щодо легітимності обрання його двічі на цю посаду. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні народні депутати, обговорення кандидатур на посаду членів Вищої ради юстиції завершено.</p>
<p>Я надаю слово голові Лічильної комісії – Володимиру Миколайовичу Олійнику.</p>
<p>&nbsp;&nbsp;&nbsp;&nbsp;</p>
<p>16:46:38</p>
<p>ОЛІЙНИК В.М.</p>
<p>Шановний Володимире Васильовичу,&nbsp; шановні колеги!&nbsp;&nbsp;&nbsp;&nbsp;&nbsp;&nbsp; Для організації проведення таємного голосування про призначення на посаду членів&nbsp; Вищої ради юстиції необхідно провести перше засідання Лічильної комісії&nbsp; Верховної Ради України. Прошу членів Лічильної комісії Верховної Ради України зібратися через 2 хвилини&nbsp; в залі № 5, у кулуарах 3 поверху, над сесійною залою.</p>
<p>Дозвольте нагадати склад Лічильної комісії Верховної Ради України сьомого скликання:</p>
<p>Олійник&nbsp; Володимир Миколайович – голова Лічильної комісії;</p>
<p>Канівець Олег Леонідович – заступник&nbsp; голови Лічильної комісії;</p>
<p>Гордієнко Сергій Володимирович – секретар Лічильної комісії.</p>
<p>Члени комісії: Гелевей Олег Іванович, Гінка Ярослав Ярославович,&nbsp; Девидко Володимир Миколайович, Зарубінський Олег Олександрович, Зубко Геннадій Григорвоич, Зубчевський Олександр Петрович,&nbsp; Калюжний&nbsp; Віталій Анатолійович, Кужель Олександра Володимирівна,&nbsp; Купрейчик Ірина Валеріївна, Наконечний&nbsp; Володимир&nbsp; Леонтійович, Павловський&nbsp; Андрій Михайлович, Пінчук Андрій Павлович, Скубашевський&nbsp; Станіслав Валеріанович, Стоян Олександр Миколайович,&nbsp; Сухий Ярослав Михайлович, Чечетов Михайло Васильович,&nbsp; Чугунніков Віталій Семенович, Швайка&nbsp;&nbsp; Ігор Олександрович.</p>
<p>Прошу комісію&nbsp; зібратися в 5-му залі.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні народні депутати, Лічильна комісія працює, а ми переходимо до розгляду, продовжуємо роботу, переходимо до розгляду питань першого читання.</p>
<p>На розгляд вноситься проект Закону (№ 2540) про&nbsp; внесення змін до статті 18 Закону України&nbsp; "Про державну допомогу сім'ям з дітьми" (щодо державної соціальної допомоги для дітей-інвалідів).</p>
<p>Як будемо розглядати це питання?&nbsp;</p>
<p>Ставлю на голосування скорочену процедуру. Прошу голосувати. Скорочена процедура.</p>
<p>&nbsp;</p>
<p>16:49:34</p>
<p>За-169</p>
<p>Проти – 57, утрималося – 2, не голосувало – 176.&nbsp; Рішення прийнято.</p>
<p>По фракціях.</p>
<p>Запрошую для доповіді заступника міністра соціальної політики В'ячеслава Миколайовича Коломійця. Нема.</p>
<p>Запрошую голову підкомітету Комітету з питань сім'ї, молодіжної політики, спорту та туризму Жука Миколу Васильовича. Прошу.</p>
<p>&nbsp;</p>
<p>16:50:22</p>
<p>ЖУК М.В.</p>
<p>Дякую, Володимире Васильовичу. Шановні народні депутати, Микола Жук, 129 виборчий округ місто Миколаїв Миколаївська область.</p>
<p>До вашого розгляду виноситься проект Закону України про внесення змін до 18 статті Закону України "Про державну допомогу сім'ям з дітьми", зареєстрований і поданий Кабінетом Міністрів України.</p>
<p>Комітет на засіданні розглянув проект Закону України про внесення змін до статті 18 Закону України про державну допомогу з дітьми. Прийняття законопроекту дозволить узгодити умови призначення державної допомоги дітям-сиротам. Адже відповідно до Закону України "Про державну соціальну допомогу інвалідам з дитинства та дітям-інвалідам" державна соціальна допомога, яка призначена на дитину-інваліда віком до 18 років виплачується незалежно від одержаної на неї інших видів допомоги. Водночас згідно зі статтею 18 Закону України "Про державну допомогу сім'ям з дітьми" державна допомога на дітей-сиріт та дітей, позбавлених батьківського піклування, над якими встановлено опіка чи піклування, визначається як&nbsp; різниця між двома прожитковими мінімумами для дитини відповідного віку та&nbsp; розмір призначення пенсії, елементів, стипендії, державної допомоги. Тобто суми державної допомоги вираховуються призначена дітям-інвалідам державна соціальна допомога.</p>
<p>Законопроект спрямований на посилення державної підтримки дітей-інвалідів з числа дітей-сиріт та дітей позбавлення батьківського піклування, над якими встановлена опіка чи піклування.&nbsp; Законопроект не суперечить Конституції&nbsp; України. Реалізація&nbsp; положень законопроекту потребуватиме додаткових видатків з Державного бюджету&nbsp; України.</p>
<p>Головне науково-експертне управління зробило узагальнюючий висновок, що за результатами розгляду в першому читанні законопроект може бути прийнятий за основу.&nbsp;</p>
<p>&nbsp;Прийняття законопроекту за основу підтримує Комітет у справах пенсіонерів, ветеранів та інвалідів. Комітет з питань сім'ї, молодіжної політики, спорту та туризму прийняв рішення рекомендувати…</p>
<p>&nbsp;</p>
<p>ГОЛОВУЮЧИЙ. Завершуйте, завершуйте.</p>
<p>&nbsp;</p>
<p>ЖУК М.В.&nbsp; … прийняв рішення рекомендувати Верховній Раді України&nbsp; проект Закону України&nbsp; про внесення змін&nbsp; до статті 18 Закону України "Про державну допомогу сім'ям з дітьми" прийняти за основу та в цілому. Прошу підтримати рішення&nbsp;&nbsp; комітету. Дякую за увагу.</p>
<p>&nbsp;</p>
<p>ГОЛОВУЮЧИЙ. Є бажаючі прийняти участь?&nbsp; Прошу записатися від фракцій. Прошу записатися.</p>
<p>Прошу фракція "Батьківщина" народний депутат Томенко.</p>
<p>&nbsp;</p>
<p>16:53:09</p>
<p>ТОМЕНКО М.В.</p>
<p>Шановні колеги, ми підтримуємо даний законопроект, вважаємо, що він не вирішує принципову ситуацію, але&nbsp; бодай частково допомагає цій вразливій категорії.</p>
<p>Але, Володимире Васильовичу,&nbsp; я&nbsp;&nbsp;&nbsp;&nbsp; вийшов, щоб ви зреагували на ситуацію, яка в сесійні залі і поінформували і кандидатів на посаду членів Національної ради з питань телебачення і радіомовлення.</p>
<p>Погоджувальна&nbsp;&nbsp; рада прийняла рішення розглядати питання сьогодні у вівторок. Ми терміново зібрали комітет, запросили 10 осіб, обговорили ці кандидатури, а тепер якось&nbsp; &nbsp;неприємно, тут в залі ходять розмови, що комуністи не можуть зібрати 226 голосів за свого кандидата. То треба хоть вибачитися перед людьми, які приїхали з усієї України, сказати, що комуністи не можуть зібрати 226 голосів чи відпустити цих кандидатів на посаду Нацради, чи щось зробити, тому що виглядає абсолютно дика ситуація. Може нам взагалі не приходити на засідання, якщо в вас&nbsp; нема 226 голосів? Ви нас інформуйте, нема 226 – розходтеся, є 226 – сходьтеся. Тому або давайте голосувати за членів Нацради, які тут сидять – кандидати, або вибачайтесь перед людьми, переносьте, влаштовуйте конкретний день і далі будемо приймати рішення<i>. </i></p>
<p>&nbsp;</p>
<p>ГОЛОВУЮЧИЙ. Шановні народні депутати, Микола Томенко, ви матеріали тільки здали, вони не розтиражовані, нема тиражу в депутатів, нема документів. Похлопайте ще раз. Що ж ви хлопаєте, як нема в вас на руках матеріалу? То похлопайте.</p>
<p>Об'єднання "Свобода", народний депутат Панькевич.</p>
<p>&nbsp;</p>
<p>16:55:14</p>
<p>ПАНЬКЕВИЧ О.І.</p>
<p>Прошу дати слово Ігорю Янківу.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>16:55:20</p>
<p>ЯНКІВ І.Т.</p>
<p>Ігор Янків, Всеукраїнське об'єднання "Свобода". Фракція Всеукраїнського об'єднання "Свобода" буде підтримувати даний законопроект. Ми розуміємо, що цей невеличкий крок не є вирішенням тих проблем, які стосуються дітей-інвалідів. І це питання потребує більш широкого розгляду і напрацювань.</p>
<p>Що стосується проблем саме дітей-інвалідів і саме соціальних допомог для них. Тому що, знаючи про стан, в якому є зараз в нас їхня знаходження**** позиція, їхнє медичне забезпечення, їхнє питання оздоровлення, є великий спектр питань, які треба розглядати, піднімати питання і продовжувати в цьому напрямку розглядати це питання.</p>
<p>Фракція Всеукраїнського об'єднання "Свобода" підтримає даний законопроект і рекомендує його прийняти в цілому.&nbsp; Дякую.</p>
<p>&nbsp;</p>
<p>ГОЛОВУЮЧИЙ. прошу фракція "УДАР Віталія кличка", Розенко.</p>
<p>&nbsp;</p>
<p>16:56:30</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка".</p>
<p>Перше. Я хотів би абсолютно підтримати виступ Миколи Томенка і вважати, що неприпустимим є отаке от стрибання по порядку денному, Володимир Васильович. Ми пропускаємо голосування по членам Центральної виборчої комісії. Прийшли сюди люди, яких ми всі чудово знаємо і готові підтримати на членів Національної ради з питань телебачення і радіомовлення. Пропускаємо цілий блок питань до другого читання, перескакуємо чомусь на перше читання. Навіть представники уряду сьогодні он не встигли доїхати і зорієнтуватися як працює Верховна Рада України.</p>
<p>Друге питання. Ви оголосили знову заступника міністра соціальної політики. У поданні до Верховної Ради України чітко написано, що законопроект України про державну допомогу сім'ям з дітьми має тут доповідати міністр соціальної політики Наталія Королевська. П'ятий раз вона має доповідати – п?ятий раз її немає в залі засідань Верховної Ради України. Ну, вибачте, один раз у відрядженні, два рази у відрядженні. Але мені здається, що вона просто ігнорує Верховну Раду України і не хоче тут відповісти на питання, які є у народних депутатів України, у тому числі щодо діяльності по дітях-інвалідах, у тому числі і по питаннях тієї статті: корупції в Міністерстві соціальної політики щодо харчування дітей-інвалідів, щодо харчування дітей-чорнобильців, коли тендери виграють в міністерстві фірми, які жодного відношення до харчування дітей-інвалідів не мають. Фірми, які розташовані в місті Донецьку, а виграють на харчування в Рівненській і в Житомирській областях. Коли виграють фірми-прокладки, які не здійснюють жодної діяльності щодо харчування дітей-інвалідів.</p>
<p>Тому ми, звичайно, цей законопроект фракція "УДАР" підтримує однозначно…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>РОЗЕНКО П.В. … але ми вважаємо неприпустимим отаке порушення порядку денного нашого засідання.</p>
<p>І друге. Ми все-таки вимагаємо, щоб на <a name=Temp></a>трибуні Верховної Ради України стояли основні&nbsp; доповідачі. В даному випадку міністр Кабінету Міністрів. Або хай йдуть у відставку, якщо у них немає часу на доповідь у Верховній Раді України.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Присяжнюк, фракція Компартії України.</p>
<p>&nbsp;</p>
<p>16:59:16</p>
<p>ПРИСЯЖНЮК О.А.</p>
<p>Присяжнюк, фракция коммунистов.</p>
<p>Первое. Я хотел бы обратиться и апеллировать к первому выступающему, который сегодня обращал внимание на то, как коммунисты приходят и работают в парламенте и могут ли они обеспечить явку.</p>
<p>Так вот, в первую очередь разберитесь у себя во фракции, которая сегодня называется не "Батькивщина", а "продажная Батькивщина". И прекратите торговать своими товарищами и обманывать избирателей.</p>
<p>А теперь в отношение законопроекта. Фракция коммунистов будет поддерживать данный законопроект, потому что мы считаем, что все самое лучшее, что есть у нормального&nbsp; общества, должно направляться для поддержки&nbsp; детей и молодого поколения. Однако я обращаю&nbsp; внимание наших граждан на тот аспект и внимание на то, что, к сожалению, за&nbsp; 20 лет все созданные при советской власти условия для нормальной реализации, нормального становления молодежи, детей было полностью разрушено. Например, только за последние 20 лет количество&nbsp; мест в оздоровительных лагерях для детей сократилось в 2,5 раза. В то же самое время стоимость одной путевки возросла в десятки раз. Сегодня в "Молодой гвардии"&nbsp; в Одессе, которая создавалась в 20-е годы точно также, как и Артек –&nbsp; всемирно известный оздоровительный центр, стоимость путевок от 5 до 16 тысяч&nbsp; гривен. Кому сегодня это по карману из простых украинских семей и наших граждан? Никому.</p>
<p>А те, кто сегодня кричат, пускай покажут как надо сегодня работать для того, чтобы наше молодое поколение ни в чем не нуждалось. А я хочу еще раз напомнить,&nbsp; что&nbsp; именно олигархи и националисты, которые находятся сегодня в прямой власти в трех&nbsp; областях Украины,&nbsp; сегодня правят бал, и молодежь попросту не имеет перспективы: скуривается, вымирает и хочет выехать за пределы нашей страны. Коммунисты &nbsp;этого не допустят. Спасибо.</p>
<p>&nbsp;</p>
<p>ГОЛОВУЮЧИЙ.&nbsp; Фракція Партії регіонів, народний депутат Богословська. Прошу.</p>
<p>&nbsp;</p>
<p>17:01:31</p>
<p>БОГОСЛОВСЬКА І.Г.</p>
<p>Доброго дня, шановні колеги! Я хочу закликати всіх в цьому залі повернутися до здорового глузду і елементарної людської совісті. Ми зараз розглядаємо питання про підвищення доходів сімей, які мають інвалідів, дітей-інвалідів чи самих дітей-інвалідів. Невже можна перетворювати навіть таке просте і зрозуміле для всіх питання на політичний фарс. Про що завгодно: один – про свою кандидатуру по іншому питанню, чому його не включили, не роздали, інші – про що завгодно, які стосуються тільки їх і взагалі не стосується питання, яке ми зараз розглядаємо. Яке ми моральне право можемо взагалі нав'язувати суспільству якісь моральні цінності, коли ми елементарних речей в залі не спроможні зробити?</p>
<p>&nbsp;Я закликаю всіх залишити за стінами парламенту цей словесний блуд. Я закликаю всіх повернутися до функцій парламенту – робити законодавство на користь людей. І, будь ласка, давайте…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>17:02:44</p>
<p>БОГОСЛОВСЬКА І.Г.</p>
<p>І я прошу, настоятельно прошу зараз поставити питання на голосування і проголосувати підвищення державних виплат та отримання дітей-інвалідів. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати, обговорення завершено. Тому я прошу народних депутатів підготуватися&nbsp; до голосування. Прошу народних депутатів підготуватися до голосування.</p>
<p>Ставлю на голосування&nbsp; проект Закону (номер 2540) про внесення зміни до статті 18 Закону України "Про&nbsp; державну допомогу сім'ям з дітьми" (щодо державної соціальної допомоги для дітей-інвалідів) для прийняття за основу та в цілому. &nbsp;Прошу голосувати.</p>
<p>&nbsp;</p>
<p>17:04:05</p>
<p>За-364</p>
<p>Проти – 0, утрималось – 0, не голосувало – 41.</p>
<p>Рішення прийнято.</p>
<p>По фракціях. Партія регіонів – 179, "Батьківщина" – 70, "УДАР Віталія Кличка" – 30, "Свобода" – 31, Компартія – 30, позафракційні – 24.</p>
<p>Шановні депутати, виступаючі піднімають питання, що порушую Регламент. Що стосується ЦВК, то немає порозуміння серед фракції. Тому є в мене заява двох фракцій "Батьківщини" і об'єднання "Свобода" взяти перерву для, і ми узгодимо це питання.</p>
<p>Тому я оголошую перерву на 20 хвилин. І через 20 хвилин у 17.30 продовжимо роботу сесії. Керівники фракцій прошу зайти в кабінет&nbsp; Голови Верховної Ради.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Прошу зробити оголошення і запросити&nbsp;народних депутатів.</p>
<p>Шановні народні депутати,&nbsp; я запрошую Арсенія Петровича Яценюка, прошу.</p>
<p>&nbsp;</p>
<p>17:44:48</p>
<p>ЯЦЕНЮК А.П.</p>
<p>Шановний пане Голово, члени українського парламенту! Сьогодні в порядку денному стояло і стоїть надважливе питання – це питання чесності і прозорості виборів Президента України, які повинні пройти у 2015 році, а саме питання персональної зміни складу Центральної виборчої комісії. Голова Центральної виборчої комісії написав заяву і Президент України вніс Подання щодо призначення нового члена Центральної виборчої комісії. Причому окремо зазначу, що таке подання внесено з порушенням Закону України "Про центральну виборчу комісію", так як воно вноситься виключно на підставі подань фракцій Верховної Ради України.</p>
<p>Для нас це питання повинно бути надважливим в силу того, що є історія президентських виборів у 2004 році, коли голосували по-одному, а рахували зовсім по-іншому. Саме тому опозиція запропонувала новий формат базових законів про вибори. А саме: створити у Верховній Раді України тимчасову спеціальну комісію з питань. Перше, вдосконалення виборчого законодавства, і до такого пакету повинні ввійти Закон "Про місцеві вибори" Закон "Про вибори до Верховної Ради України" та нівелювання будь-яких протиріч і неузгодженостей, які є в Законі України "Про вибори Президента України".</p>
<p>Друге, це нова редакція Закону України "Про Центральну виборчу комісію". Наша пропозиція, що ЦВК, яка припинить свою діяльність в наступному році, повинна бути сформована паритетно як опозицією, так і владою, і повинна бути реально незалежним органом.&nbsp;&nbsp;</p>
<p>І наступне те, що стосується невирішених питань у Верховній Раді України щодо проведення виборів на п’яти округах та щодо&nbsp;&nbsp;&nbsp;&nbsp;&nbsp;&nbsp;&nbsp; &nbsp;проведення виборів Київського міського голови та Київської&nbsp; міської ради. Ми вважаємо, що ці питання&nbsp; повинні також розглянутись&nbsp;&nbsp; цією тимчасовою спеціальною комісією&nbsp;&nbsp; та&nbsp; в вересні місяці повинні бути проголосовані як узгоджені законопроекти&nbsp;&nbsp; всіма&nbsp; 5 фракціями.</p>
<p>Ми не досягнули результату щодо&nbsp; домовленості про створення тимчасової комісії. Але задля&nbsp;&nbsp; того, щоб український&nbsp; парламент сьогодні пропрацював, питання про обрання та звільнення члена Центральної виборчої комісії, зі слів Голови парламенту Володимира Рибака,&nbsp;&nbsp; не&nbsp; буде розглядатися на сьогоднішній пленарний день. Тому ми очікуємо рішення, в першу чергу більшості&nbsp; і ми очікуємо також&nbsp; рішення Президента України, з чим ми звернулись до постійного представника Президента у&nbsp;&nbsp;&nbsp;&nbsp; Верховній Раді України. Це повинно бути спільне рішення про формування&nbsp; єдиної спеціальної комісії за участю&nbsp; всіх фракцій. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.</p>
<p>Слово надається Голові Лічильної комісії Володимиру Миколайовичу Олійнику. Я прошу&nbsp; уваги, давайте послухаємо&nbsp; керівника Лічильної комісії.</p>
<p>&nbsp;</p>
<p>17:48:07</p>
<p>ОЛІЙНИК В.М.</p>
<p>Шановний Володимире Васильовичу,&nbsp; шановні колеги, відбулося&nbsp; засідання Лічильної комісії Верховної Ради України. З&nbsp;&nbsp;&nbsp; 21 члена&nbsp;&nbsp; Лічильної&nbsp; комісії на засіданні були присутні 20, тобто засідання комісії&nbsp; є повноважним.</p>
<p>Лічильна комісія Верховної Ради України на своєму засідання затвердила таку форму бюлетеня для таємного голосування.</p>
<p>Бюлетень виготовлений на кольоровому папері у формі прямокутника з написом чорного кольору. Бюлетень для таємного голосування буде видаватися Лічильною комісією біля столів реєстрації, їх&nbsp; 4 там, де ви&nbsp; традиційно реєструєтесь, тільки&nbsp;&nbsp;&nbsp;&nbsp; після пред'явлення посвідчення народного депутата України. Наголошую, пред'явлення посвідчення народного депутата України.</p>
<p>Шановні депутати, дозвольте вам нагадати, що відповідно до&nbsp; третьої&nbsp; частини статті 39&nbsp; Регламенту&nbsp; Верховної Ради України голосування проходить в кабіні для таємного голосування, шляхом поставлення в бюлетені позначок,&nbsp; яку засвідчують волевиявлення&nbsp; народного депутата України.&nbsp;&nbsp;</p>
<p>Ми рішення приймали на самій комісії про так звану нетрадиційну схему голосування, коли ви приходите, з правої сторони заходите, де столи реєстрації, чотири столи, отримуєте там через підпис у відомості проти свого прізвища бюлетень і проходите до кабінок, їх дві стоїть, з лівої сторони, якщо дивитися, лицем до місць для голосування. І там проходить таємне голосування, після цих кабінок є самі урни для голосування.</p>
<p>Тут відбулася у нас безперечно невелика суперечка, оскільки Головне юридичне управління наголошувало на тому, що є відповідні роз'яснення Конституційного Суду від 2012 року і 2003 року про те, що саме голосування повинно проходити в залі засідань. І була одна з пропозицій, це інформую, щоб не кабінку, а урну для голосування розташувати тут, поряд&nbsp; з трибуною. Вона не знайшла підтримки у членів комісії.</p>
<p>В бюлетені для таємного голосування про призначення на посаду членів Вищої ради юстиції було внесено п'ять кандидатур: Колесниченко Володимир Миколайович, Кузьмишин Віталій Миколайович, Лавринович Олександр Володимирович, Власенко Сергій Володимирович, Махніцький Олег Ігорович.</p>
<p>Якщо ви підтримуєте внесену кандидатуру, то робите позначку будь-яку у квадратику, що розташований навпроти його прізвища. Якщо не підтримуєте жодного кандидата, то позначку робите у квадраті, що розташований нижче.</p>
<p>Нагадую також, що Верховна Рада України призначає тільки трьох членів Вищої ради юстиції. Тому необхідно робити не більше трьох позначок, відповідно до вашого волевиявлення, в іншому випадку бюлетень буде вважатися недійсним.</p>
<p>Крім того, слід врахувати, що згідно статті 8 Закону України про Вищу раду юстиції два з трьох членів Вищої ради юстиції, які призначаються Верховною Радою України, повинні бути суддями. Отримання бюлетенів народними депутатами України відбудеться, і ми тут порадились з Головою, це на ваш розгляд, з 18 години до 19 години проходить процедура голосування, відповідно до Регламенту не менше однієї години.</p>
<p>Після отримання&nbsp; бюлетенів та проходження через кабіни для таємного голосування, народні депутати повинні проголосувати і вкинути бюлетені в урни.</p>
<p>На цьому все. Якщо є якісь запитання, готовий відповісти. Дякую за увагу.</p>
<p>&nbsp;</p>
<p>ГОЛОВУЮЧИЙ. Є запитання у депутатів?</p>
<p>Прошу народний депутат Махніцький.</p>
<p>&nbsp;</p>
<p>17:52:06</p>
<p>МАХНІЦЬКИЙ О.І.</p>
<p>Скажіть, будь ласка, навпроти кандидатів, які не підтримують, в квадратику&nbsp; жодної позначки не ставиться чи щось ставиться?</p>
<p>&nbsp;</p>
<p>ОЛІЙНИК В.М. Ми говоримо про те, що люба позначка крім трьох вона вже буде&nbsp; визнавати, давати підстави для визнання бюлетеня не дійсним.&nbsp; Не більше трьох позначок, я маю три кандидата проти кожного може бути позначка. Якщо будуть тільки інші позначки, вони будуть в бюлетені визнаватися не дійсними.</p>
<p>А по-одному, так, якщо ви підтримає одного – питань немає, якщо двох – питань немає, а якщо ви вже&nbsp;&nbsp;&nbsp;&nbsp; чотирьох підтримуєте або там більше – це вже буде проблема для&nbsp; визнання… точніше&nbsp; визнання&nbsp;&nbsp; бюлетеня не&nbsp; дійсним. Ми голосуємо тільки&nbsp; за три кандидатури. Любі три кандидатури, розташовані в бюлетні.</p>
<p>&nbsp;</p>
<p>ГОЛОВУЮЧИЙ. Шановні депутати, є роз’яснення Конституційного Суду, що голосування повинно проводитись в залі Верховної Ради. І є рішення Лічильної комісії проводити голосування не&nbsp; в сесійні залі.&nbsp;&nbsp; Які є пропозиції?&nbsp;&nbsp; Прошу записатися від фракції по одній хвилині. Які пропозиції? Записатися від фракції.</p>
<p>Я прошу, фракція "Батьківщина", нродний депутат Бурбак.</p>
<p>&nbsp;</p>
<p>17:53:57</p>
<p>БУРБАК М.Ю.</p>
<p>Прошу&nbsp; передати слово пані Олександр Кужель.</p>
<p>&nbsp;</p>
<p>ГОЛОВУЮЧИЙ.&nbsp;&nbsp;&nbsp; Прошу,&nbsp; Олександра&nbsp; Кужель.</p>
<p>&nbsp;</p>
<p>17:54:04</p>
<p>КУЖЕЛЬ О.В.</p>
<p>Шановний Володимире Васильовичу! Я хочу звернути вашу увагу, що, на жаль, голова лічильної комісії ввів вас в оману. Ми цілу годину розглядали це питання. В рішенні Конституційного суду написано, що рішення Верховною Радою приймається в приміщенні Верховної Ради, а ні в залі Верховної Ради. І ми просили би, якщо в вас є бажання зірвати це голосування і признати його нелегітимним, тоді піддаватися під те, що робить зараз пан Олійник. Але більшістю, переважною більшістю голосів прийнято рішення, щоб для голосування кабінки стояли біля таємного голосування, давайте не зривати. Ми підготовлені і готові розпочати через п'ять хвилин.</p>
<p>&nbsp;</p>
<p>ГОЛОВУЮЧИЙ. Прошу фракція "УДАР Віталія Кличка", народний депутат Новак.</p>
<p>&nbsp;</p>
<p>17:55:00</p>
<p>НОВАК Н.В.</p>
<p>Прошу передати слово депутату Карпунцову.</p>
<p>&nbsp;</p>
<p>ГОЛОВУЮЧИЙ. Прошу депутат Карпунцов.</p>
<p>&nbsp;</p>
<p>17:55:06</p>
<p>КАРПУНЦОВ В.В.</p>
<p>Шановний Володимир Васильович, шановні колеги, дуже хотілося, щоб ми діяли весь час по закону та по Конституції, але, на жаль, ми маємо голосування на Банковій і тоді ніхто цими питаннями не переймався. В даному випадку є рішення лічильної комісії про голосування традиційним способом, яким Верховна Рада весь час голосує і я думаю, треба переходити вже до голосування, голосувати безпосередньо в кабінках. Дякую.</p>
<p>&nbsp;</p>
<p>ГОЛОВУЮЧИЙ. Дякую. Партія регіонів, народний депутат Парасків, прошу.</p>
<p>&nbsp;</p>
<p>17:55:35</p>
<p>ПАРАСКІВ О.Д.</p>
<p>Прошу передати слово Олейнику Владимиру Николаевичу.</p>
<p>&nbsp;</p>
<p>17:55:49</p>
<p>ОЛІЙНИК В.М.</p>
<p>Шановні колеги, ця позиція корегується з Головним юридичним управлінням Верховної Ради і питання стоїть про те, що є два рішення Конституційного суду. Це рішення від 11 липня 2012 року номер 15, яке посилається на ще одне рішення Конституційного суду від 14 жовтня 2003 року. Там чітко зазначено, що прийняття рішень Верховної Ради України&nbsp; здійснюється виключно на її пленарних засіданнях і являє собою процес формування та виявлення волі парламенту. Тобто тільки на засіданнях може бути відкрите поіменне таємне&nbsp; голосування. І ми пропонуємо процедуру самого голосування, завершення – скриньки вкидання в залі тут проводити і під контролем преси, щоб потім не було підстав юридичних для визнання таких рішень нелегітимними, неконституційними. Дякую.</p>
<p>&nbsp;</p>
<p>ГОЛОВУЮЧИЙ. Я хочу звернутися до Олександри Кужель. От підійдіть, он Сас стоїть, він вам все пояснить. Він вносить… Підійдіть, підійдіть!</p>
<p>Об'єднання "Свобода", народний депутат Швайка.</p>
<p>&nbsp;</p>
<p>17:57:01</p>
<p>ШВАЙКА І.О.</p>
<p>Товариство, рішення ухвалено. Ігор Швайка, фракція "Всеукраїнське об'єднання "Свобода". Рішення Лічильною комісією ухвалено. Лічильна комісія своїм рішенням, по суті, технічно роз'яснила і ухвалила рішення, хто за яким столом реєстрації закріплений, хто контролює процес в зоні для голосування, хто знаходиться біля кабінок для голосування. І Лічильна комісія визначила, що скриньки для голосування знаходяться безпосередньо біля кабінок для голосування.</p>
<p>Окремо хотів звернути увагу: у бюлетені може бути одна позначка, дві або три. Чотири позначки роблять бюлетень недійсним. І, відповідно, сьогодні ми завершуємо це голосування після того, як народні депутати проявлять своє рішення. Дякую.</p>
<p>&nbsp;</p>
<p>ГОЛОВУЮЧИЙ. Шановні депутати, є дві думки. Я хочу поставити на голосування пропозицію Лічильної комісії. Це буде нормально?</p>
<p>Я прошу підтвердити і проголосувати за рішення Лічильної комісії. Прошу народних депутатів голосувати.</p>
<p>&nbsp;</p>
<p>17:58:40</p>
<p>За-292</p>
<p>Проти – 0. Утримались – 7. Не голосували – 101.</p>
<p>Рішення прийнято. По фракціях.</p>
<p>Прошу.</p>
<p>&nbsp;</p>
<p>17:59:06</p>
<p>ОЛІЙНИК В.М.</p>
<p>Шановні народні депутати, є прохання. Ми повинні змістити на півгодини голосування, бо ми зараз не встигаємо в 18. В 18.30!</p>
<p>&nbsp;</p>
<p>ГОЛОВУЮЧИЙ. Шановні депутати! Лічильна комісія працює, а ми продовжуємо розглядати закони.</p>
<p>В 17.30… в 18.30 буде перерва одна година на голосування. Все, йдіть працюйте. Перерва буде в 18 годин 30 хвилин на голосування. Ми надамо вам слово ще.</p>
<p>Шановні депутати! Розглядається проект Закону – ні, ні, вона працює – проект Закону (номер 2504) про внесення зміни до статті 40 Закону України "Про регулювання містобудівної діяльності" (щодо реалізації національного проекту "Технополіс").</p>
<p>Доповідає перший заступник голови Державного агентства з інвестицій та управління національними проектами Микола Михайлович Стеблинський. Прошу.</p>
<p>Скорочена процедура. Прошу голосувати за скорочену процедуру. Прошу голосувати.</p>
<p>&nbsp;</p>
<p>18:00:43</p>
<p>За-179</p>
<p>Проти – 75, утрималося – 8, не голосувало – 136.</p>
<p>Рішення прийнято.</p>
<p>Стеблинський Микола Михайлович, перший заступник голови Державного агентства з інвестицій та управління національними проектами. Прошу. у&nbsp; вас є дві хвилини.</p>
<p>&nbsp;</p>
<p>СТЕБЛИНСЬКИЙ М.М.</p>
<p>Дякую. Шановний пане Голово Верховної Ради! Шановні народні депутати!&nbsp; У поданому на ваш розгляд законопроекті пропонується внести зміну до частини&nbsp; четвертої статті 40 Закону України "Про регулювання містобудівної діяльності", згідно з якою до пайової участі у розвитку інфраструктури&nbsp; населеного пункту не залучаються замовники&nbsp; &nbsp;у разі будівництва об'єктів будівництва та інженерно-транспортної інфраструктури в ході реалізації національного проекту "Технополіс", створення інфраструктури інноваційного розвитку та високих технологій його складових.</p>
<p>Затверджене постановою Кабінету Міністрів&nbsp; від 31 жовтня минулого року номер 1014 Попереднє техніко-економічне обґрунтування національного проекту "Технополіс" було розроблено компанією "Ернст енд Янг" та містить концепцію, яка, зокрема, передбачає, що матеріально-технічна інфраструктура "технополісів" має включати елементи базового виробничого, освітнього та соціального призначення.</p>
<p>Водночас пайова участь у розвитку інфраструктури населеного пункту призведе до збільшення вартості проектів складових національного проекту "Технополіс" і не буде сприяти створення умов для залучення інвесторів. Тобто держава, з одного боку, надаватиме учасникам проекту державну підтримку, а з іншого, зменшуватиме ефект від неї через механізм пайової участі.</p>
<p>Враховуючи наведене, просимо підтримати зазначений законопроект. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.&nbsp;Прошу, голова Комітету з питань будівництва, містобудування і житлово-комунального господарства та регіональної політики Спірідон Павлович Кілінкаров. Прошу.</p>
<p>&nbsp;</p>
<p>18:02:53</p>
<p>КІЛІНКАРОВ С.П.</p>
<p>Шановний Володимире Васильовичу, шановні колеги! Комітетом розглянуто законопроект про внесення змін до статті 40 Закону України "Про&nbsp; регулювання містобудівної діяльності" (щодо реалізації національного проекту "Технополіс") (реєстраційний номер 2504).</p>
<p>Цим законопроектом&nbsp; уряд пропонує внести зміни до зазначеного закону, згідно з яким до пайової участі у розвитку інфраструктури населеного пункту не залучаються замовники у разі будівництва окремих об'єктів та інженерно-транспортної інфраструктури в ході реалізації національного проекту "Технополіс".</p>
<p>Проект "Технополіс" спрямований на досягнення стратегічної мети створення у держави інфраструктури інноваційного розвитку та високих технологій. Фінансування проекту передбачено за рахунок коштів приватних інвесторів та(або) державних підприємств. Необхідність сплати пайової участі в цьому випадку очевидно призведе до подорожчання реалізації проекту. Тому з пропозиціями Кабінету Міністрів&nbsp; можна погодитися.</p>
<p>Головне науково-експертне управління також вважає, що законопроект може бути прийнятий за основу. Враховуючи наведене, комітет пропонує законопроект (реєстраційний номер 2504) за результатами розгляду в першому читанні прийняти за основу. Дякую.</p>
<p>&nbsp;</p>
<p>ГОЛОВУЮЧИЙ. Сідайте. Дякуємо. Прошу записатися від фракції. Ну давайте будем смотреть. Фракція "Батьківщина", народний депутат Бондаренко.</p>
<p>&nbsp;</p>
<p>18:04:36</p>
<p>БОНДАРЕНКО В.Д.</p>
<p>Володимир Бондаренко, об'єднана опозиція "Батьківщина".</p>
<p>Шановні друзі, в цивілізованому світі в багатьох країнах, які пройшли шлях від напівколоніального стану до високого технічного рівня, зокрема, в Південно-Східній Азії, в Кореї, в Китаї технополіси зіграли видатну роль, тому що через них заводились інновації, через них заводились величезні інвестиції, через них заводилися різноманітні проекти, які стали національними величезними проектами.</p>
<p>На жаль, у нас до цього часу немає жодного прикладу, щоб технополіс служив якраз в цій справі, а не в справі корупції, проведення через різноманітні такого типу технопарки, технополіси, різноманітних знову ж таки безакцизних товарів завезення і таке інше.</p>
<p>Тому я хотів би, щоб, розглядаючи цей проект, ми були убезпеченні від чергового гнізда корупції, яке виникало в Україні на порожньому місці. І, очевидно, обговорюючи цей проект, треба боятися створення таких місць. Вони, як правило, потім притягують до себе різноманітного роду аферистів, лижних тренерів або інших ділків, які потім з України вивозять величезні гроші на Кіпр і на цьому закінчується вся діяльність технополісу скандалом, черговою корупційною схемою або черговою кримінальною справою.</p>
<p>Тому можна це питання підтримати. Але якщо ми будемо впевнені, що буде користь Україні, а не окремим ділкам. Дякую.</p>
<p>&nbsp;</p>
<p>ГОЛОВУЮЧИЙ. Дякуємо. Об'єднання "Свобода". Народний депутат Мельник.</p>
<p>&nbsp;</p>
<p>18:06:24</p>
<p>МЕЛЬНИК Є.І.</p>
<p>Прошу передати слово Руслану Марцінківу.</p>
<p>&nbsp;</p>
<p>ГОЛОВУЮЧИЙ. Прошу, Марцінківу.</p>
<p>&nbsp;</p>
<p>18:06:31</p>
<p>МАРЦІНКІВ Р.Р.</p>
<p>Руслан Марцінків, Всеукраїнське об'єднання "Свобода". Законопроект про "Технополіс"&nbsp; - це типовий лобістський проект, в я якому за гучними фразами про інноваційний розвиток йдеться про банальну мінімізацію бізнес видатків, тим більше коштом місцевих громад. До речі, представники уряду і агентства нацпроектів так і не спромоглися навіть на засіданні головного Комітету з питань містобудування провести елементарну презентацію проекту&nbsp; "Технополісу". Не кажучи вже про затверджений бізнес-план, який покаже, а яку користь і за скільки часу принесе реалізація цього проекту для українців, а не самих забудовників.</p>
<p>Проте я знайшов один бізнес-план, до речі, в місті Києві, де реалізовується один з проектів "Біонік Хілл", де планується, цікаво, будівництво&nbsp; першої черги до 2015 року зовсім не інфраструктурних проектів, а 230 тисяч метрів квадратних житла. От що ми будемо звільняти згідно цього проекту.</p>
<p>Тому, шановна Партія регіонів, не залазьте в кишені місцевих органів влади. Бо сьогодні є достатньо законних підстав місцевим органам Львова, Донецька, Харкова, Києва, Дніпропетровська, де буде реалізовуватися даний законопроект, звільнити від пайової участі на будівництво під ті дитячі садочки, під спортивні майданчики. А, власне, цей законопроект покликаний уникнути пайових внесків. Замість того, щоб сьогодні проконтролювати, щоб в місцеві бюджети йшли кошти з пайової участі, ви не підтримуєте законопроект "Свободи" про внесення змін до статті 39.39.1 про регулювання містобудівної діяльності, яке дозволило би отримати громаді повністю кошти на будівництв дитячих садочків, лікарень. Ви сьогодні протягуєте цей лобістський закон.</p>
<p>Тому фракція "Свободи" не буде голосувати за даний законопроект.</p>
<p>&nbsp;</p>
<p>ГОЛОВУЮЧИЙ. Фракція Партія регіонів, народний депутат Журавський.</p>
<p>&nbsp;</p>
<p>18:08:37</p>
<p>ЖУРАВСЬКИЙ В.С.</p>
<p>Шановні колеги, якщо ми хоче торувати шлях до цивілізованої освіти, томи повинні скористатися тим досвідом, який є в Сполучених Штатах Америки, в Європейському Союзі. Скрізь є технополіси. Технополісів немає в Україні. Складова технополісу – це бізнес, освітні заклади, державні установи, це інноваційний шлях розвитку. До технополісу іде інвестор. Це живі кошти. Тому наша фракція буде підтримувати цей конче необхідний законопроект. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Каплін.</p>
<p>&nbsp;</p>
<p>18:09:23</p>
<p>КАПЛІН С.М.</p>
<p>Народний депутат Каплін, фракція "УДАР Віталія Кличка", Полтавська область, 144 виборчий округ, місто Полтава.</p>
<p>Ви знаєте, я би хотів, щоб цю річ, яка сьогодні обговорюється нами, презентував саме власне автор Каськів. І&nbsp; я би йому тут розказав анекдот, який&nbsp; буде доречний до цієї ситуації, коли українець поїхав купив собі масаж за 5 тисяч гривень і зрозумів, що його дурять після того, як почув слова "рельсы-рельсы, шпалы-шпалы". Оце така сама ідея, яка зараз виноситься урядом.</p>
<p>Що таке цей технополіс? Фактично Партія регіонів отримує безапеляційне право у конкретному місці. Взагалі цю форму взносів у інфраструктуру на місцевому рівні, яка визначається, як правило, мером міста до 10 відсотків, потрібно ліквідувати, її потрібно докорінним чином реформувати, бо вона є безумовно корупційною.</p>
<p>Ми повинні сьогодні зробити абсолютно усе, аби прибрати цю корупційну норму з чинного українського законодавства. Так само я би хотів сказати, що сама ідея існування цієї інституції щодо реалізації національних проектів, вона вже зганьбила себе тими корупційними скандалами, про які дізнався весь світ. Сьогодні Україна дискредитована з точки зору реалізації таких крупних проектів і безпосередньо діяльністю керівника цього агентства Каськівим.</p>
<p>Я переконаний&nbsp; у тому, що ми не повинні підтримувати цей законопроект, він є злочинним, він є корупційним, він є замахом на інтереси вільного підприємництва українського і ми маємо зробити все, аби знищити сьогодні практику, коли на місцевому рівні фактично обирається середній та малий бізнес. Коли мери міст стають намісниками і координаторами великих корупційних&nbsp;&nbsp; ланцюгів&nbsp;&nbsp; Партії регіонів&nbsp; та комуністів,&nbsp; які кришують ці схеми і які&nbsp; фактично встановлюють навіть норми, корупційні норми…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні депутати, обговорення завершено. Прошу народних депутатів підготуватись до голосування.&nbsp; Ставлю на голосування…</p>
<p>Та не бігайте, сідайте на місця свої і&nbsp; голосуйте!</p>
<p>&nbsp;Ставлю на голосування&nbsp; проект Закону № 2504 про внесення зміни до статті&nbsp; 40 Закону України "Про врегулювання містобудівної&nbsp; діяльності" (щодо реалізації національного проекту "Технополіс") для прийняття за основу.&nbsp; Прошу голосувати.</p>
<p>&nbsp;</p>
<p>18:12:41</p>
<p>За-251</p>
<p>Проти - 51, утрималось – 13, не голосували - 81.&nbsp;</p>
<p>Рішення прийнято.&nbsp;</p>
<p>&nbsp;По фракціях. Партія регіонів - 184, "Батьківщина" - 22, "УДАР" – 0, "Свобода" - 0, Компартія - 30, позафракційні - 15.&nbsp;&nbsp;&nbsp;</p>
<p>Розглядається&nbsp; проект Закону (№ 2234) про внесення змін до Закону України "Про судоустрій і статус суддів" щодо визначення граничної чисельності працівників Державної судової адміністрації України.</p>
<p>Як розглядаємо? Скорочена процедура вноситься пропозиція.&nbsp; Прошу голосувати.</p>
<p>&nbsp;</p>
<p>18:13:39</p>
<p>За-188</p>
<p>Проти - 72, утрималось -&nbsp; 7, не голосували - 133.&nbsp;&nbsp;</p>
<p>Рішення прийнято.&nbsp; &nbsp;По фракціях.</p>
<p>Запрошується для доповіді перший заступник міністра юстиції Інна Іванівна Ємельянова.</p>
<p>&nbsp;</p>
<p>ЄМЕЛЬЯНОВА І.І.</p>
<p>Шановний Володимире Васильовичу, шановні народні депутати України, на ваш розгляд представлено проект Закону про внесення змін до Закону України "Про судоустрій і статус суддів".</p>
<p>&nbsp;Спрямований він на те, щоб на законодавчому рівні унормувати питання щодо визначення граничної чисельності державної судової адміністрації. На сьогоднішній день за Законом України "Про судоустрій і статус суддів" Рада суддів України наділена відповідними повноваженнями, такими як призначення голови та заступників голови Державної судової адміністрації, а також Рада суддів України затверджує положення про Державну судову адміністрацію.</p>
<p>У зв'язку з цим пропонується внести зміни до Закону України "Про судоустрій і статус суддів" з тим, щоб наділити Раду суддів України повноваженнями визначати граничну чисельність працівників Державної судової адміністрації та її територіальних органів. А такі територіальні органи утворені відповідно в кожній області і в Автономній Республіці Крим.</p>
<p>Прохання підтримати вказаний законопроект і прийняти його в першому читанні. Дякую.</p>
<p>&nbsp;</p>
<p>ГОЛОВУЮЧИЙ. Дякую. Сідайте.</p>
<p>Я прошу співдоповідь заступник голови Комітету з питань верховенства права і правосуддя Дмитро Юрійович Шпеньов. Прошу.</p>
<p>&nbsp;</p>
<p>18:15:16</p>
<p>ШПЕНОВ Д.Ю.</p>
<p>Уважаемый Владимир Васильевич, я не первый раз прошу, пожалуйста, называть мою правильно фамилию, моя фамилия ШпЕнов, можно ШпенОв.</p>
<p>&nbsp;</p>
<p>ГОЛОВУЮЧИЙ. Я з третього разу запомню.</p>
<p>&nbsp;</p>
<p>ШПЕНОВ Д.Ю. Дякую. Шановний головуючий, шановні колеги, цей законопроект був розглянутий на засіданні Комітету Верховної Ради України з питань верховенства права та правосуддя 20 березня цього року та комітетом підтриманий. Ним пропонується закріпити повноваження, визначені граничною чисельністю працівників Державної судової адміністрації України та її територіальних органів за Радою суддів України на підставі подання голови адміністрації.</p>
<p>Законопроект підтриманий Державною судовою адміністраціє, Радою суддів України, Міністерством юстиції України. Інститут законодавства Верховної Ради України зазначив, що законопроект слугуватиме додатковою гарантією незалежності функціонування судової системи та незалежності судів. Головне науково-експертне управління, хоча і висловило певне зауваження, в цілому не заперечує, що Кабінету Міністрів України не властиве повноваження щодо врегулювання чисельності органів, які не входять в систему органів виконавчої влади. Враховуючи невеликий обсяг законопроектів,&nbsp; комітетом було прийнято рішення рекомендувати Верховній Раді України прийняти його за основу та в цілому як закон. Прошу підтримати рішення комітету. Дякую за увагу.</p>
<p>&nbsp;</p>
<p>ГОЛОВУЮЧИЙ. Доповідь народного депутата Шпенова завершена. Є бажаючі обговорювати?</p>
<p>Ставлю&nbsp; на голосування проект Закону (№ 2234) про внесення змін до Закону України "Про судоустрій і статус суддів" щодо визначення граничної чисельності працівників Державної судової адміністрації України для прийняття за основу і в цілому. Прошу голосувати.</p>
<p>&nbsp;</p>
<p>18:17:26</p>
<p>За-308</p>
<p>Проти – 2, утрималось – 6, не голосувало – 83.</p>
<p>Рішення прийнято. По фракціях.</p>
<p>Розглядається проект Закону (№ 2024) про внесення змін до статті 4 Закону України "Про оренду державного та комунального майна" (щодо гідротехнічних споруд рибогосподарських технологічних водойм).</p>
<p>Прошу проголосувати депутатів за скорочену процедуру.</p>
<p>&nbsp;</p>
<p>18:18:18</p>
<p>За-182</p>
<p>Проти – 64, утрималось – 6, не голосувало – 147.</p>
<p>Рішення прийнято. По фракціях.</p>
<p>Перший заступник запрошується&nbsp; на доповідь міністр аграрної політики та продовольства Іван Юрійович Бісюк. Прошу.</p>
<p>&nbsp;</p>
<p>БІСЮК І.Ю.&nbsp; Шановний Володимире Васильовичу! Шановні народні депутати! Проект Закону України&nbsp; про внесення змін до статті 4 Закону України "про оренду державного та комунального майна", розроблено з метою підвищення ефективності використання державного майна шляхом зняття надмірних обмежень щодо передачі в оренду об'єктів державної власності. Запропонованим проектом Закону врегульовується питання використання гідротехнічних споруд рибогосподарських технологічних водойм, які знаходяться у державній власності, включаючи ставкові, рибницькі, рибоводні споруди та пов'язані з ними робочі машини і обладнання, інше майно, яке на момент приватизації не ввійшло до статурних фондів господарських товариств, створених в процесі приватизації на базі підприємств рибного господарства. Проблема орендних відносин щодо використання гідротехнічних споруд рибогосподарських технологічних водойм, пов'язана із особливістю та специфічністю їх використання, сезонністю та врахуванням нерозривного процесу циркуляції місцевих талих та річкових вод. Зазначені гідротехнічні споруди використовуються тільки для рибогосподарського значення.</p>
<p>Реалізація проекту дозволить забезпечити створення&nbsp; сприятливих умов для розвитку рибогосподарського комплексу&nbsp; держави. Прошу підтримати зазначений законопроект за основу та, враховуючи висновок комітету, в цілому як закон. Дякую.</p>
<p>&nbsp;</p>
<p>ГОЛОВУЮЧИЙ. Дякую. Сідайте.</p>
<p>Запрошується голова Комітету з питань економічної політики Андрій Володимирович Іванчук для співдоповіді. Іванчук Андрій Володимирович. Да, от іде, він не ту речь взяв. Не той доклад&nbsp; взяв? 2024.</p>
<p>&nbsp;</p>
<p>18:20:53</p>
<p>ІВАНЧУК А.В.</p>
<p>Шановний Голово, шановні народні депутати! Комітет з економічної політики розглянув даний законопроект 13 квітня на своєму засіданні і прийняв рішення: рекомендувати&nbsp; Верховній Раді проголосувати за даний законопроект в першому читанні за основу.</p>
<p>&nbsp;</p>
<p>ГОЛОВУЮЧИЙ. Дякую. Є бажаючі обговорювати? один бажає обговорювати, два. Прошу записатися від фракцій. Сідайте.</p>
<p>Прошу, об'єднання "Свобода", народний депутат Махніцький.</p>
<p>&nbsp;</p>
<p>18:21:40</p>
<p>МАХНІЦЬКИЙ О.І.</p>
<p>Прошу передати слово народному депутату Михайлу Головку.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>18:21:46</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода". Шановні депутати, у даному законопроекті є ряд суперечностей, адже під розумінням гідроспоруд ми сьогодні розуміємо, яку вони важливу функцію несуть для населення України. Адже, якщо потрапить така гідроспоруда до недобросовісного орендаря, відповідно, можуть бути нанесені шкоди для суспільства, а саме, приклад: осушення тих самих водойм, знищення рибних господарств і так далі.</p>
<p>Тому, відповідно, ми, не маючи норми закону про відповідальність надання в оренду таких гідротехнічних споруд, ми не будемо підтримувати. І тому утримуємося згідно цього законопроекту. Дякую.</p>
<p>&nbsp;</p>
<p>ГОЛОВУЮЧИЙ. Партія регіонів, народний депутат Фельдман. Народний депутат Фельдман.</p>
<p>Прошу, Григорій Смітюх, народний депутат.</p>
<p>&nbsp;</p>
<p>18:22:56</p>
<p>СМІТЮХ Г.Є.</p>
<p>Шановний Володимир Васильович, шановні народні депутати, декілька буквально цифр. Україна із мільйона гектарів водного простору, який придатний для вирощування найважливішого продукту харчування для нашого населення, якого вкрай не вистачає, а, по оцінках, ми недоїдаємо, значна частина нашого населення, саме рибних продуктів, використовує тільки понад 30 тисяч. Чому так відбувається? Тому що надмірне регулювання цього питання, надскладне питання, яке стосується взяття в оренду тої чи іншої водойми.</p>
<p>Тому держава і уряд послідовно йде по цій програмі. Перше: у 2011 році створена загальнодержавна програма розвитку аквакультури. У минулому році ми прийняли закон, який регулює роботу аквакультури. І зараз послідовно йде питання, для того щоб спростити цю процедуру.</p>
<p>Вдумайтеся, Україна може виготовляти дуже багато риби і експортувати, але вона цю можливість не використовує.&nbsp; Замість того ми&nbsp; щороку більше 500 тисяч тонн&nbsp; завозимо рибної продукції. У тому числі з В'єтнаму, Китаю і європейських країн.</p>
<p>І ще одна цифра. Китай сьогодні в цьому напрямку&nbsp; виробляє понад 60 процентів аквакультури в світі.&nbsp; А якщо в цифрах, то назву більше 40 мільйонів тонн. Україна виробляє, якщо не помиляюся, всього-на-всього 5 тисяч 654 тонни. Більше 40 мільйонів тонн і маючи можливості водойомів – 5.&nbsp; І ще одне питання, яке буде&nbsp; стояти перед урядом і перед нами. Відносно державної програми, яка заклалася в бюджет, у нас зовсім не підтримується ця галузь, а європейські країни, особливо європейські країни активно&nbsp; стимулюють і направляють кошти на підтримку створення нових господарств.</p>
<p>Прошу підтримати, це надважлива програма для нашого населення. Дякую.</p>
<p>&nbsp;</p>
<p>ГОЛОВУЮЧИЙ. Об'єднання… фракція "УДАР Віталія Кличка", народний депутат Розенко.&nbsp;</p>
<p>&nbsp;</p>
<p>18:24:57</p>
<p>РОЗЕНКО П.В.</p>
<p>Прошу передати слово Сергію Капліну.</p>
<p>&nbsp;</p>
<p>ГОЛОВУЮЧИЙ. Прошу, Сергій Каплін.</p>
<p>&nbsp;</p>
<p>18:25:04</p>
<p>КАПЛІН С.М.</p>
<p>Сергій Каплін, фракція "УДАР Віталія Кличка", Полтавська область, Полтава, виборчий округ 144.</p>
<p>Наша політична сила&nbsp; буде підтримувати цей закон, оскільки він є першим кроком в тому, щоб врегулювати сьогодні цю сферу. Однак разом з тим потрібно зауважити, що ми маємо надзвичайно серйозні проблеми як з увагою з боку Кабінету Міністрів до цієї тематики, так само і ми маємо надзвичайно серйозну корупцію і, власне, приклади рейдерства, коли через компанію, яка називається "Укрриба" і яка фактично є власником цих гідротехнічних споруд, здійснюються різноманітні корупційні рейдерські захоплення.</p>
<p>Так,&nbsp; у Полтавській області за моєю інформацією, є ціла низка подібних прецедентів. Ми повинні забезпечити максимальний розвиток нашої сьогоднішньої ініціативи. Я переконаний в позитивному голосуванні з цього питання. І я запевняю вас, що фракція "УДАР" і політична партія "УДАР" зробить абсолютно все, що &nbsp;від нас залежить, аби за умов, коли в українського громадянина забрали усі заводи, намагаються забрати землю, щоб йому хоча б залишили рибу. Тому що я вам скажу, багато українських сіл, цілі території, переважна кількість селян сьогодні виживають тільки завдяки тому, що вони ловлять рибу і раків і живуть з цього всього. Бо ви забрали в них державу, ви забрали у них робочі місця, і вони перетворилися вже у тих людей, які ще тисячі років тому ледве виживали тим, що мисливили і займалися рибалкою. Знищили країну, тепер хочете позбавити ще рибальства українців! Ми цього не дозволимо! Будемо боротися за простого українця і зробимо абсолютно все, щоб Азаров прибрав руки від рибного господарства України. Ми забезпечимо так, що на воді корупції не буде!</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Іван Кириленко.</p>
<p>&nbsp;</p>
<p>18:27:23</p>
<p>КИРИЛЕНКО І.Г.</p>
<p>Шановний Голово, шановні колеги депутати, шановні виборці! У нас було багато суперечок навколо цього закону. І перше рішення фракції було не підтримувати. І, дійсно, аргументація, яка була викладена сьогодні у виступах колег з різних фракцій, свідчить про те, що непростий закон. Здавалося б, про прості речі, але непростий закон.</p>
<p>І все-таки ми остаточно приймаємо рішення – в першому читанні підтримати цей законопроект. І зважте на аргументи, які сказав колега Смітюх. Це, дійсно, так, якщо дивитися на здорове харчування наших людей, а особливо дітей. На полях на 30 мільйонах гектарів ми дещо навчилися робити. Дещо навчилися, це треба віддати належне нашим землеробам. Але те, що робиться сьогодні переробна галузь стосовно м'ясної і молочної продукції, це свідчення того, що ми в цьому залі приймаємо закон внести суттєві зміни в Закон про молоко і молокопродукти, на черзі – м'ясо, м'ясопродукти. Вкінці-кінців, вибачте, старше покоління, ми вже проспиртовані, дітей жалко. Рибницька продукція – це шлях до здорового харчування. І приклади, які були наведені по інших країнах, особливо про Китай, тому яскраве свідчення.</p>
<p>Ми віддаємо перевагу розвитку рибництва в цьому відношенні. Не можна так, щоб дзеркало здає в оренду один, землю під ним – другий, гідротехнічні споруди – третій. Лебідь, рак і щука, а в цілому справа стоїть на місці.</p>
<p>Ми будемо суттєво вносити пропозиції до цього закону, а в першому читанні фракція його підтримає. Дякую.</p>
<p>&nbsp;</p>
<p>ГОЛОВУЮЧИЙ. Дякую. Обговорення завершено. Народні депутати, прошу підготуватися до голосування.</p>
<p>Ставлю на голосування проект закону (№ 2024) про внесення змін до статті 4 Закону України "Про оренду державного та комунального майна" (щодо гідротехнічних споруд рибогосподарських технологічних водойм) для прийняття за основу. Прошу голосувати.</p>
<p>&nbsp;</p>
<p>18:29:36</p>
<p>За-280</p>
<p>Проти – 3, утрималось – 37, не голосувало – 74.</p>
<p>Рішення прийнято. По фракціях.</p>
<p>Розглядається… Розглядається проект закону, № 2695… Лічильна комісія… Лічильна комісія запросить нас.</p>
<p>Проект закону (№ 2695) про внесення змін до Закону України "Про оренду державного та комунального майна" (щодо орендних відносин та запобігання пошкодженню і втрати орендного майна).</p>
<p>Як розглядаємо? Хто за скорочену процедуру, прошу голосувати.</p>
<p>&nbsp;</p>
<p>18:30:54</p>
<p>За-178</p>
<p>Проти – 72, утрималось – 8, не голосувало – 139.</p>
<p>Рішення прийнято. По фракціях.</p>
<p>Прошу для доповіді запрошується голова Фонду державного майна Олександр Володимирович Рябченко. Прошу. Прошу, дві хвилини у вас.</p>
<p>&nbsp;</p>
<p>РЯБЧЕНКО О.В.&nbsp;</p>
<p>Шановний Володимир Васильович, шановні народні депутати! Вашій увазі пропонується проект Закону України про внесення змін до Закону України "Про оренду державного та комунального майна" розроблений Фондом державного майна України у відповідності з рішенням&nbsp; Спеціальної контрольної комісії з питань приватизації Верховної Ради 2011 року про ефективність використання державного майна,&nbsp; цілісних майнових комплексів переданих в оренду.</p>
<p>Проект спрямований на підвищення ефективності орендних відносин, посилення фінансової дисципліни і захист майнових інтересів державних і комунальних власників орендованого майна.</p>
<p>Мета проекту досягається за рахунок внесення змін у Закон про оренду державного і комунального майна. Зокрема, закріплення на законодавчому рівні обов'язку орендаря щодо відшкодування збитків в зв'язку з втратами орендованого майна, захисту майнових інтересів власників орендованого майна шляхом встановлення неможливості звернення стягнення за зобов'язанням орендаря на орендоване майно. Та неможливості для орендаря вчиняти дії з майном, що ведуть до зміни форми власності без погодження орендодавцем.</p>
<p>З метою забезпечення можливості відновлення об'єкту оренди балансу отримувачем як до, так і після повернення майна встановлюється можливість страхування орендованого майна орендарем на його користь. Відповідно ризики випадкової загибелі чи пошкодження об'єкту оренди покладається балансоутримувачем. Дякую.</p>
<p>&nbsp;</p>
<p>ГОЛОВУЮЧИЙ. Сідайте. Дякую. Співдоповідь, голова Комітету з питань економічної політики Андрій Володимирович Іванчук. Закон 2695. Прошу.</p>
<p>&nbsp;</p>
<p>18:33:14</p>
<p>ІВАНЧУК А.В.</p>
<p>Шановний Голово, шановні народні депутати! Комітет розглянув даний законопроект про внесення змін до Закону України про оренду державного майна і комунального.</p>
<p>Даний законопроект врегульовує чотири блока питань. Комітет прийняв позитивне рішення про прийняття&nbsp;даного законопроекту за основу, але там є деякі зауваження по станціям методології і стандартизації, які не можуть підпадати під цей законопроект, і члени комітету рекомендують виключити це положення на другому читанні.</p>
<p>Тому, комітетом прийнято рішення підтримати даний законопроект в першому читанні за основу. Дякую.</p>
<p>&nbsp;</p>
<p>ГОЛОВУЮЧИЙ. Можна ставити на голосування перед голосуванням і йти голосувати? Можна? Ні.</p>
<p>Прошу записатися на обговорення. Прошу, об'єднання "Свобода", народний депутат Мохник.</p>
<p>&nbsp;</p>
<p>18:34:23</p>
<p>МОХНИК А.В.</p>
<p>Прошу передати слово народному депутату Головку Михайлу.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>18:34:31</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода".</p>
<p>Шановні депутати, дійсно це законопроект, який має, з однієї сторони, і позитивні риси щодо надання відповідальності орендаря перед державою зобов’язання належно використовувати майно&nbsp; і нести за це збитки. Але, в той же час, є і ряд зауважень, які були висловлені у нас на комітеті, і, звісно, що якщо вони будуть запропоновані, можливо і в другому читанні наша фракція підтримає.</p>
<p>Але є основна проблема, яка не врахована, це щодо проблем орендарів нерухомого майна державної власності – визнання вартості оренди. Оскільки зазвичай такі об’єкти&nbsp; віддаються в оренду за смішними цінами, а потім передаються у суборенду і у зв’язку з тим держава отримує значні збитки. Відповідно таким чином державі підприємцями завдаються значні збитки і ми пропонуємо, якщо би до наступного законопроекту були включені наші пропозиції, відповідно тоді ми можемо підтримати даний законопроект. А так ми не будемо голосувати в першому читанні. Дякую.</p>
<p>&nbsp;</p>
<p>ГОЛОВУЮЧИЙ. Дякую. Партія регіонів, народний депутат Денисенко.</p>
<p>&nbsp;</p>
<p>18:35:41</p>
<p>ДЕНИСЕНКО А.П.</p>
<p>Анатолій Денисенко, 173 виборчий округ, місто Харків, фракція Партія регіонів.</p>
<p>Законопроект однозначно підвищує фінансову дисципліну орендарів державного майна. Я вважаю, що такий спосіб забезпечення зобов’язань, як завдаток після&nbsp; &nbsp;прийняття проекту має стати ефективним механізмом&nbsp; своєчасної сплати орендарем&nbsp;&nbsp; належних платежів.&nbsp; Як відомо, чинне законодавство вже раніше зняло заборону на приватизацію майна підприємств, які&nbsp; працюють у сфері стандартизації. І виникла ситуація, що&nbsp; приватизувати було&nbsp;&nbsp;&nbsp; можна, а орендувати ні. І ми вдячні Фонду держмайна за те, що така норма знімає заборону на оренду майна таких підприємств&nbsp;&nbsp; і вона з'явилася&nbsp; в парламенті.</p>
<p>Я пропоную підтримати цей законопроект.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Фракція "Батьківщина", народний депутат Томенко.</p>
<p>&nbsp;</p>
<p>18:36:49</p>
<p>ТОМЕНКО М.В.</p>
<p>Прошу передати слово Юрію Одарченку, який&nbsp;&nbsp; висловить застереження стосовно даного …</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Юрій Одарченко, прошу, застереження давайте.</p>
<p>&nbsp;</p>
<p>18:36:55</p>
<p>ОДАРЧЕНКО Ю.В.</p>
<p>Юрій Одарченко,&nbsp; фракція "Батьківщина". Шановні колеги, у цьому законопроекті&nbsp;&nbsp;&nbsp;&nbsp; продовжено ганебну практику цього Кабінету Міністрів намагатися&nbsp;&nbsp; проштовхнути,&nbsp; під виглядом одного законопроекту, зовсім інший. Я думаю всі&nbsp;&nbsp; пам'ятають сумнозвісний&nbsp; законопроект&nbsp; про гарантії держави щодо виконання&nbsp; судових рішень, яким фактично скасувалися всі соціальні гарантії та&nbsp; пільги. Я&nbsp; вважаю, що уряду необхідно припинити&nbsp; цю "гру&nbsp; в наперстки"&nbsp;&nbsp; з Верховною Радою.</p>
<p>Підпункт 1 пункту 1 цього&nbsp; законопроекту передбачає виключення з переліку об'єктів які&nbsp; не підлягають передачі&nbsp; в оренду, в тому числі в оренду&nbsp; з наступним викупом майно підприємств, що&nbsp; проводять діяльність у сфері&nbsp; метрології,&nbsp; сертифікації та стандартизації.&nbsp; Таким чином,&nbsp; шановні колеги, ми&nbsp;&nbsp;&nbsp;&nbsp;&nbsp;&nbsp;&nbsp; відкриваємо шлях&nbsp;&nbsp; до передачі у приватні&nbsp; руки такої важливої&nbsp;&nbsp; для країни сфери як сертифікація. При цьому весь інший законопроект&nbsp; в цілому направлений на зовсім інші питання&nbsp; визначення відповідальності&nbsp; за втрату орендованого майна.</p>
<p>Я вважаю, що ми повинні сказати уряду&nbsp; рішуче "ні" всім його&nbsp; спробам фальсифікації та відхилити цей законопроект. Якщо&nbsp; уряд бажає боротися за збереження майна переданого в оренду, то&nbsp; нехай на наступну сесію підготує&nbsp; нормальний законопроект, присвячений&nbsp;&nbsp; саме цьому питанню, і ми його розглянемо. Я пропоную не голосувати за цей законопроект, який направлений на розграбування майна, яке необхідне для підтримання такої сфери важливої в державі як сертифікація.</p>
<p>&nbsp;</p>
<p>ГОЛОВУЮЧИЙ. Народний депутат Каплін, фракція "УДАР Віталія Кличка". Прошу.</p>
<p>&nbsp;</p>
<p>18:38:55</p>
<p>КАПЛІН С.М.</p>
<p>Народний депутат Каплін, фракція "УДАР Віталія Кличка", Полтава, виборчий округ 144.</p>
<p>На мою думку, на думку нашої фракції все-таки ми повинні підтримувати тренд такий, напрямок, робити хоча б по одному кроку до поліпшення ситуації в тих чи інших сферах української економіки. Звичайно, ми можемо апелювати до Партії регіонів, до комуністів, до тих, хто себе називає себе само висуванцями і незалежними депутатами, а насправді є афільованими членами Партії регіонів і комуністів. Можемо апелювати і говорити, що ми завтра-післязавтра приймемо той чи інший закон, але поки що у демократичних сил в парламенті більшості немає, хоча її фактично немає і у Партії регіонів з комуністами. Але навколо нас живуть прості люди і вони мають право на врегульовані відносини в економічному житті. Тому наша політична сила буде підтримувати цей перший крок аби врегулювати цю сферу.</p>
<p>І друге. Дуже прекрасно, що поки що більшість нас не позбавила можливості спілкуватися з нашими виборцями. І от мені зателефонував мій виборець Анастасія Іванівна з Садів-2 міста Полтави і дуже просила мене передати одній жінці, в якої не склалася кар'єра прес-секретаря Президента України з приводу, так би мовити, пільг, які начебто є в "УДАРу" і немає начебто в Партії регіонів чи вони самі себе позбавляють. Так вона хотіла вам передати, що весь український народ прекрасно знає, що у вас крім парламентських пільг, від яких ви відмовляєтесь, є інші пільги, пільги таємні, підкилимні, пільги їздити в кортежах з мигалками, пільги працевлаштовувати своїх дітей суддями і прокурорами, пільги деребанити бюджет, пільги у вигляді мандату на корупції, на грабунок українського народу, на ті гроші, які вони своїми мозолями зароблять. І, звичайно, від цих пільг ви ніколи не відмовитесь, а можете так яскраво, красиво говорити,&nbsp;що ви відмовляєтесь від&nbsp; копійок, бо це копійки, а там мільярд…</p>
<p>&nbsp;</p>
<p>ГОЛОВУЮЧИЙ. Шановні депутати, обговорення&nbsp; завершено. Тому я ставлю на голосування… Прошу уваги, народні депутати підготуватися до&nbsp; голосування.</p>
<p>Ставлю на голосування проект Закону (№ 2695) про внесення змін до Закону України "Про оренду державного та комунального майна" (щодо орендних відносин та запобігання пошкодженню і втрати орендного майна) для прийняття за основу. Прошу голосувати.</p>
<p>&nbsp;</p>
<p>18:41:57</p>
<p>За-253</p>
<p>Проти – 2, утрималось – 34, не голосувало – 97.</p>
<p>Рішення прийнято.</p>
<p>По фракціях.&nbsp; Партія регіонів – 168, "Батьківщина" – 15, "УДАР Віталія Кличка" – 24, "Свобода" – 0, Компартія – 30, позафракційні – 17.</p>
<p>Шановні депутати, оголошується голосування. Одна година. В 19.40 продовжимо роботу сесії.&nbsp;&nbsp;&nbsp;</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Прошу запросити депутатів до сесійної&nbsp; зали.</p>
<p>Лічильна комісія ще не готова, ще не готова. Тоді продовжуємо розгляд питань.</p>
<p>Розглядається Закон (2499) про внесення змін до деяких законодавчих актів України щодо правил паркування транспортних засобів та встановлення відповідальності за порушення правил паркування транспортних засобів.</p>
<p>Є пропозиція розглянути по скороченій процедурі. Прошу народних депутатів проголосувати. Прошу голосувати народних депутатів.</p>
<p>&nbsp;</p>
<p>19:44:56</p>
<p>За-157</p>
<p>Проти – 51, утримались – 3, не голосували – 146.</p>
<p>Рішення прийнято.</p>
<p>По фракціях: Партія регіонів – 153, "Батьківщина" – нуль, "УДАР Віталія Кличка" – нуль, "Свобода" – нуль, Компартія – нуль, позафракційні – 4.</p>
<p>Я запрошую до доповіді заступника міністра регіонального розвитку, будівництва та житлово-комунального господарства Андрія Леонідовича Білоусова. Дві хвилини у вас.</p>
<p>&nbsp;</p>
<p>БІЛОУСОВ А.Л.&nbsp;&nbsp;</p>
<p>Шановний Володимир Васильович, шановні народні депутати!&nbsp; Вашій увазі пропонується проект Закону України про внесення змін до деяких законодавчих актів України щодо правил паркування транспортних засобів та встановлення відповідальності за порушення правил паркування транспортних засобів, розроблений з метою ліквідації прогалин у законодавстві щодо регулювання відносин у сфері організації та функціонування майданчиків для паркування транспортних засобів.</p>
<p>Прийняття цього законопроекту дозволить вирішити актуальні та нагальні питання у сфері паркування, зокрема встановлення компетенції органів місцевого самоврядування щодо контролю за виконанням правил паркування, зобов'язання місцевої влади щодо обладнання в межах міст необхідної кількості міст для паркування та їх належного утримання тощо.</p>
<p>Проект закону передбачає введення чіткого розмежування повноважень органів місцевого самоврядування, повноважень Державтоінспекції щодо контролю за виконанням правил паркування у частині розміщення обладнання і функціонування майданчиків для паркування транспортних засобів.</p>
<p>Крім того, законопроектом вноситься зміна до статті 18 Закону України "Про дорожній рух", відповідно до якої перелік складових вулиць і доріг міст та інших населених пунктів доповнюється майданчиками для паркування.</p>
<p>І наостанок. Необхідність прийняття закону зумовлено відсутністю на даний час в Україні механізму адміністративної відповідальності за порушення у сфері паркування.</p>
<p>Запропонований сьогодні до розгляду законопроект визначає підстави та процедуру притягнення до адміністративної відповідальності як посадових осіб – операторів за порушення встановлених Правилами вимог до розміщення та функціонування майданчиків для платного паркування, в тому числі за їх необладнання паркоматами та в'їзними, виїзними терміналами, так і відповідальності користувачів паркувальних майданчиків за паркування на місцях, призначених для інвалідів, а також за несплату вартості послуг з паркування.</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>БІЛОУСОВ А.Л.&nbsp; Прошу підтримати прийняття за основу проект Закону України про внесення змін до деяких законодавчих актів України щодо правил паркування транспортних засобів та встановлення відповідальності за порушення правил паркування транспортних засобів.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Сідайте.</p>
<p>Співдоповідь. Секретар Комітету з питань законодавчого забезпечення правоохоронної діяльності Віталій Станіславович Журавський. Дві хвилини, прошу.</p>
<p>&nbsp;</p>
<p>19:48:13</p>
<p>ЖУРАВСЬКИЙ В.С.</p>
<p>Шановний Володимире Васильовичу, шановні колеги, всім відомо, що, з однієї сторони, водії транспортних засобів не бажають платити гроші за паркування, а, з іншої, власники паркувальних майданчиків не бажають встановлювати паркувальні автомати, бо працюють в тіні і ховаються від податків. Ось чому уряд запропонував внести ряд змін до Кодексу України про адміністративні правопорушення, в закони України "Про дорожній рух" та "Про місцеве самоврядування в Україні" та "Про автомобільні дороги".</p>
<p>Автор законодавчої ініціативи пропонує штрафувати як водіїв, які відмовляються платити за паркування, так штрафувати і власників паркувальних майданчиків, які не встановлюють паркувальні автомати.</p>
<p>Крім того, проект закону надає виключне право органам місцевого самоврядування визначати кількість паркувальних майданчиків, місце їх розташування і вартість послуг. Це стане додатковим джерелом надходження коштів до місцевих бюджетів. Наш комітет 100-відсотково підтримав цю ініціативу.</p>
<p>І у мене залишилося пару секунд. Я хотів би привітати Володимира Васильовича від нашої фракції. У нього народилася внучка, назвали її Вірою. Дай Боже їй віри, надії і любові і всього найкращого! <i>&nbsp;(Оплески) </i></p>
<p>&nbsp;</p>
<p>ГОЛОВУЮЧИЙ. Прошу записатися народних депутатів від фракції.</p>
<p>Партія регіонів, народний депутат Смітюх.</p>
<p>&nbsp;</p>
<p>19:50:06</p>
<p>СМІТЮХ Г.Є.</p>
<p>Шановний Володимир Васильович! Шановні народні депутати!&nbsp; Наша фракція буде підтримувати цей важливий законопроект, тому що в принципі врешті-решт повинна держава навести порядок в цій сфері, яка є вкрай важлива для того, щоб була безпека, у тому числі в містах, де&nbsp; є&nbsp; перенасичено на сьогоднішній день засобами масового&nbsp; пересування.</p>
<p>Але, на мій погляд, вирішення цього… поняття цього закону це є часткове вирішення питання до упорядкування&nbsp; цієї проблеми. Я впевнений, що в великих містах таких Київ, Одеса і інших старовинних містах –&nbsp; Львів і так дальше – без влаштування підземних сучасних паркінгів цю проблему нам не вирішити. І, на жаль, що сьогодні відбувається в Києві, коли автомобілі паркуються у тому числі на Хрещатику на центральній зеленій частині&nbsp; газону… в центральній частині… центральних вулиць говорить про те, що люди знаходяться у вкрай незручному стані, де недостатньо цих площадок. Це одна проблема.</p>
<p>Друге питання. Треба до другого читання чітко зобов'язати&nbsp; місцеві органи влади, щоб ті, хто експлуатують ці ділянки, які&nbsp; &nbsp;відведені для паркування, щоб вони знаходилися в належному стані. А то в нас відбувається так. Влітку не встиг автомобіль припаркуватися, тут же є паркувальник, тут же є, кому збирати гроші. А коли іде сніг або дощ, то ми ніколи на цьому паркуванні нікого не бачимо. І це відповідальність повинна бути посилена, на мій погляд. Тому що не тільки збирати гроші, а й надавати, на мій погляд, послуги, які б відповідали за те, що люди сплачують ці податки.</p>
<p>І повертаючись до важливого питання, я вважаю, що великі міста повинні звернути увагу і всебічно, а може даже ці кошти, направляти для того, щоб облаштувати сучасні підземні паркувальні місця. Якщо ми це питання затронемо, якщо будуть будуватися ці місця, то ми&nbsp; з часом…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція "Батьківщина", народний депутат Сергій Терьохін. Прошу.</p>
<p>&nbsp;</p>
<p>19:52:22</p>
<p>ТЕРЬОХІН С.А.</p>
<p>Доброго вечора! Я вас теж поздоровляю як дід діда, Володимире Васильовичу. Але давайте подивимося на суть цього закону. Знову заборони, знову штрафи. Але скажіть, будь ласка, от штрафувати можна за те, коли є можливість поставити, припаркувати автомобіль в місці, які не потребує штрафування.</p>
<p>От в Києві, Донецьку або у Львові є достатньо парковок для того, щоби були припарковані автомобілі? Риторичне питання, правда? І тому, ви знаєте, перед тим, як збільшувати будь-які штрафи автомобілістів, а те, що запропоновано законом, проектом закону збільшувати штрафи парківників оцих, які хто буде накладати? Та міліція, яка, я перепрошую, кришує оцей бізнес? Це беззмістовно.</p>
<p>Так от. Ми можемо прийняти цей законопроект в першому читанні. Але на другому читанні обов'язково необхідно встановити обов'язок місцевих органів самоврядування для облаштування парковочних місць достатніх для того, скільки там автомобілів їздить.</p>
<p>Іще одне. Колись, напевне, хтось в цьому залі був за кордоном і колись ви, мабуть, знали, що якщо немає робочого дня, якщо вихідні дні, то тоді, або ніч, то тоді парковочні плати не беруться. На жаль, в цьому законі про це теж нічого не сказано.</p>
<p>Тому давайте от, як експеримент, в першому читанні приймемо цей закон. Але в другому читанні він буде…</p>
<p>&nbsp;</p>
<p>ГОЛОВУЮЧИЙ. Дякую. Об'єднання "Свобода", народний депутат Сабій.</p>
<p>&nbsp;</p>
<p>19:54:43</p>
<p>САБІЙ І.М.</p>
<p>Прошу передати слово Андрію Міщенку.</p>
<p>&nbsp;</p>
<p>ГОЛОВУЮЧИЙ. Прошу передати Міщенко народному депутату.</p>
<p>&nbsp;</p>
<p>19:54:51</p>
<p>МІЩЕНКО А.М.</p>
<p>Андрій Міщенко, Всеукраїнське об'єднання "Свобода".</p>
<p>Шановні колеги, дійсно на законодавчому рівні відсутня відповідальність за несанкціоноване розміщення автомобіля на майданчиках паркування.</p>
<p>Крім цього, потрібно чітко розмежувати функції контролю за виконанням цих правил паркування в частині забезпечення безпеки дорожнього руху та в частині розміщення обладнання і функціонування майданчиків для паркування. Але в нас є одне зауваження, в цьому законопроекті не враховано інтереси соціально незахищених верств населення.</p>
<p>Окрім того, не потрібно забувати, що часто на громадських паркувальних місцях&nbsp; найбільшими порушниками є водії автомобілів з елітними урядовими номерами і ніхто їх не карає. Як наслідок, це спонукає інших громадян до порушень.</p>
<p>Фракція Всеукраїнського об'єднання "Свобода" буде утримуватися і відповідно в першому. Так. Тут підказують колеги, про незахищені верстви, це інваліди, це ветерани праці, це ветерани війни в цьому законопроекті не враховані. Тому фракція Всеукраїнського об'єднання "Свобода" буде утримуватися. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Ви коли казали за урядові номера, мали на увазі ВР, да?</p>
<p>Фракція "УДАР Віталія Кличка", народний депутат Каплін.</p>
<p>&nbsp;</p>
<p>19:56:15</p>
<p>КАПЛІН С.М.</p>
<p>Прошу передати слово Оксані Продан.</p>
<p>&nbsp;</p>
<p>ГОЛОВУЮЧИЙ. Прошу передати Оксані Продан.</p>
<p>&nbsp;</p>
<p>19:56:22</p>
<p>ПРОДАН О.П.</p>
<p>Шановний Володимире Васильовичу, шановні колеги! Законопроект, який ми зараз з вами обговорюємо, дійсно може стати черговим&nbsp; експериментом над громадянами України. і ось чому. Цим законопроектом вводиться одночасно дві речі. З одного боку – органам місцевого самоврядування надають повноваження по встановленню штрафів, по стягненню штрафів. Цим самим органам місцевого самоврядування дають можливість контролювати роботу майданчиків і роботу автомобілістів. І цим самим органам місцевого самоврядування вже сьогодні в цьому самому законопроекті говорять, що вони зобов'язані, тільки зараз&nbsp; зобов'язані облаштувати майданчики.</p>
<p>В цьому проекті законодавець передбачає і визначає, що майданчиків немає. І одночасно вимагає за ці майданчики і за відсутність на них паркування платити. Так не буває, так не можна робити.</p>
<p>Є інша частина цього питання. ми сьогодні в Україні не маємо доріг. Якість доріг, яка є сьогодні і державних, і місцевих не те, що бажає кращого, в нас говорять про те, що фашист не пройде – і це гарантує Автодор. І цим органам місцевого самоврядування, яких зобов'язують готувати майданчики, не дають жодної копійки на їх облаштування, не дають жодної копійки на роботу і на ремонт доріг.</p>
<p>Ми вважаємо, що заставляти людей платити за те, чого немає, що вводити відповідальність за те, чого не можна виконати це є антинародним і не правильним, з точки зору громадян України.</p>
<p>І тому фракція "УДАР" не буде підтримувати зазначений законопроект. Ми просимо всіх депутатів не підтримувати, а підготувати реально правильний проект, який забезпечить фінансування нових доріг, фінансування ремонту доріг і забезпечення прав громадян в Україні. Дякую.</p>
<p>&nbsp;</p>
<p>ГОЛОВУЮЧИЙ. Дякую. Від фракції Комуністичної партії народний депутат Цибенко. Прошу.</p>
<p>&nbsp;</p>
<p>19:58:30</p>
<p>ЦИБЕНКО П.С.</p>
<p>Дякую. Фракція комуністів, Петро Цибенко, голова Ради організації ветеранів України.</p>
<p>Шановні колеги, напрям руху, який запропонований цим законопроектом, абсолютно правильний і його треба підтримувати.</p>
<p>Але я хотів би сьогодні&nbsp;ще більш посилити ту думку, яка сьогодні вже пролунала, щодо того, що ми, тобто фракція Компартії України, готові проголосувати за цей законопроект за умови, що профільний комітет в процесі підготовки до другого читання все-таки попрацює над соціальною складовою цього законопроекту. Що я маю на увазі.</p>
<p>Ну, по-перше, оскільки органи місцевого самоврядування, органи влади отримують більше прав на впорядкування цього виду діяльності, я дуже сподіваюсь і фракція дуже сподівається на те, що органи місцевого самоврядуванням правильно цим скористаються, давши можливість виділити певну кількість місць, паркомсіць, для паркування тих громадян України, які мають особливі заслуги перед Батьківщиною. Зокрема ветеранів Великої Вітчизняної війни…</p>
<p>&nbsp;</p>
<p>ГОЛОВУЮЧИЙ. Завершити дайте.</p>
<p>&nbsp;</p>
<p>19:59:41</p>
<p>ЦИБЕНКО П.С. … інвалідів Великої Вітчизняної війни.</p>
<p>І ще одне, про що не можу не сказати. Шановні колеги, трошки раніше в законодавство ми внесли зміни щодо виділення певної квоти на кожному паркувальному майданчику для паркування інвалідів, але, на превеликий жаль ця норма закону не діє. Я не хотів би, щоб так сталося і цього разу. Дякую.</p>
<p>&nbsp;</p>
<p>ГОЛОВУЮЧИЙ. Прошу, народний депутат позафракційних, Ляшко, хвилина, прошу.</p>
<p>&nbsp;</p>
<p>20:00:10</p>
<p>ЛЯШКО О.В.</p>
<p>Олег Ляшко, Радикальна партія. З одного боку, ми маємо таку ганьбу, коли на пішохідній частині вулиці нашої столиці Хрещатика стоять автомобілі. Хто у вихідні дні намагається прогулятися, там же неможливо, тобі у спину сигналять і, мовляв, давай сходь, не ходи, бо ми тут блатні, круті їдемо. З іншого боку, ми маємо тау саму ганьбу, коли люди, власники автомобілів, їх немає де запаркувати і Міністерство регіонального розвитку і будівництва, я вважаю, що наступний законопроект, який має внести чи на розгляд уряду чи парламенту, це зміни державних будівельних норм, щоб передбачити під час будівництва житла чи офісних приміщень обов’язково щоб були парковки багатоповерхові, щоб дати можливість водіям, не тільки їх штрафувати, а щоб їм було де паркувати ці автомобілі. А то з одного боку, в нас забиті, навіть на газонах в житлових будинках стоять автомобілі, люди скаржаться, пройти не можуть. З іншого боку, їх ніде поставити. Тому проблему треба вирішувати комплексно, в інтересах …</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні народні депутати,&nbsp; обговорення завершено, я прошу підготуватись до голосування народних депутатів. Прошу не бігати по залу, а сісти&nbsp; і підготуватись до голосування.</p>
<p>&nbsp;Ставлю на голосування&nbsp; проект Закону (№ 2499) про внесення змін до&nbsp; деяких законодавчих актів України щодо&nbsp; правил паркування&nbsp; транспортних засобів та встановлення відповідальності за порушення&nbsp; правил паркування транспортних засобів з пропозиціями, які висловили депутати при підготовці&nbsp; до другого читання, щоб вони були&nbsp; прийняті за основу. Прошу&nbsp; зараз, прошу народних депутатів голосувати.&nbsp; Прошу голосувати.</p>
<p>&nbsp;</p>
<p>20:02:31</p>
<p>За-216</p>
<p>Проти - 39, утрималось - 59, не голосувало - 64.&nbsp;&nbsp;</p>
<p>Рішення не прийнято.&nbsp;</p>
<p>&nbsp;По фракціях. Партія регіонів - 170, "Батьківщина" - 1, "УДАР Віталія Кличка" – 0, "Свобода" - 0, Компартія - 29, позафракційних - 16.&nbsp;</p>
<p>Є пропозиція направити в комітет, розглянути пропозиції народних депутатів&nbsp;&nbsp; і відправити на повторне перше…&nbsp;</p>
<p><i>(Шум у залі)</i></p>
<p>Шановні народні депутати, ми повернемось трошки пізніше для прийняття рішення по цьому закону. Тому що Лічильна комісія працює, вона з'явиться і ми повернемось до голосування.</p>
<p>Розглядається проект Закону (2591) про внесення змін до деяких законів України щодо служби у військовому резерві. Як будемо розглядати? Скорочена процедура.</p>
<p>Ставлю на голосування скорочену процедуру розгляду питання. Не треба нервувати і сильно кричати, все вирішимо разом.</p>
<p>&nbsp;</p>
<p>20:04:47</p>
<p>За-181</p>
<p>Проти – 79, утрималося – 6, не голосувало – 112.&nbsp;</p>
<p>Рішення прийнято.</p>
<p>Я запрошую для доповіді заступника міністра оборони Володимира Миколайовича Можаровського. Прошу.</p>
<p>&nbsp;</p>
<p>МОЖАРОВСЬКИЙ В.М.</p>
<p>Шановний Володимир Васильович, шановні народні депутати, як вам відомо, з 2006 року у Збройних силах України впроваджена служба у військовому резерві. Служба у військовому резерві –&nbsp; це вид добровільного виконання військового обов'язку громадянами України.</p>
<p>Правові норми цієї служби, прописані у проекті закону України, передбачають внесення змін до чотирьох законів України, а саме: про Збройні Сили України і про оборону, про мобілізаційну підготовку мобілізації, про військовий обов'язок та військову службу. Вони стосуються поширення гарантій соціального і правового захисту на резервістів, забезпечення рівних прав щодо проходження служби у військовому резерві різними категоріями громадян України, зокрема жінками, становлення обов'язків підприємства щодо сприяння резервістами у виконанні ними обов'язків служби, розширення можливостей щодо залучення резервістів для доукомплектування Збройних сил, в тому числі в мирний час для&nbsp; ліквідації наслідків надзвичайних&nbsp; ситуацій.</p>
<p>Сьогодні службу в військовому резерві добровільно проходять понад 2 тисячі резервістів. Прийняття законопроекту надасть змогу забезпечити до&nbsp; 2017 року нарощування чисельності резервістів в межах 14 тисяч осіб, що передбачено проектом&nbsp; державної комплексної програми реформування розвитку&nbsp; Збройних Сил України до 2017 року. Підготовку резервістів планується здійснювати виключно в межах коштів, передбачених у державному бюджеті на утримання Міністерства &nbsp;оброни України.</p>
<p>Я прошу вас, шановні народні депутати, підтримати законопроект у першому читанні. А зауваження та пропозиції Головного науково-експертного управління доопрацювати у&nbsp; відповідності з рішенням комітету Верховної Ради України.</p>
<p>&nbsp;</p>
<p>ГОЛОВУЮЧИЙ. Дякуємо. Для співдоповіді запрошую голову підкомітету Комітету з питань національної безпеки й оборони Олександра Івановича Кузьмука. Прошу.</p>
<p>&nbsp;</p>
<p>20:07:35</p>
<p>КУЗЬМУК О.І.</p>
<p>Шановний Володимире Васильовичу, високо достойні колеги! Комітет з питань&nbsp; безпеки і оборони розглянув поданий законопроект.</p>
<p>Його головне мета: визначити службу в військовому резерві як особливий вид виконання військового обов’язку, розмежувати поняття резервіст і військовозобов’язаний, створити механізм залучення резервістів для вирішення всього спектру завдань Збройних Сил України, уніфікувати&nbsp; заходи соціального&nbsp; захисту для військовослужбовців та резервістів.</p>
<p>Реалізація даного законопроекту додаткових витрат бюджетних коштів не потребує.</p>
<p>Проект Закону узгоджений з усіма міністерства і відомствами. Головне науково-експертне управління вважає, що&nbsp; за результатами розгляду в першому читанні законопроект може бути прийнятий за основу з урахуванням зауважень, пропозицій, висловлених до окремих його положень.</p>
<p>На комітеті 15 травня 2013 року цей законопроект підтриманий усіма членами комітету. Прошу Верховну Раду підтримати і прийняти даний законопроект за основу. Дякую за увагу.</p>
<p>&nbsp;</p>
<p>ГОЛОВУЮЧИЙ. Сідайте. Бажаючі є обговорювати? Прошу записатися від фракцій. Прошу об'єднання "Свобода", народний депутат Черняков.</p>
<p>&nbsp;</p>
<p>20:09:28</p>
<p>ЧЕРНЯКОВ В.В.</p>
<p>Прошу передати слово Сиротюку Юрку.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Юрій Сиротюк, прошу.</p>
<p>&nbsp;</p>
<p>20:09:33</p>
<p>СИРОТЮК Ю.М.</p>
<p>Юрій Сиротюк, Всеукраїнське об'єднання "Свобода".</p>
<p>Шановний Володимир Васильович, щойно за провалений законопроект проголосувала картка голови Лічильної комісії Олійника, яка...</p>
<p>&nbsp;</p>
<p>ГОЛОС ІЗ ЗАЛУ. Ганьба!</p>
<p>&nbsp;</p>
<p>СИРОТЮК Ю.М. Яка може бути довіра до такого парламенту і до такого головуючого, коли ви кажете: "переголосуємо" і його карточка голосує і його немає?</p>
<p>&nbsp;</p>
<p>ГОЛОВУЮЧИЙ. Одинадцять народних депутатів Лічильної комісії з Партії регіонів.</p>
<p>&nbsp;</p>
<p>СИРОТЮК Ю.М. Його карточка проголосувала.</p>
<p>&nbsp;</p>
<p>ГОЛОВУЮЧИЙ. Ще раз вам кажу....</p>
<p>&nbsp;</p>
<p>СИРОТЮК Ю.М. Карточка, він відсутній в залі, карточка проголосувала.</p>
<p>&nbsp;</p>
<p>ГОЛОВУЮЧИЙ. Одинадцять народних депутатів з Партії регіонів в лічильній комісії. Виступайте по темі.</p>
<p>&nbsp;</p>
<p>СИРОТЮК Ю.М.&nbsp; Отже, ще раз, відсутній голова Лічильної комісії, його карточка, як і інших одинадцяти членів, голосує.</p>
<p>Отже, фракція Всеукраїнського&nbsp; об'єднання "Свобода" буде підтримувати в першому читанні законопроект 2591.</p>
<p>Незалежність держави, її політична вага у світі визначається, насамперед, здатністю захистити себе, не залежно від того, держава – нейтральна, позаблокова чи учасник колективних безпекових об'єднань. Армія має залишатися пріоритетом. Позаблоковий статус визначає особливі вимоги до обороноздатності країни. На жаль, Україна перебуває в такій ситуації, що&nbsp; ми повинні покладатися виключно на&nbsp; власні сили в обороні. Тим більше, що навіть нинішній міністр оборони не виключає територіальних конфліктів в Україні на економічному ґрунті, як це він заявив нещодавно в своєму інтерв'ю. Сьогоднішня українська армія, на жаль, перебуває не у найкращому стані і потребує докорінної реформи, що повинна базуватися, на нашу думку, на високотехнічній і професійній контрактній армії, регулярних військах та народному резерві Збройних сил України.</p>
<p>Тому фракція Всеукраїнського об'єднання "Свобода" підтримує цей законопроект. Проте модель військового резерву, яку розвиває нинішнє Міністерство оборони, не може серйозно посилити обороноздатність країни. Сьогодні в Україні трохи більше 2 тисяч резервістів. Для порівняння: у США чисельність резервістів приблизно дорівнює чисельності регулярної армії. А для держав, які змушені покладатися виключно на себе, як сьогодні Україна, система резервістів може бути ефективною, лише якщо вона охоплює більшість населення. Для нас таким прикладом може бути Швейцарія, де кожен громадянин є військовозобов'язаним і в будь-який момент може стати солдатом. Україна…</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Шульга.</p>
<p>&nbsp;</p>
<p>20:11:59</p>
<p>ШУЛЬГА В.П.</p>
<p>Володимир Шульга, фракція "Батьківщина". Прошу передати слово депутату Стойко.</p>
<p>&nbsp;</p>
<p>ГОЛОВУЮЧИЙ. Шановні депутати, я прошу персонально голосувати. Не голосуйте один за одного.</p>
<p>Фракція "Батьківщина", народний депутат Шульга. Прошу.</p>
<p>&nbsp;</p>
<p>20:12:23</p>
<p>СТОЙКО І.М.</p>
<p>Шановний Володимире Васильовичу, шановні колеги! Володимире Васильовичу, я прошу вас ще раз звернути увагу на те, про що порушили зараз в залі питання: про те, що голова Лічильної комісії знаходиться саме на засіданні комісії, а його картка голосує. Ну, це просто абсурд!</p>
<p>Стосовно цього законопроекту. Справді, наш комітет розглядав його і підтримав. Про що йде мова? Мова йде про унормування саме служби резервістів в Збройних силах України. Перш за все ми повинні розуміти, що підприємства, організації, установи повинні надавати преференції тим людям, котрі проходять службу в Збройних силах України. Йде мова також про обов'язок тих людей, які сьогодні служать у резерві, а їх близько 3 тисяч, як сказав заступник міністра, і вони повинні мати теж правовий свій статус. Це соціальний захист і таке інше. І звичайно, що вони повинні нести відповідальність певну, тому що вони проходять службу у резерві Збройних силах України і тому саме зміни до низки законів, а їх не 4, пане заступнику міністра, а 6 є, і тому я прошу ї інші фракції як і фракція "Батьківщина" підтримати даний законопроект в першому читанні.&nbsp;Дякую.</p>
<p>&nbsp;</p>
<p>ГОЛОВУЮЧИЙ. Фракція Партії регіонів, народний депутат Журавський.</p>
<p>&nbsp;</p>
<p>20:13:56</p>
<p>ЖУРАВСЬКИЙ В.С.</p>
<p>Ми, звичайно, будемо підтримувати цей законопроект в першому читанні. Але слід зазначити, що момент&nbsp; початку і закінчення служби у військовому резерві слід вказати саме у законі, а не підзаконному акті, як це запропоновано у новій статті 26 (зі значком 1) вказаного вище закону. Оскільки саме з цих моментів для резервістів виникають суттєві юридичні наслідки.</p>
<p>Наприклад, у статті 24 цього закону встановлені початок і закінчення проходження військової служби, а також часто місце виконання обов'язків військової служби.</p>
<p>Запропонована проектом частина четверта&nbsp; статті 17 Закону України&nbsp; "Про оборону України" повністю дублює приписи&nbsp; частини четвертої статті 5 Закону України "Про Збройні сили України" у редакції проекту. Це треба врахувати при підготовці цього законопроекту до другого читання.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний депутат&nbsp; Каплін.</p>
<p>&nbsp;</p>
<p>20:15:07</p>
<p>КАПЛІН С.М.</p>
<p>Каплін, фракція&nbsp; "УДАР Віталія Кличка".Володимир Васильович! По-перше, хочемо привітати вас з&nbsp; народженням онуки і прошу передати слово Віктору Чумаку.</p>
<p>&nbsp;</p>
<p>ГОЛОВУЮЧИЙ. Прошу, Віктор Чумак. Включіть мікрофон.</p>
<p>&nbsp;</p>
<p>20:15:40</p>
<p>ЧУМАК В.В.</p>
<p>Віктор Чумак, 214 округ, Дніпровський район, місто Київ, Політична&nbsp; партія "УДАР Віталія Кличка".</p>
<p>Шановний Володимире Васильовичу! Шановні народні депутати! Безумовно, ми всі знаємо, в якому стані сьогодні знаходиться українська армія. Ми абсолютно чітко знаємо, що на сьогодні вона&nbsp; перетворена в таке собі озброєне формування без цілей, без завдань, без головних якихось необхідних рішень для виконання завдань щодо обороноздатності нашої країни.</p>
<p>Але, без сумніву, ми знаємо про те, що є такий вид військової служби, як служба в резерві. І саме, напевно, країни, які знаходяться в такому стані, як Україна, і армія знаходиться в такому стані і Україна,&nbsp; в режимі певної позаблоковості і відсутності чіткого тренду, куди рухатися в сфері колективної оборони, потребує чітко визначити правовий стан осіб, які проходять службу у військовому резерві.</p>
<p>Ми будемо підтримувати цей закон. Але вважаємо, що разом з тим, що висловився народний депутат Журавський, некоректно виписані певні норми щодо і соціального захисту військовослужбовців резерву, які прирівнюються не тільки під час проходження служби, а взагалі під час служби у резерві до військовослужбовців, які проходять службу в армії за контрактом. Тому до другого читання будемо вимагати саме норми щодо соціального захисту військовослужбовців резерву привести у відповідність до діючого законодавства. Дякуємо.</p>
<p>&nbsp;</p>
<p>ГОЛОВУЮЧИЙ. Дякую. Обговорення завершено.</p>
<p>Я прошу народних депутатів підготуватися до голосування. Прошу народних депутатів підготуватися.</p>
<p>Ставлю на голосування проект Закону… Всі фракції висловилися підтримати цей закон. Ставлю на голосування проект Закону (реєстраційний номер 2591) про внесення змін до деяких законів України щодо служби у військовому резерві для прийняття за основу. Прошу голосувати.</p>
<p>&nbsp;</p>
<p>20:18:13</p>
<p>За-336</p>
<p>Проти – 0, утрималося – 0, не голосувало – 43.</p>
<p>Рішення прийнято. По фракціях.</p>
<p>Розглядається проект Закону (номер 2938) про внесення змін&nbsp;до деяких законів України щодо скорочення кількості документів дозвільного характеру, які повинні одержувати оператори ринку харчових продуктів. Пропозиція –&nbsp; за скороченою процедурою. Ставлю на голосування. Прошу народних депутатів голосувати. Пропозиція –&nbsp;&nbsp; за скороченою процедурою.</p>
<p>&nbsp;</p>
<p>20:19:05</p>
<p>За-185</p>
<p>Проти – 68, утрималось – 8, не голосували – 119.</p>
<p>Рішення прийнято.&nbsp; &nbsp;По фракціях.</p>
<p>Я прошу на трибуну доповідача першого заступника міністра аграрної політики та продовольства Івана Юрійовича Бісюка. Прошу.</p>
<p>&nbsp;</p>
<p>БІСЮК І.Ю.</p>
<p>Шановний Володимир Васильовичу! Шановні народні депутати! Проект Закону України про внесення змін до деяких законів України щодо скорочення кількості документів дозвільного характеру, які повинні одержувати оператори ринку харчових продуктів було розроблено з метою реалізації завдань визначених імплементацією законодавства до європейського законодавства, схвалено Кабінетом Міністрів та направлено на розгляд у 2012 році до Верховної Ради України. Але у зв'язку з закінченням повноважень народних депутатів його було відкликано.</p>
<p>Законопроект доопрацьовано відповідно до висновку Головного науково-експертного управління Апарату Верховної Ради України.</p>
<p>Проектом пропонується внести зміни до семи законів України щодо скорочення сертифікації продуктів бджільництва як виконання зобов'язання нашої держави як члена Світової організації торгівлі.</p>
<p>Довідок висновків, які містять ознаки документів дозвільного характеру, але не внесені до переліку документів дозвільного характеру. Дані документи, крім того, дублюються іншими документами дозвільного характеру: атестації виробництва молока; молочної сировини і молочних продуктів; рибної продукції, які є додатковим адміністративним впливом на діяльність операторів ринку. Оскільки контролюючі органи на постійній основі здійснюють заходи державного контролю та нагляду за даними операторами ринку, дублюється експлуатаційним дозволом.</p>
<p>Реалізація проекту дозволить спростити діяльність суб'єктів господарювання, матиме позитивний ефект для розвитку підприємництва, гармонізації законодавства України із законодавством Європейського Союзу у частині видачі документів дозвільного характеру.</p>
<p>Прошу підтримати запропонований законопроект за основу. Дякую.</p>
<p>&nbsp;</p>
<p>ГОЛОВУЮЧИЙ. Дякую. Сідайте.</p>
<p>Запрошую для співдоповіді голову Комітету з питань підприємництва, регуляторної та антимонопольної політики Олександру Володимирівну Кужель. Прошу, народний депутат Кужель, на трибуну. Закон 2938.</p>
<p>&nbsp;</p>
<p>20:22:08</p>
<p>КУЖЕЛЬ О.В.</p>
<p>Шановний Голово, шановні народні депутати! До першого читання пропонується урядовий законопроект про внесення змін до деяких законів України щодо скорочення кількості документів дозвільного характеру, які повинні одержувати оператори ринку харчових продуктів.</p>
<p>Щоб зберегти вас, і розуміючи, що всі втомилися, хочу сказати, що цей законопроект було б приємно сказати, що, наприклад, я автор. Це такий законопроект, який від уряду поданий і приємно його підтримати. Він вперше створює для наших промисловців, які роблять українські харчові продукти рівні умови з Митним союзом і з Європейським в частині відмови від сертифікації. Даже Росія, Білорусія, Казахстан – всі відмовилися, залишалася одна Україна. Дуже&nbsp; прозорий законопроект. Пропоную проголосувати його в першому читанні.</p>
<p>&nbsp;</p>
<p>ГОЛОВУЮЧИЙ. Є бажаючі обговорювати? Прошу записатися від фракцій. Прошу, об'єднання "Свобода", народний депутат Сабій.</p>
<p>&nbsp;</p>
<p>20:23:23</p>
<p>САБІЙ І.М.</p>
<p>Прошу передати слово Павлу Кириленку.</p>
<p>&nbsp;</p>
<p>ГОЛОВУЮЧИЙ. прошу передати слово.</p>
<p>&nbsp;</p>
<p>20:23:30</p>
<p>КИРИЛЕНКО П.В.</p>
<p>Павло Кириленко, Всеукраїнське об'єднання "Свобода" фракція, Одещина.</p>
<p>Шановні народні депутати, шановні українці! Ми бачимо зараз, на прикладі цього законопроекту 2938, звичайний лобізм і те, в що сьогодні перетворюється Верховна Рада на угоду невеликих групувань олігархів. Про що йде мова? Мова йде про нібито покращення для суб’єктів підприємницької діяльності. Хоча насправді покращення відбувається лише для монополістів у виробництві харчових продуктів.</p>
<p>Що пропонується. Пропонується скасувати низку дозвільних документів щодо сертифікації та атестації виробничих потужностей харчових продуктів та алкоголю. Мовляв, якщо це буде скасовано, достатньо і тих стандартів державних ДСТУ і ТУ. Але, хто буде на місцях контролювати дотримання цих державних стандартів, в конкретних містечках. В конкретних районах? Ми цим можемо досягнути лише одного – що полиці українських магазинів будуть завалені неякісними харчовими товарами. Кажуть: "Корупція. Все одно можна за хабарі будь-яку довідку санітарно-епідеміологічної станції купити і собі спокійно далі працювати". Але, погодьтеся, що це не є вихід із ситуації. погодьтеся, що якщо водії сьогодні купують права, то це не означає, що потрібно відмінити іспити.</p>
<p>Я хочу сказати, товариство, сьогодні українське…</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка" народний депутат Продан.</p>
<p>&nbsp;</p>
<p>20:25:38</p>
<p>ПРОДАН О.П.</p>
<p>Шановний Володимире Васильовичу, шановні народні депутати! Я прошу вас підтримати цей законопроект, тому що це один з небагатьох проектів, який реально спрямований на підтримку виробництва, українського виробництв.&nbsp;</p>
<p>Сьогодні виробники, які не мають жодного відношення до влади, найбільший&nbsp; податок, який сплачують – це корупційний податок.&nbsp; І цим законопроектом, який ми зараз&nbsp; з вами розглядаємо, цей корупційний податок&nbsp; значно зменшується. Сьогодні для виробництва товару, для виробництва продуктів харчування, які ми з вами купуємо і&nbsp; які дуже рідко відповідають тій якості, про яку в ньому&nbsp; написано, український виробник на відміну від&nbsp; імпортера зобов'язаний: мати дозвіл, мати довідку про походження, атестацію, сертифікацію, реєстрацію підтвердження відповідності.</p>
<p>При всіх цих&nbsp; документах наші товари, наші продукти не хочуть приймати&nbsp; і не хочуть продавати, реалізовувати в&nbsp; країнах Європи,&nbsp; там,&nbsp;&nbsp;&nbsp;&nbsp; де дійсно думають про свого споживача. Сьогодні продукти українського виробництва дорожчі ніж продукти імпорту.&nbsp; Дорожчі ніж ті продукти&nbsp; харчування, які привозять&nbsp; з країн,&nbsp; де здавалось би вони не&nbsp; могли рости б взагалі.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Тому&nbsp; прийняття цього проекту&nbsp; дозволить зменшити корупційну складову в українському виробництві і дозволить&nbsp;&nbsp; займатися, і реалізовувати українську продукцію не тільки тим&nbsp; олігархам, які наближені&nbsp; до влади, але й&nbsp; звичайному українському простому підприємцю. І те, що сказав перший заступник міністра про те, що цей законопроект не прийняли в минулому скликанні наче б то з технічних причин, то це неправда. Тому що в минулому&nbsp; скликанні його не дали проголосувати лобісти від корупції, які сьогодні заробляють на українському виробникові і на&nbsp; українському&nbsp; споживачеві. Тому якщо ті депутати,&nbsp; які думають про українських громадян і споживачів, то вони&nbsp;&nbsp;&nbsp; проголосують&nbsp; за цей законопроект. Дякую дуже.</p>
<p>&nbsp;</p>
<p>ГОЛОВУЮЧИЙ. Партія регіонів, народний депутат&nbsp;&nbsp; Журавський.</p>
<p>&nbsp;</p>
<p>20:27:41</p>
<p>ЖУРАВСЬКИЙ В.С.</p>
<p>Шановні колеги, це один&nbsp; із кращих законопроектів, які&nbsp; подає наш уряд&nbsp; і це треба&nbsp; відзначити. Крім того,&nbsp; цей законопроект – це реальний заслін корупції&nbsp; в цій сфері. Законопроект є прозорим і він є регуляторним актом, він справлятиме позитивний вплив на ринкове середовище, забезпечить права і інтереси суб'єктів господарювання, громадян і держави. А також відповідає принципам&nbsp; державної регуляторної політики.</p>
<p>Профільний комітет його підтримав і ми також будемо його підтримувати. Дякую.</p>
<p>&nbsp;</p>
<p>ГОЛОВУЮЧИЙ. Фракція "Батьківщина", народний депутат Іван Кириленко.</p>
<p>&nbsp;</p>
<p>20:28:39</p>
<p>КИРИЛЕНКО І.Г.</p>
<p>Шановний голово, шановні виборці, шановні колеги! Кириленко, об'єднана опозиція "Батьківщина".</p>
<p>Шановні колеги, я б не поспішав так, безальтернативно говорити, що це один з кращих законопроектів, який подав уряд. Я б поставив спочатку коня, а потім воза. Ми поставили спереду воза, а потім думаємо як поставити коня. Ми скасовуємо, натомість, поки нічого не запропонували. Чи можемо запропонувати стандарти Європейського Союзу, а потім скасувати те, що є, не було б краще так? Скасувавши те, що є на сьогоднішній день, нічого не запропонувавши, чи не відкриваємо ми широкі ворота дозвільним процедурам таким, які називаються "вседозволеність"? Я сам особисто свідок, коли в одній із лабораторій сертифікованих робився аналіз дитячих сосисок. На екрані зріз, на зрізі вкраплення, вкраплення складає 2 відсотка. Що це, питаю у лаборантів? 2 відсотка це натуральне м'ясо. А все інше це що? А все інше це фарш імпортний, який робиться із шкіри і перебитих кісток, і соєвий сурогат це дитячі називається.</p>
<p>Друге питання. Найбільший імпортер в Європі пальмової олії? Яка країна, вгадайте? Україна, яка імпортує більше ніж весь Європейський Союз разом взятий. Де у нас пальмова олія? В усіх продуктах, називається молочні продукти, пальмова олія. Все було б добре, якби пальмова олія не викликала онкозахворювань у дітей та сердечно-судинних захворювань, все було б добре, на превеликий жаль.</p>
<p>Ще раз хочу підкреслити, атестації скасовуємо, атестацію виробництва молока, молочної сировини, молочних продуктів. Сертифікацію продуктів харчування, продовольчої сировини, питної води і супутніх матеріалів скасовуємо. Ми продовжуємо підтримувати реформаторські зусилля. В першому читанні будемо голосувати, але питання залишається. А що з цим робити, з тим, що відбувається далі на продовольчому ринку країни?</p>
<p>Шановні друзі, пропонуючи скасувати, негайно сюди в зал вносьте європейські стандарти.</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>КИРИЛЕНКО І.Г.&nbsp; … в Європейському Союзі громадяни живуть середня тривалість життя – 82 роки. Ми живемо на&nbsp; 20 років менше, і то за рахунок старшого покоління, яке жило при старих стандартах.</p>
<p>Друзі, я вас прошу, вносьте паралельно те, що буде захищати здоров'я громадян.&nbsp; Спасибі.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фракція Компартії України, народний депутат Присяжнюк.</p>
<p>&nbsp;</p>
<p>20:31:15</p>
<p>ПРИСЯЖНЮК О.А.</p>
<p>Присяжнюк, фракция коммунистов.&nbsp; Уважаемые коллеги, фракция коммунистов будет поддерживать этот законопроект, но только в первом чтении.</p>
<p>Я хотел бы заострить внимание на следующем, то, что касается этого законопроекта. Ведь по большому счету сокращение разрешительных документов не решает вопросы ответственности товаропроизводителей, а в&nbsp; особенности детского питания за качество этих товаров. Мы настаиваем на том, что вплоть до криминальной ответственности несли ответственность те, которые поставляют не качественные продукты. На сегодняшний день ни один из товаропроизводителей, еще раз подчеркиваю, детского питания не понес никакой ответственности. Хотя факты в детских оздоровительных лагерях повсеместно вопиющие есть.</p>
<p>И в завершение. Никогда не было и не будет качественного питания, пока коммунистов не будет у власти. Только коммунисты смогут вернуть качественное, доступное, хорошее питание для детей, для&nbsp; молодежи, для всех слоев нашего населения. Спасибо.</p>
<p>&nbsp;</p>
<p>ГОЛОВУЮЧИЙ. Прошу народний депутат, хвилину, Ляшко. Потім – Олександра Кужель і приймаємо рішення. Прошу.</p>
<p>&nbsp;</p>
<p>20:32:29</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги депутати! Я вас прошу прислухатися до думки Івана Григоровича Кириленка, це людина, яка краще&nbsp; нас всіх разом взятих розуміється на цій&nbsp; проблематиці.</p>
<p>Але, Іване Григоровичу, от&nbsp; ви кажете, коня там поставити попереду воза&nbsp; чи воза попереду коня. Я вам скажу так, що до регіонального воза хоч коня, хоч кобилу постав, воно все одно здохне, і не потягне цього воза, бо вони&nbsp; країну в таку прірву затягнули, що там десять коней і кобил не витягнуть того воза.</p>
<p>А тепер по суті законопроекту. Ми за&nbsp; 20 років перетворили Україну на полігон, куди завозять імпортний хлам. Нещодавно, от минулого тижня, 40 дітей у дитячому садку в Києві отроїлися – сальмонела, бо з'їли неякісну продукцію. І тому коли ми говоримо про скасування дозвільних процедур, ми не повинні це робити за рахунок зниження якості продукції, бо йдеться про здоров'я наших дітей. І тому ми повинні... В Європейському Союзі попробуйте попасти на їхній ринок.</p>
<p>&nbsp;</p>
<p>ГОЛОВУЮЧИЙ. Дякую. Олександра Кужель, хвилину і будемо приймати рішення.</p>
<p>&nbsp;</p>
<p>20:33:48</p>
<p>КУЖЕЛЬ О.В.</p>
<p>Ви знаєте,&nbsp; я зрозуміла, чому 20 років ми не можемо прийняти жодної нормальної реформи для нашого виробника. Тому що коли ми обговорюємо це питання, приплітають все, що угодно.</p>
<p>Іван Григорович сказав, що треба прийняти в першому читанні. Пан Ляшко, послухайте. В першому читанні чому? Відміняють сертифікацію, рідні мої, вона ні на що не впливає крім того, що забирає у нашого виробника гроші. Повідомляю вам, в 2009 році я вскриваю, що комітет по сертифікації дав право сертифікатом, добавляти пальмову олію в усі українські сири. Ну, захистив вас цей сертифікат? А сплачували всі наші виробники. А в цей час завозили росіяни, білоруси, які не беруть з цього гроші. Людина, яка збирає мед, згідно нашого закону це не буде, в рік повинна місяць збирати документи і отримати... і тільки гроші занести, і документи, тисячу 800 гривень....</p>
<p>&nbsp;</p>
<p>ГОЛОВУЮЧИЙ. Дякую, дякую.</p>
<p>Шановні депутати, прошу підготуватися до голосування. Ставлю на голосування проект Закону (номер 2938) про внесення змін до деяких законів України щодо скорочення кількості документів дозвільного характеру, які повинні одержувати оператори ринку харчових продуктів для прийняття за основу. Прошу голосувати.</p>
<p>&nbsp;</p>
<p>20:35:44</p>
<p>За-308</p>
<p>Проти – 1. Утримались – 39. Не голосували – 35.</p>
<p>Рішення прийнято. По фракціях.</p>
<p>Розглядається проект (№ 2021-а) Закону про внесення змін до деяких законодавчих актів України щодо повноважень на здійснення повідомної реєстрації колективних договорів і угод. Як будемо розглядати?</p>
<p>Прошу, хто підтримує скорочену процедуру, голосуйте.</p>
<p>&nbsp;</p>
<p>20:36:34</p>
<p>За-183</p>
<p>Проти – 68. Утримались – 8. Не голосували – 122.</p>
<p>Рішення прийнято. По фракціях.</p>
<p>Запрошую на трибуну доповідача – заступника міністра соціальної політики В'ячеслава Миколайовича Коломійця.</p>
<p>&nbsp;</p>
<p>КОЛОМІЄЦЬ В.М.</p>
<p>Шановний Володимире Васильовичу, шановні народні депутати! У жовтні 2012 року Верховною Радою України було прийнято Закон України "Про внесення змін до деяких законодавчих актів України щодо визначення сторін колективних переговорів", яким, зокрема, визначено, що галузеві і територіальні угоди підлягають повідомній реєстрації центральним органом виконавчої влади у сфері соціальної політики, а колективні договори і територіальні угоди іншого рівня реєструються місцевими органами виконавчої влади.</p>
<p>Разом з тим, Закон України "Про місцеве самоврядування в Україні" визначає, що реєстрація колективних договорів і угод здійснюється виконавчими органами сільських, селищних і міських рад. Однак базовий Закон України "Про колективні договори і угоди" не містить такої норми. Таким чином, існує протиріччя між базовим Законом "Про колективні договори і угоди" і Законом України "Про місцеве самоврядування в Україні" в частині визначення суб'єкта, який здійснює повідомну реєстрацію.</p>
<p>Для врегулювання цієї проблеми Міністерством соціальної політики підготовлено проект закону, яким пропонується доповнити Закон України "Про колективні договори і угоди" нормою щодо реєстрації колективних договорів і територіальних угод також органами місцевого самоврядування. Аналогічну за змістом норму внести до Кодексу законів про працю України. І надати повноваження Кабінету Міністрів&nbsp;&nbsp; України&nbsp;&nbsp; затверджувати порядок повідомної реєстрації галузевих і територіальних угод колективних договорів.</p>
<p>Прошу підтримати – прийняти за основу та в цілому. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Сідайте.</p>
<p>Для співдоповіді запрошую першого&nbsp; заступника&nbsp; голови Комітету з питань соціальної політики та праці Ярослава Михайловича Сухого. Прошу.</p>
<p>&nbsp;</p>
<p>20:39:03</p>
<p>СУХИЙ Я.М.</p>
<p>Шановні колеги! Законопроект надзвичайно лаконічний і коротенький. Він вноситься для того, аби усунути неузгодженості між законами "Про колективні договори і&nbsp; угоди", "Про місцеве самоврядування України" і Кодексу законів України про працю. Скажемо, до тих пір, поки ми з вами не приймемо вольове рішення, не приймемо Трудовий кодекс, ми й дальше будемо&nbsp; постійно&nbsp; натикатися на Кодекс&nbsp; законів про працю, який не міг передбачити того, що тут буде у нас приватна власність в 71 році, банкрутство і тому подібне. Тому, порадившись тут на місці, подивіться на Порівняльну таблицю. Цей закон складається з чотирьох речень. Тому комітет вносить пропозицію прийняти його за основу і в цілому.</p>
<p>&nbsp;</p>
<p>ГОЛОВУЮЧИЙ. Прошу записатися на&nbsp; обговорення від фракцій. <i>(Шум у залі)</i> На голосування? Ті, хто записалися, згодні поставити на голосування цей закон? Згодні? <i>(Шум у залі)</i> Не згодні. Регламент порушувати не треба.</p>
<p>Прошу, об'єднання "Свобода", народний депутат Ханенко.</p>
<p>&nbsp;</p>
<p>20:40:26</p>
<p>ХАНЕНКО С.М.</p>
<p>Прошу передати слово Руслану Зелику.</p>
<p>&nbsp;</p>
<p>ГОЛОВУЮЧИЙ. Прошу передати.</p>
<p>&nbsp;</p>
<p>20:40:36</p>
<p>ЗЕЛИК Р.Б.</p>
<p>Шановні колеги! Руслан Зелик, Всеукраїнське об'єднання "Свобода".</p>
<p>Ви знаєте, прийняття цього закону це якраз і є той момент, коли ми не словом, а справою допоможемо місцевому самоврядуванню. Я хочу підтримати слова Ярослава Михайловича Сухого в тому, що дійсно, місцеві органи&nbsp; самоврядування зможуть реєструвати колективні договори, територіальні угоди. Тим більше, що цей законопроект він не потребує ніяких дотацій з державного бюджету і не потребує інших законодавчих актів.</p>
<p>Всеукраїнське об'єднання "Свобода" буде підтримувати цей закон за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Фракція "Батьківщина", Бондаренко, народний депутат. Прошу.</p>
<p>&nbsp;</p>
<p>20:41:15</p>
<p>БОНДАРЕНКО В.Д.</p>
<p>Володимир Бондаренко, об'єднана опозиція "Батьківщина". Шановні колеги, повідомчий характер, який пропонується цим законом, це є спрощення процедури, демократизація процесу, узгодження. Тому що будь-яке узгодження, яке потребує дочекатися візи або дочекатися згоди того органу, до кого звернено таке послання, воно потребує часу, а іноді і деяких кроків, пов'язаних з матеріальним заохоченням до такого узгодження.</p>
<p>Будь-яке повідомлення, яке надходить, яке стає правом на проведення тої чи іншої дії, це є прогресивний крок. Тому я пропоную також підтримати цей законопроект і сьогодні за нього проголосувати. Дякую.</p>
<p>&nbsp;</p>
<p>ГОЛОВУЮЧИЙ. Прошу, фракція Компартії України, народний депутат Шугало.</p>
<p>&nbsp;</p>
<p>20:42:15</p>
<p>ШУГАЛО Р.В.</p>
<p>Прошу передати слово Цибенку.</p>
<p>&nbsp;</p>
<p>ГОЛОВУЮЧИЙ. Прошу, народний депутат Цибенко.</p>
<p>&nbsp;</p>
<p>20:42:22</p>
<p>ЦИБЕНКО П.С.</p>
<p>Дякую. Фракція комуністів, Петро Цибенко. Шановні колеги, шановні громадяни України! Абсолютно правий співдоповідач від комітету про те, що цей документ справді можна голосувати не лише за основу, але і в цілому. Бо мова йде про те, що він значною мірою носить узгоджуючий характер, технологічний характер.</p>
<p>Мова йде про те, що треба узгодити норми трьох законів про місцеве самоврядування в Україні, про Кодекс законів про працю і Закону про колективні договори. Отже, цей документ цілком можна голосувати, тому що, якщо в статті 34 Закону про місцеве самоврядування є право органів місцевого самоврядування реєструвати&nbsp;колективні угоди, то звісна річ, що це має бути узгоджено з Законом України "Про колективні договори і угоди".</p>
<p>Інша річ, що, справді, на місцевому рівні, є класика, чи на рівні України треба дуже ретельно ці відпрацьовувати документи, тому що інколи в окремій організації є, скажімо, дві-три профспілкові організації і треба узгоджувати ситуацію з ними, бо виникає певна невідповідність між діяльністю їх.</p>
<p>Отже, ще раз наголошую на тому, що цей документ можна голосувати і за основу, і в цілому. Дякую.</p>
<p>&nbsp;</p>
<p>ГОЛОВУЮЧИЙ. Каплін передає слово Павлу Розенко. Правильно? Фракція "УДАР Віталія Кличка". Прошу.</p>
<p>&nbsp;</p>
<p>20:43:59</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка".&nbsp;</p>
<p>Ми всіляко і всіма засобами і можливостями своїми підтримуємо спрощення процедур пов'язаних з реєстрацією колективних договорів. І взагалі спрощення всіх процедур, які впливають на проведення будь-якої підприємницької бізнес діяльності в Україні. Це наша ідеологія, це наш основний принцип.</p>
<p>Але, і в даному випадку ми підтримуємо цей законопроект, але, от я прошу, колеги, одну хвилинку уваги. Ми зараз погодили два принципових пункта з міністерством і з представниками комітету. Дивіться в статті 13 можливе подвійне трактування, бо тут написано: "Колективні договори підлягають підвідомчій реєстрації місцевими органами виконавчої влади та органами місцевого самоврядування". Це може призвести до того, що підприємців і підприємств будуть зобов'язувати реєструвати договори і в органах виконавчої влади, і в органах місцевого самоврядування. На жаль, така природа наших чиновників, що вони не читають закони так як ми їх пишемо, а читають для того, щоб загнати бідного підприємця до себе в кабінети.</p>
<p>Тому в цій статті треба написати: "Органами виконавчої влади або органами місцевого самоврядування". І така ж сама правка в статті 9,&nbsp;там теж органами виконавчої влади або органами місцевого самоврядування. І тоді питання знімаються, двозначності знімаються, ми робимо крок на користь трудовим колективам і підприємствам. І можемо голосувати з такими поправками за основу і в цілому.</p>
<p>&nbsp;</p>
<p>ГОЛОВУЮЧИЙ. Прошу, Ярослав Михайлович. Прошу.</p>
<p>&nbsp;</p>
<p>20:46:10</p>
<p>СУХИЙ Я.М.</p>
<p>Шановні колеги, порадившись з членами комітету тут на місці, ми приймаємо рішення визначити це зауваження слушним. Міністерство не заперечує. Тому в редакційному вигляді має бути так, замість ста ставиться два рази або і пропозиція "УДАРу" голосувати за цей законопроект в цілому.</p>
<p>&nbsp;</p>
<p>ГОЛОВУЮЧИЙ. Увага! Прошу підготуватися до голосування.</p>
<p>Ставлю на голосування проект Закону (№ 2021а) про внесення змін до деяких законодавчих актів України щодо повноважень на здійснення повідомної реєстрації колективних договорів і угод з пропозицією народного депутата Розенка для прийняття за основу і в цілому. Прошу голосувати.</p>
<p>&nbsp;</p>
<p>20:47:08</p>
<p>За-332</p>
<p>Проти – 0, утрималось – 1, не голосувало – 45.</p>
<p>Рішення Прийнято. По фракціях.</p>
<p>Шановні народні депутати,&nbsp; я зараз надам слово Лічильній комісії. Але після оголошення результатів ми продовжимо роботу. Прошу у нас ще є декілька законів, які ми повинні з вами розглянути.</p>
<p>Слово для оголошення результатів таємного голосування надається Голові Лічильної комісії&nbsp; Володимиру Миколайовичу Олійнику. Прошу.</p>
<p>&nbsp;</p>
<p>20:47:57</p>
<p>ОЛІЙНИК В.М.</p>
<p>Шановний Володимире Васильовичу, шановні колеги!</p>
<p>Протокол №2. Засідання Лічильної комісії&nbsp; Верховної Ради України від 2 липня 2013 року.</p>
<p>Присутні: Голова Лічильної комісії Олійник, заступник Голови Лічильної комісії&nbsp;Канівець, секретар Лічильної комісії Гордієнко. Члени Лічильної комісії: Гелевей, Гінка, Демидко, Зубко, Зубчевський, Калюжний, Кужель, Купрейчик, Наконечний, Павловський, Пінчук, Скубашевський, Стоян, Сухий, Чечетов, Чугунніков, Швайка.</p>
<p>Слухали про підсумки таємного голосування про призначення на посади членів Вищої ради юстиції. У бюлетень для таємного голосування про призначення на посади членів Вищої ради юстиції були включені кандидатури: Колесніченка Володимира Миколайовича, Кузьмишина Віталія Миколайовича, Лавриновича Олександра Володимировича, Власенко Сергія Володимировича, Махніцького Олега Ігоревича.</p>
<p>На підставі результатів таємного голосування Лічильна комісія встановила.&nbsp;</p>
<p>Перше. Кількість народних депутатів України, повноваження яких визнані, – 444.&nbsp;</p>
<p>Кількість народних депутатів України, які одержали бюлетені для таємного голосування, – 402.</p>
<p>Кількість народних депутатів України, які взяли участь у голосуванні, – 402.</p>
<p>Четверте. Кількість бюлетенів, визнаних недійсними, – 4.</p>
<p>П’яте. Не підтримано жодного кандидата – 4.</p>
<p>Результати голосування.</p>
<p>За Колесниченка&nbsp; Володимира Миколайовича – 309 "за".&nbsp; <i>(Оплески)</i></p>
<p>Кількість голосів "за" Кузьмишина Віталія Миколайовича – 244. <i>(Оплески)</i></p>
<p>Кількість поданих "за" Лавриновича Олександра Володимировича – 238. <i>(Оплески)</i></p>
<p>Кількість голосів, поданих за Власенко Сергія Володимировича, – 126.</p>
<p>Кількість голосів, поданих за Махніцького Олега Ігоревича, – 147.</p>
<p>Відповідно до статті 131 Конституції України, статі 8 Закону України "Про Вищу раду юстиції", глави VII та статті 208 Закону України "Про Регламент Верховної Ради України" Лічильна комісія вирішила: вважати&nbsp; &nbsp;призначеними на посади&nbsp; членів Вищої ради юстиції:&nbsp; Колесніченка Володимира Миколайовича, Кузьмишина Віталія Миколайовича і Лавриновича Олександра Володимировича.</p>
<p>Голова Лічильної комісії Олійник.</p>
<p>Заступник&nbsp; голови Лічильної комісії Канівець.</p>
<p>Секретар Лічильної комісії Гордієнко.</p>
<p>Члени Лічильної комісії зауважень до протоколу і проведення засідань, і проведення виборів не мають.&nbsp;Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні народні депутати, давайте поздоровимо Колесниченка&nbsp;&nbsp; Володимира Миколайовича, Кузьмишина&nbsp; Віталія Миколайовича і Лавриновича Олександра Володимировича з обранням до Вищої ради юстиції і побажаємо їм&nbsp; успіхів. <i>(Оплески)</i></p>
<p>І,&nbsp; шановні народні депутати, відповідно до&nbsp;&nbsp; статті 17 Закону України "Про Вищу раду юстиції"&nbsp; та статті 217 Регламенту&nbsp; Верховної Ради&nbsp; України перед вступом на посаду член Вищої ради юстиції складає присягу на засіданні Верховної Ради&nbsp; України.</p>
<p>Для складання присяги&nbsp; на&nbsp; трибуну запрошується член Вищої ради юстиції Колесниченко Володимир Миколайович. Прошу.</p>
<p>&nbsp;</p>
<p>КОЛЕСНИЧЕНКО В.М.</p>
<p>Дякую. Я, Колесниченко Володимир Миколайович,&nbsp; присягаю сумлінно, чесно і неупереджено виконувати обов'язки члена Вищої ради&nbsp; юстиції з метою забезпечення формування корпусу суддів із числа високопрофесійних&nbsp; і чесних юристів, і додержання&nbsp; закону та етики в діяльності суддів та прокурорів. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую. Успіхів.</p>
<p>Для складання&nbsp; присяги на&nbsp; трибуну&nbsp; запрошується член Вищої ради юстиції Кузьмишин&nbsp; Віталій Миколайович.</p>
<p>&nbsp;</p>
<p>КУЗЬМИШИН В.М.</p>
<p>Я, Кузьмишин Віталій Миколайович, присягаю сумлінно, чесно і неупереджено виконувати обов'язки члена Вищої ради юстиції з метою забезпечення формування корпусу суддів із числа високопрофесійних і чесних юристів, і додержання закону та етики в діяльності суддів і прокурорів.</p>
<p>&nbsp;</p>
<p>ГОЛОВУЮЧИЙ. Дякую. Успіхів вам.</p>
<p>Шановні народні депутати, продовжуємо нашу роботу. Ми розглядали, ви пам'ятаєте, закон 2499, який не набрав голосів. Фракція Партії регіонів внесла пропозицію повернутися до розгляду цього питання. Тому 11 народних депутатів від фракції Партії регіонів працювали в Лічильній комісії.</p>
<p>Тому я ставлю на голосування повернутися до розгляду проекту Закону номер 2499. Прошу народних депутатів голосувати.</p>
<p>&nbsp;</p>
<p>20:54:11</p>
<p>За-233</p>
<p>Проти – 62, утрималося – 28, не голосували – 55.</p>
<p>Рішення прийнято. По фракціях.</p>
<p>А тепер я ставлю на голосування, прошу уваги народних депутатів, проект Закону 2499, про внесення змін до деяких законодавчих актів України щодо правил паркування транспортних засобів та встановлення відповідальності за порушення правил паркування транспортних засобів для прийняття за основу. Прошу народних депутатів голосувати із зауваженнями, які висловили народні депутати. Прошу голосувати.</p>
<p>&nbsp;</p>
<p>20:55:11</p>
<p>За-232</p>
<p>Проти – 14, утрималося – 69, не голосувало – 61.</p>
<p>Рішення прийнято. По фракціях.</p>
<p>Розглядається проект Закону (№ 2339) про внесення змін до додатків №№ 3 та 7 до Закону України "Про Державний бюджет України на 2013 рік" (щодо зміни назви субвенції). Доповідає народний депутат України Кілінкаров Спірідон Павлович.</p>
<p>Як розглядаємо? Скрочена процедура. Прошу&nbsp; проголосувати депутатів.</p>
<p>&nbsp;</p>
<p>20:56:06</p>
<p>За-193</p>
<p>Проти -70, утрималось – 5, не голосувало – 107.</p>
<p>Рішення прийнято.</p>
<p>Прошу Спиридон Павлович.</p>
<p>&nbsp;</p>
<p>20:56:22</p>
<p>КІЛІНКАРОВ С.П.</p>
<p>Шановні народні депутати! Законопроект розроблено з метою врегулювання проблемних питань, які виникають під час виробництва та транспортування води через значний&nbsp; рівень зношеності мереж та незадовільний&nbsp; технічний стан систем водопостачання та&nbsp; водовідведення. Необхідністю проведення заходів не тільки з капітального&nbsp; ремонту, а й реконструкції та нового будівництва, тобто технічного переоснащення для відновлення та створення основних фондів підприємств, будівництва нових об'єктів та мереж.</p>
<p>Нагадаю, що&nbsp; за визначенням капітальний ремонт – це комплекс будівельно-ремонтних робіт, який передбачає заміну відновлення та модернізацію систем водопостачання та водовідведення в зв’язку з їх фізичною зношеністю&nbsp; та руйнуванням. Тобто державні кошти, як завжди будуть спрямовані на латання дірок.</p>
<p>Я пропоную розширити можливості місцевої влади за наявності необхідної проектно-кошторисної документації, а саме: надати можливість використовувати кошти чи&nbsp; на реконструкцію та будівництво нових об’єктів водопостачання та водовідведення, тобто визначені держбюджетом кошти мають за напрямом характер капітальних інвестицій.</p>
<p>Я хочу сказати народним депутатам, що цей законопроект підтриманий Міністерством фінансів, Міністерством регіонального розвитку, профільним комітетом, Комітетом з питань будівництва, містобудування та житлово-комунального господарства, а також бюджетним комітетом.</p>
<p>Звертаючись до вас, Володимире Васильовичу, з урахуванням того, що оце останній пленарний тиждень, я прошу, якщо буде згода залу, то розглянути цей&nbsp; законопроект в першому читанні та в цілому, з урахуванням&nbsp; окремих зауважень бюджетного комітету, які носять чисто технічний характер. Прошу підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Для співдоповіді запрошую голову Комітету з питань бюджету Євгена Борисовича Гєллєра, прошу.</p>
<p>&nbsp;</p>
<p>20:58:23</p>
<p>ГЄЛЛЄР Є.Б.</p>
<p>Дякую.&nbsp; Шановний Володимир Васильович, шановні народні депутати і запрошені!</p>
<p>Комітет з питань бюджету 20 березня розглянув проект Закону за номером 2939, законопроект передбачає розширення назви&nbsp; субвенції на капітальний ремонт систем централізованого водопостачання та водовідведення, такими видами&nbsp; робіт як нове будівництво та&nbsp; реконструкція об'єктів зазначених систем.</p>
<p>Комітет вважає за доцільне виключити з назви субвенції слово "нове", враховуючи, що термін "нове будівництво" в нормативно-правових актах не вживається, а також привести положення законопроекту у відповідність до вимог оформлення законопроектів про внесення змін до Закону про Державний бюджет, що не змінює його суті. Зважаючи на важливість проблеми поліпшення технічного стану систем централізованого водопостачання та водовідведення, комітет ухвалив таке рішення: рекомендувати Верховній Раді проект Закону (2939) прийняти за основу та в цілому як закон з урахуванням пропозицій комітету щодо техніко-юридичних уточнень положень законопроекту, викладених у листі-висновку комітету до Верховної Ради. Відповідно Комітет з питань бюджету разом з Головним юридичним управлінням Апарату Верховної Ради при оформленні на підпис Голови Верховної Ради законопроекту (за реєстраційним номером 2339)&nbsp; у разі його прийняття мають внести необхідне редакційне та техніко-юридичне уточнення, пов'язані з ухваленим комітетом рішенням до цього законопроекту. Прошу підтримати рішення комітету. Дякую за увагу.</p>
<p>&nbsp;</p>
<p>ГОЛОВУЮЧИЙ. Сідайте. Є бажаючі обговорювати? Прошу записатися від фракцій.</p>
<p>Фракція "Батьківщина", народний депутат Олександра Кужель. Прошу.</p>
<p>&nbsp;</p>
<p>21:00:32</p>
<p>КУЖЕЛЬ О.В.</p>
<p>Дякую. Дуже непроста ситуація у зв'язку з тим, що у даному законопроекті передбачається технічна зміна. Я хочу звернути увагу всіх депутатів на те, що гроші вже передбачені у бюджеті 2013 року. Дійсно, наша фракція дуже боляче сприймає те, що вони передбачені тільки на шість регіонів, які собі сама розподілила партія влади. Але, розуміючи, що там теж наш виборець, наші громадяни України, які дуже страждають від відсутності води - це Донецька, Луганська, Харківська області, - і, розуміючи, що уряд дасть мерам гроші тільки наприкінці року, ми розуміємо, що треба підтримати можливість розширення витрачання цих коштів, крім реконструкції ще на будівництво і капітальний ремонт. Дякую.</p>
<p>&nbsp;</p>
<p>ГОЛОВУЮЧИЙ. Партія регіонів, народний депутат Попеску.</p>
<p>&nbsp;</p>
<p>21:01:46</p>
<p>ПОПЕСКУ І.В.</p>
<p>Дякую. Фракція Партії регіонів. Шановні колеги, тут абсолютно все зрозуміло: треба проголосувати – і піти далі. Партія регіонів виступає "за", і просимо колег також говорити менше – і голосувати, оскільки у нас багато роботи сьогодні. Дякую.</p>
<p>&nbsp;</p>
<p>ГОЛОВУЮЧИЙ. Об'єднання "Свобода", народний депутат Сабій.</p>
<p>&nbsp;</p>
<p>21:02:03</p>
<p>САБІЙ І.М.</p>
<p>Прошу передати слово Андрію Іллєнку.</p>
<p>&nbsp;</p>
<p>ГОЛОВУЮЧИЙ. Прошу, Андрій Іллєнко.</p>
<p>&nbsp;</p>
<p>21:02:08</p>
<p>ІЛЛЄНКО А.Ю.</p>
<p>Андрій Іллєнко, фракція Всеукраїнського об'єднання "Свобода", місто Київ. Шановні колеги, ми розуміємо, що це технічна правка, яка має рацію. І ми підтримуємо даний проект закону, проект змін до закону. Але хотілося б все ж таки наголосити, що сама ця субвенція розподілена абсолютно несправедливо, і, власне, з 440 мільйонів гривень, виділених по цій субвенції, 200 мільйонів йдуть на Донецьку область, 130 – на Луганську, 50 – на Запорізьку, 40 – на Дніпропетровську і по 10 мільйонів – на Миколаївську і Херсонську. Таке враження, що проблеми з системами водопостачання і водовідведення тільки в цих областях, а в усіх інших все ідеально. Така абсолютно несправедлива і політично заангажована система розподілу бюджетних коштів вона повністю суперечить і Конституції. І Бюджетному кодексу, і взагалі здоровому глузду.</p>
<p>Але хотілося б сказати ще одну річ. Що тут, коли відбувався підрахунок голосів по голосуванню до Вищої ради юстиції, чомусь голосувала картка відсутнього в цей момент в залі з об'єктивних причин голови Лічильної комісії пана Олійника. Я не знаю, або він винайшов технологію клонування і в нього є клон, або він має двійника, і ми про це не знаємо, або це технологія якоїсь телепатії чи масового гіпнозу або невідомо чого, але це повна ганьба, коли голова Лічильної комісії&nbsp;&nbsp; передає комусь картку і потім ця картка голосує, коли він відсутній в залі і&nbsp; це можна підтвердити документально. Тому прохання припинити цей цирк і все-таки дотримуватися законного особистого голосування. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка", народний депутат Розенко.</p>
<p>&nbsp;</p>
<p>21:03:55</p>
<p>РОЗЕНКО П.В.</p>
<p>Капліну передайте, будь ласка.</p>
<p>&nbsp;</p>
<p>ГОЛОВУЮЧИЙ. Прошу, Капліну. Капліна включіть.</p>
<p>&nbsp;</p>
<p>21:03:59</p>
<p>КАПЛІН С.М.</p>
<p>Каплін Сергій, фракція "УДАР Віталія Кличка", Полтава, виборчий округ 144.</p>
<p>Раптом комуністам і Партії регіонів прийшло на думку внести зміни до назви цієї субвенції. Ну звичайно, для того, щоб далі продовжити грабувати тих&nbsp; мешканців, називати… встановлювати обладнання, яке є беушним, встановлювати обладнання, яке вже не працює, але називати його новим. Це правильно вони придумали звичайно.</p>
<p>Але… Партія "УДАР" підтримає цю пропозицію. Але буде контролювати, щоб ви не продовжували грабунок житлово-комунального господарства, бо ви зробили абсолютно все, щоб&nbsp; 70 відсотків комунікацій&nbsp; щодо постачання води і водовідведення були в такому жахливому стані. Ви ініціювали і провели начебто Євро-2012, замість того зробили б капремонт краще країни, щоб ці люди, зокрема пенсіонери, пожили як люди, а не користувалися водою відповідно низької якості.</p>
<p>Далі. Ви розвели у системі ЖКХ&nbsp; неймовірну корупцію. Це просто якась ракова&nbsp; корупційна пухлина на тілі держави.</p>
<p>І останнє. Ви ще&nbsp; готуєтеся провести&nbsp; пізніше зимові олімпійські ігри. Ви б краще подумали про простого українського громадянина, який хоче, щоб у нього був відремонтований під'їзд, &nbsp;який хоче, щоб по комунікаціям постачалася нормальна вода, щоб держава не витрачала на теплову енергію кошти з-за того, що вже зношені всі комунікації, який хоче жити у нормальних будинках і який хоче жити у безпечних містах, а не вигадувати участь у різноманітних глобальних проектах, які вам потрібні не для того, щоб підняти імідж країни, бо краще б ви не кидали у в'язницю політичних діячів, і від того б імідж країни виріс би вище, ніж ви проводити ці всі акції. Тому я закликаю вас усіх подумати над простою людиною, а не думати над тим, як дограбовувати цього простого…</p>
<p>&nbsp;</p>
<p>ГОЛОВУЮЧИЙ. Да, ви забули тему питання, яке ми розглядаємо.</p>
<p>Я прошу, народний депутат Гончаров, фракція Компартії України.</p>
<p>&nbsp;</p>
<p>21:06:19</p>
<p>ГОНЧАРОВ С.В.</p>
<p>Гончаров, фракція Компартії України. Фракция Компартии Украины будет поддерживать данный законопроект. <i>(Шум у залі)</i> Потому что он направлен, прежде всего, на реконструкцию и улучшение системы водоснабжения. Потому что здесь некоторые наши оппоненты рассказывают, но за 20 лет разграбили все, что можно, а сегодня нужно исправлять ситуацию.</p>
<p>Я к сведению скажу, что сегодня стоимость воды в Луганской области составляет до 9 гривен. Подача воды составляет 240-300 километров. Поэтому данный законопроект направлен на расширение и возможности дать местным советам использовать данные средства. Поэтому Компартия поддержит данный законопроект.</p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати, прошу підготуватися до голосування.</p>
<p>Ставлю на голосування проект Закону (№ 2339) про внесення змін до додатків номери 3 та 7 до Закону України "Про Державний бюджет України на 2013 рік" (щодо зміни назви субвенції) для прийняття за основу і в цілому. Прошу голосувати. <i>(Шум у залі)</i></p>
<p>&nbsp;</p>
<p>21:08:16</p>
<p>За-222</p>
<p>Проти – 19, утрималось – 11, не голосувало – 118.</p>
<p>Рішення не прийнято.</p>
<p>Шановні народні депутати… <i>(Шум у залі)</i></p>
<p>&nbsp;В першому читанні. Добре. Олег Ляшко вніс пропозицію: в першому читанні.</p>
<p>Тому я ставлю на голосування Проект закону (№ 2339) про внесення змін до додатків номер 3 та 7 до Закону України "Про Державний бюджет України на 2013 рік" (щодо зміни назви субвенції). Є пропозиція повернутися до розгляду цього закону. Прошу голосувати. Голосуйте, йдіть.</p>
<p>&nbsp;</p>
<p>21:09:48</p>
<p>За-285</p>
<p>Проти – 7, утрималось – 2, не голосували – 81.</p>
<p>Рішення прийнято.</p>
<p>Я ставлю на голосування Проект закону (№ 2339) про внесення змін до додатків номер 3 та 7 до Закону України "Про Державний бюджет України на 2013 рік" (щодо зміни назви субвенції) для прийняття&nbsp;за основу. Прошу народних депутатів голосувати.</p>
<p>&nbsp;</p>
<p>21:10:35</p>
<p>За-298</p>
<p>Проти – 8, утримались – 4, не голосувало – 67.</p>
<p>Рішення прийнято в першому читанні.</p>
<p>Я прошу мікрофон ввімкніть Кілінкарова, керівника комітету</p>
<p>&nbsp;</p>
<p>21:11:08</p>
<p>КІЛІНКАРОВ С.П.</p>
<p>Шановні народні депутати,&nbsp; чисто технічний проект Закону. Я хочу звернути вашу увагу, якщо ми зараз не приймемо цей закон в цілому, ще два місяці ми тільки потім повернемося до&nbsp; розгляду цього закону. І навіть ті кошти, які зараз для цих регіонів передбачені, вони просто не будуть використані.</p>
<p>Тому я прошу, тут немає ніякої політики. Я ще раз звертаюся до народних депутатів, давайте проголосуємо цей закон в цілому з урахуванням тих зауважень, які є у бюджетного комітету. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати,&nbsp; заспокойтесь. Ми розглядали закон 2130, там є технічна правка. Тому я надаю слово керівнику комітету Калетніку Григорію Миколайовичу.</p>
<p>&nbsp;</p>
<p>21:12:25</p>
<p>КАЛЕТНІК Г.М.</p>
<p>Шановні народні депутати,&nbsp; шановний Володимир Васильович! Дякую, за надане слово. Народним депутатами була опрацьована стенограма результати голосування за законопроект 2130. І вирішено погодитися з пропозицією народного депутата Міщенка, позафракційних депутатів, фракція "Свобода", фракція "Батьківщина", які вносили пропозиції щодо поправок 16 і 28. Ми їх проголосували "за".</p>
<p>Зараз я прошу проголосувати проти цих поправок. І таким чином, для стенограми,&nbsp;цей кінцевий абзац п’ятий частини першої 123 Земельного кодексу України будуть викладені в наступній редакції.</p>
<p>"Надання в користування земельної ділянки в інших випадках здійснюється на підставі технічної документації із землеустрою щодо встановлення меж земельної ділянки в натурі. У такому разі розроблення такої документації здійснюється на підставі дозволу, наданого Верховною Радою Автономної Республіки Крим, Радою Міністрів Автономної Республіки Крим, органом виконавчої влади або органом місцевого самоврядування відповідно до повноважень, визначених статтею 122 цього кодексу, крім випадків, коли особа зацікавлена в одержанні земельної ділянки в користування, набуває право замовити розроблення такої документації без надання такого дозволу".</p>
<p>Тобто ми те питання, про яке ви говорили щодо відмови від подання громадянином в суд і рішення суду має бути підставою для надання такого дозволу, ми погодились в комітеті з вашою пропозицією. Тому просив би аналогічно і наступна поправка до статті 123 звучить теж з урахуванням цих пропозицій. Прошу вас проголосувати за такий варіант, який я вам роздав, це для стенограми кажу за цей варіант, і проголосувати цей закон знову в цілому. Дякую.</p>
<p>&nbsp;</p>
<p>ГОЛОВУЮЧИЙ. Можна поставити на голосування? Ставлю на голосування пропозицію керівника комітету по Закону 2130, правки технічні. Прошу голосувати.</p>
<p>&nbsp;</p>
<p>21:14:36</p>
<p>За-279</p>
<p>Проти-0, утрималось-32, не голосувало-57.</p>
<p>Рішення прийнято. По фракціях.</p>
<p>Розглядається проект Закону… <i>(Шум у залі)</i> Ви хочете завалить закон? А я не хочу валить закон.&nbsp;</p>
<p>Розглядається проект Закону (№ 2217а) про внесення змін до Закону України "Про Державний бюджет України на 2013 рік" (щодо оплати праці науково-педагогічних та педагогічних&nbsp;працівників,&nbsp; залучених для проведення зовнішнього незалежного оцінювання.</p>
<p>Як&nbsp; розглядаємо? Скорочена процедура? Прошу голосувати.</p>
<p>&nbsp;</p>
<p>21:15:41</p>
<p>За-192</p>
<p>Проти - 66, утримались - 55 , не голосували - 110.&nbsp;</p>
<p>Рішення прийнято.&nbsp;</p>
<p>Доповідає&nbsp; Голова Комітету з питань&nbsp; бюджету Гєллєр Євгеній Борисович.</p>
<p>&nbsp;</p>
<p>21:15:55</p>
<p>ГЄЛЛЄР Є.Б.</p>
<p>Шановний Володимире Васильовичу,&nbsp; шановні народні депутати і запрошені! Дозвольте представити&nbsp; зазначений законопроект мені як&nbsp; автору, а також висловити позицію&nbsp; Комітету&nbsp; з питань бюджету щодо&nbsp; нього.&nbsp; Реалізація&nbsp; положень законопроекту має на меті забезпечити&nbsp; здійснення своєчасно та в повному обсязі&nbsp;&nbsp;&nbsp; виплати заробітної плати науково-педагогічним і педагогічним&nbsp; працівникам залученим для проведення зовнішнього незалежного оцінювання. Підготовка законопроекту обумовлена необхідністю вирішення порушеного питання, про що у своїх зверненнях до комітету&nbsp; неодноразово зазначали Комітет з питань науки та&nbsp; освіти, та Міністерство освіти.</p>
<p>У зв'язку з зазначеним пропонується збільшити обсяг видатків загального фонду державного бюджету Міністерства освіти, за бюджетною програмою щодо&nbsp; здійснення зовнішнього&nbsp; оцінювання, на суму 6,8 мільйонів гривень. Такі видатки&nbsp; передбачають виключно оплату праці з нарахуванням. Положення законопроекту збалансовано шляхом&nbsp; збільшення на таку ж&nbsp; суму, за загальним фондом планового обсягу доходів державного бюджету від інших&nbsp; неподаткових надходжень. Мінфіном не висловлено заперечень&nbsp; щодо зазначеного джерела.</p>
<p>&nbsp;&nbsp;&nbsp;&nbsp;&nbsp;&nbsp; Комітет з питань бюджету на своєму засіданні 19 червня розглянув зазначений&nbsp; законопроект. Звертаю увагу, що&nbsp; у зв'язку із&nbsp; розглядом&nbsp; на поточному пленарному тижні декількох законопроектів щодо внесення змін до Закону про Державний бюджет на 2013 рік потребуватимуть&nbsp; уточнення бюджетних показників у законопроекті, відповідно&nbsp; до змін прийнятих Верховною Радою до розгляду зазначеного законопроекту.&nbsp; Головне науково-експертне управління вважає, що для прийняття виваженого рішення щодо законопроекту,&nbsp; необхідно отримати експертний висновок уряду..</p>
<p>Міністерство фінансів вважає доцільним прийняття зазначеного законопроекту. За наслідками розгляду комітет прийняв рішення рекомендувати законопроект за реєстраційним номером 2217а за результатами розгляду у першому читанні прийняті за основу та в цілому як закон з урахуванням пропозицій комітету…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ГЄЛЛЄР Є.Б. Відтак Комітет з питань бюджету разом з Головним юридичним управлінням Апарату Верховної Ради при оформленні такого закону належить внести необхідні редакційні та техніко-юридичні уточнення до тексту і додатків законопроекту. Прошу підтримати рішення комітету з питань бюджету. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Сідайте.</p>
<p>Є бажаючі обговорювати? Є. Прошу записатися від фракцій. Де у нас Рудьковський народний депутат? Де? Він дуже провинився, нехай іде сюди. Іди сюди, я прошу.</p>
<p>Об'єднання "Свобода" Фаріон.</p>
<p>&nbsp;</p>
<p>21:19:10</p>
<p>ФАРІОН І.Д.</p>
<p>Шановні колеги, нам дуже важливо проголосувати цей законопроект власне в тому контексті, що зовнішнє незалежне оцінювання це насправді єдиний спосіб зупинити на сьогодні корупцію в системі освіти. А це означає, що нам треба забезпечити фінансування власне цього. Це перший контекст проблеми.</p>
<p>Другий контекст проблеми полягає в тому, що зараз зареєстрований закон про вищу освіту від влади, який звужує систему незалежного тестування. Це означає, що якщо ми зараз підтримаємо його фінансову основу, то хоч якоюсь мірою обеспечимо його тривання і розвиток подальший. Прошу підтримати цей законопроект як один із способів розвитку вищої освіти.</p>
<p>&nbsp;</p>
<p>ГОЛОВУЮЧИЙ. У Онищенка? Фракція&nbsp;Партії регіонів, народний депутат Парасків.</p>
<p>&nbsp;</p>
<p>21:20:14</p>
<p>ПАРАСКІВ О.Д.</p>
<p>Прошу передать слово&nbsp; коллеге Журавскому.</p>
<p>&nbsp;</p>
<p>ГОЛОВУЮЧИЙ. Ви ж… там виступає, тут кричать…</p>
<p>&nbsp;</p>
<p>21:20:21</p>
<p>ЖУРАВСЬКИЙ В.С.</p>
<p>Шановні колеги,&nbsp; мова&nbsp; йде про оплату праці людям, які здійснюють проведення зовнішнього незалежного оцінювання. І це справді заслін від корупції в освіті. Мова&nbsp; йде не про великі кошти, я закликаю депутатів підтримати цей&nbsp; законопроект. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Я прошу, народний депутат Томенко, фракція "Батьківщина".</p>
<p>&nbsp;</p>
<p>21:21:13</p>
<p>ТОМЕНКО М.В.</p>
<p>Шановні колеги, я хотів звернути увагу на те, що за поганою традицією у нас, коли йдеться про виділення коштів чомусь вносять народні депутати, а не уряд. От мені цікаво, чому 6 червня, коли&nbsp; фактично система зовнішнього тестування вже наближалась до кінця,&nbsp; дійшли до висновку, що немає чим платити цим людям, що працюють в цій системі? Треба, щоб міністр освіти прийшов, він у нас визначний&nbsp; фахівець, один, як Партія регіонів каже, самий геніальний, інтелектуальний з міністрів, і пояснив, як планувалася підготовка ЗНО, якщо немає&nbsp; грошей, щоб платити людям. Тому я переконаний, що&nbsp; такі законопроекти повинен вносити уряд і доповідати міністри.</p>
<p>Друга позиція. А що трапилося з доблесним міністерством, що&nbsp; сьогодні всі засоби масової інформації, прочитайте дослідження "Комсомольської правди", говорить про те, що сайт українського центру&nbsp; оцінювання якості освіти зависає по півдоби. І батьки чергують ночами разом із дітьми, щоб пробитися на цей сайт, який ми фінансували кілька років от таким шляхом дофінансування, що там не можна отримати інформацію і подати документи.</p>
<p>Тому, на жаль, я би&nbsp; не переоцінював внесок міністерства, який велику революцію зробив. Слава Богу, що не проголосували голосування законопроект Партії регіонів, щоб ще вступні іспити провести. Тому ми будемо голосувати&nbsp; за те, щоб ці кошти виділити, але ми так само будемо вимагати, щоб Міністерство освіти тут звітувало і інформувало, чому в черговий раз вони провалюють підготовку до зовнішнього тестування, чому в черговий раз люди не отримали би кошти аби ми не проголосували? І чому в черговий раз не можна достукатися і допрацювати з засобами комунікацій, за які відповідає Міністерство освіти? Ганьба з атаку підготовку і будемо голосувати за людей, які б не стали заручниками цього тестування.</p>
<p>&nbsp;</p>
<p>ГОЛОВУЮЧИЙ. Дякую. Микола Рудьковський, принесіть сюди карточку Оніщенка. Передайте мені сюди. Слово надається народному депутату Капліну. Передайте сюда карточку.</p>
<p>&nbsp;</p>
<p>21:23:31</p>
<p>КАПЛІН С.М.</p>
<p>Прошу передати слово Ростиславу Павленко.</p>
<p>&nbsp;</p>
<p>ГОЛОВУЮЧИЙ. Передайте, передайте сюда.</p>
<p>&nbsp;</p>
<p>21:23:41</p>
<p>ПАВЛЕНКО Р.М.</p>
<p>Ростислав Павленко, фракція "УДАР Віталія Кличка".</p>
<p>Шановний Володимир Васильович, шановні колеги, фракція "УДАР" буде голосувати за цей законопроект як виняток. Тому що, справді, у нас люди вийшли заручниками того, як у нас уряд планує свої видатки. І, на жаль, така ситуація стосується дуже багатьох питань. Тому тут є два дуже важливих застереження. Перше, ми все ще чекаємо, що уряд має подати комплексні зміни до бюджету, не висмикувати по кілька мільйонів там і кілька мільйонів туди, а подати комплексні зміни, які би дали відповіді питання на ті ризики, які є.</p>
<p>І друге питання. Так буває, коли спочатку самі себе дурять захмарними прогнозами макроекономічних показників, потім самі в це вірять, потім вносять це в державний бюджет, а потім доводиться дірки латати. Тому це відповідальність уряду, в наступному бюджеті таких речей не допускати, за цим треба буде слідкувати. Дякую.</p>
<p>&nbsp;</p>
<p>ГОЛОВУЮЧИЙ. Обговорення завершено.</p>
<p>Ставлю на голосування проект Закону (№ 2217а)... Сідайте, підготуйтесь до голосування, не бігайте. 2217а, про внесення змін до Закону&nbsp;України "Про Державний бюджет України на 2013 рік" (щодо оплати праці науково-педагогічних та педагогічних працівників, залучених для проведення зовнішнього незалежного оцінювання) для прийняття за основу і в цілому. Прошу голосувати.</p>
<p>&nbsp;</p>
<p>21:25:38</p>
<p>За-340</p>
<p>Проти – 0. Утримались – 0. Не голосували – 33.</p>
<p>Рішення прийнято. По фракціях. Дуже дружно проголосували всі.</p>
<p>Розглядається проект Закону (2245а) про внесення змін до додатка № 3 до Закону України "Про Державний бюджет України на 2013 рік" (щодо перерозподілу видатків Міністерства закордонних справ). Як розглядається? Прошу скорочену процедуру проголосувати.</p>
<p>&nbsp;</p>
<p>21:26:27</p>
<p>За-189</p>
<p>Проти – 69. Утримались – 5. Не голосували – 108.</p>
<p>Рішення прийнято. По фракціях.</p>
<p>Доповідає голова Комітету з питань бюджету Євгеній Борисович Гєллєр. Прошу.</p>
<p>&nbsp;</p>
<p>21:26:43</p>
<p>ГЄЛЛЄР Є.Б.</p>
<p>Дякую. Шановний Володимир Васильович, шановні народні депутати і запрошені! Дозвольте представити зазначений законопроект мені як співавтору, а також висловити позицію Комітету з питань бюджету щодо нього.</p>
<p>Реалізація положень законопроекту має забезпечити виконання невідкладних заходів щодо діяльності центрального апарату Міністерства закордонних справ в частині оплати послуг зв'язку, обслуговування відомчих будинків, супроводження програмного забезпечення, проведення поточного та капітального ремонту, реконструкцію приміщень адмінбудинків.</p>
<p>Підготовка законопроекту обумовлена необхідністю вирішення порушених питань, про що у своїх зверненнях неодноразово зазначало міністерство.</p>
<p>Комітет з питань бюджету на своєму засіданні 19 червня розглянув зазначений законопроект. Законопроект передбачає перерозподіл видатків державного бюджету між бюджетними програмами в межах загального обсягу бюджетних&nbsp;призначень, встановлених Міністерством закордонних справ без зміни загальних показників видатків Державного бюджету.</p>
<p>Так, пропонується за бюджетною програмою керівництво та управління у сфері&nbsp; державної політики щодо зовнішніх відносин збільшити обсяг видатків загального фонду бюджету на 6 мільйонів гривень за рахунок зменшення у&nbsp; такому ж обсязі видатків споживання за окремою бюджетною програмою цього міністерства.</p>
<p>Звертаю увагу, що у зв'язку із&nbsp; розглядом на&nbsp; поточному пленарному тижні деяких законопроектів щодо внесення змін до Закону "Про Державний бюджет на 2013 рік"&nbsp; потребуватимуть&nbsp; уточнення бюджетних показників у законопроекті відповідно до змін, прийнятих Верховною Радою до розгляду зазначеного законопроекту.</p>
<p>Головне науково-експертне управління вважає, що для прийняття виваженого рішення щодо законопроект необхідно отримати експертний&nbsp; висновок уряду.</p>
<p>Міністерство фінансів підтримує&nbsp; прийняття зазначеного законопроекту.</p>
<p>За наслідками розгляду комітет прийняв рішення рекомендувати Верховній Раді законопроект за реєстраційним номером 2245а за результатами розгляду у першому читанні прийняти за основу та в цілому як закон з урахуванням пропозицій комітету до цього законопроекту.</p>
<p>Відтак Коміте з питань бюджету…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ГЄЛЛЄР Є.Б. Відтак Комітет з питань бюджету разом з Головним юридичним управлінням Апарату Верховної Ради&nbsp; при оформленні такого законопроекту&nbsp; належить внести необхідне редакційне та техніко-юридичне уточнення до додатку до законопроекту.</p>
<p>Прошу підтримати рішення Комітету&nbsp; з питань бюджету. Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Можна ставити на голосування? <i>(Шум у залі)</i></p>
<p>&nbsp;Ні. Прошу записатися від фракцій. Прошу, фракція Партії регіонів, народний депутат Смітюх.</p>
<p>&nbsp;</p>
<p>21:29:44</p>
<p>СМІТЮХ Г.Є.</p>
<p>Шановний Володимир Васильович! Шановні народні депутати! Міністерство закордонних справ&nbsp; - це одне із багато чисельних&nbsp; міністерств, яке знаходиться&nbsp; в нашій державі. Відповідно ті&nbsp; завдання, які&nbsp; полягають сьогодні в процесі інтеграції України в світовий простір дуже великий і дуже важливий. І нехтувати питаннями технічного забезпечення цього відомства, яке фінансується по дуже мізерному принципу, в подальшому, я вважаю, що це недоцільно або взагалі загрожує національній безпеці.</p>
<p>Ви знаєте, який скандал зараз відбувається від Сполучених Штатів Америки і Європейським Союзом та Японією у плані захисту інформації. Тому що, якщо хтось думає, що світ настільки мирний, настільки добрий і настільки не турбується про свою безпеку або про свої інтереси, то я думаю, що ці люди помиляються.</p>
<p>На мій погляд, у сучасному інформаційному просторі теза йде, я би сказав, третя світова війна по тому принципу: хто володіє інформацією, той володіє світом. І нашій країні як молодій державі мати і утримувати такий великий колектив, який повинен&nbsp; забезпечений бути сучасними засобами масової інформації і комунікацій, потрібно приділяти цьому увагу.</p>
<p>Більшість із вас, я надіюся, хто буває за кордоном, обов'язково відвідують наші консульські та посольські установи. І я здивований, що у тих службах знаходяться пристрої десятирічного строку давності, які вже не відповідають не тільки технічному рівню, а вони не відповідають будь-якому технічному стану, який хоч якийсь захищав інтереси у плані забезпечення інформацією.</p>
<p>Тому я вважаю, що одне питання, що ці кошти треба перерозподілити і дати можливість хоч якимось чином впливати на поточну ситуацію, але разом з тим звертаюся і до бюджетного комітету, і звертаюся до Міністерства закордонних справ, і до Міністерства фінансів, що нам треба пожертвувати якимись у майбутньому бюджетними коштами, але…</p>
<p>&nbsp;</p>
<p>ГОЛОВУЮЧИЙ. Об'єднання "Свобода", народний депутат Черняков.</p>
<p>&nbsp;</p>
<p>21:31:59</p>
<p>ЧЕРНЯКОВ В.В.</p>
<p>Прошу передати слово Андрію Іллєнку.</p>
<p>&nbsp;</p>
<p>ГОЛОВУЮЧИЙ. Прошу, Андрій Іллєнко.</p>
<p>&nbsp;</p>
<p>21:32:03</p>
<p>ІЛЛЄНКО А.Ю.</p>
<p>Андрій Іллєнко, фракція Всеукраїнського об'єднання "Свобода", місто Київ. Шановні колеги, звичайно, ситуація з роботою наших консульських установ за кордоном є надзвичайно складна, і реформа тут повинна бути докорінна, а не просто косметичні зміни. Зокрема, хотів би звернути увагу на те, що дуже нераціонально використовується кадровий ресурс наших дипломатів. Тому що в деяких країнах, де дуже мало знаходиться громадян України, там величезні&nbsp;роздуті штати, а в тих країнах, де якраз сотні тисяч українських заробітчан, катастрофічно не вистачає українських співробітників в українських посольствах, консульствах, що не дає можливості їм якісно обслуговуватися в них.</p>
<p>Тому тут дійсно треба підходити до певної раціоналізації, певної глибинної системної реформи.</p>
<p>Що стосується запропонованого проекту закону, то хочеться сказати наступне. Що пропонується зняти кошти якраз, зокрема, з такого дуже важливого напрямку як фактично документування громадян та інформаційне забезпечення. Тобто по суті, це якраз те, чого дуже не вистачає в роботі наших представництв за кордоном.</p>
<p>Тому ми маємо говорити, перш за все, на що йдуть ці кошти згідно цих пропозицій. А йдуть вони, наприклад, на ремонти адміністративних будівель МЗС, які до речі знаходяться в Києві. Тобто взагалі фактично щодо обслуговування наших громадян за кордоном, це має дуже віддалене відношення.</p>
<p>Тому, шановні колеги, фракція Всеукраїнське об'єднання "Свобода" по даному питанню буде утримуватися. Дякую.</p>
<p>&nbsp;</p>
<p>ГОЛОВУЮЧИЙ. Фракція "УДАР Віталія Кличка". Народний депутат Каплін. Народний депутат Розенко. Прошу.</p>
<p>&nbsp;</p>
<p>21:33:39</p>
<p>КАПЛІН С.М.</p>
<p>Прошу передати слово Павлу Розенко.</p>
<p>&nbsp;</p>
<p>21:33:55</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка".</p>
<p>Ну от загальною риторикою про те як нашим дипломатичним установам не вистачає коштів, звичайно ця риторика на слух сприймається абсолютно позитивно, бо, справді, так і є. Але, коли ми відкриваємо сам законопроект і пояснювальну записку до нього, ми дивимось куди йде, насправді, перерозподіл фінансування в зазначеній законодавчій пропозиції. І що читаємо. Що не на оплату праці наших дипломатів, а виявляється, на забезпечення оплати праці реконструкції протокольного блоку будівлі міністерства, проведення оплати капітального ремонту даху в адмінбудівлі міністерства, забезпечення оплати капітального ремонту тераси та водостічної системи в адміністративній будівлі МЗС по вулиці Великій Житомирській. Колеги, в якому світі ви живете? А ви давно були на своїх виборчих округах і давно заїжджали в сільські школи&nbsp;і у фельдшерсько-акушерські пункти, які сьогодні стоять без фінансування. Сьогодні Державне казначейство заблокувало всі проплати. Сьогодні іде літній сезон, коли школи і лікувальні заклади&nbsp; можуть провести ремонт. Жодної копійки їм сьогодні казначейство не пропускає. Вчителі наші пішли у відпустки фактично без заробітної плати і без відпускних.&nbsp; А ви витрачаєте кошти на ремонт будівлі Міністерства закордонних справ України. То, вибачте, хіба ми можемо говорити про те, що ми державна установа Верховна Рада України, яка дбає про людей? Ні. Сьогодні ті люди, які проголосують за цю пропозицію,&nbsp; будуть думати про комфорт чиновників. А про наших людей ви думати не будете.</p>
<p>Тому ми ще раз наполягаємо на тому, що мають внести, бути комплексні зміни. А за цей законопроект ми голосувати..</p>
<p>&nbsp;</p>
<p>ГОЛОВУЮЧИЙ. Прошу, фракція "Батьківщина", народний депутат Микола Томенко.</p>
<p>&nbsp;</p>
<p>21:36:11</p>
<p>ТОМЕНКО М.В.</p>
<p>Шановні колеги, я знову привертаю вашу увагу і думаю, що ми доживемо до того часу, що будуть міністри ходити і уряд, коли просять гроші із бюджету українського народу на ремонт будівель чи водостічної системи. Тому що це ще раз зневага до парламенту і зневага до системи організації роботи.</p>
<p>Тут багато людей, які, очевидно, закон не читали і розповіли як буде добре дипломатам і консульствам. Жодної копійки наші працівники посольств, відомств і дипломатичних установ не отримують. Хто був з вас за кордоном, знає, що вже зарплати з затримками вони отримують і ходять, шукають наших підприємців якихось дружних людей і кажуть: "Друзі, у нас така зовнішня політика в Україні, що нам уряд сказав: "Ідіть, шукайте гроші, побирайтеся, щоб проводити державну зовнішню політику України". То, можливо, тут уряд прийшов, міністр і сказав: "Може, це спеціальна така зовнішня політика, щоб не давати грошей українським дипломатам, які могли би захищати права і свободи людей, захищати тих, що ми образливо кажемо заробітчан, бо вони нам заробляють?" До речі, ми ж геніальне рішення на пропозицію більшості парламенту прийняли, що&nbsp;завтра люди, 130 людей з-за кордону приїжджає і будуть на Банковій обговорювати, як захищати права тих трударів, бо це мільярди коштів, які в бюджет потрапляють, тих, хто працює за кордоном. А оскільки ніхто не хотів працювати наступний тиждень чи наступні тижні, то тепер у нас буде в запасному приміщенні, де Партія регіонів колись збиралася на запасне засідання, от там вони будуть обговорювати долю зовнішньої політики України.</p>
<p>Тут, друзі пропонується дах поремонтувати. Дах&nbsp; тече не в МЗС, дах тече в української влади, такі закони ми не повинні розглядати. <i>(Оплески)</i></p>
<p>&nbsp;</p>
<p>ГОЛОВУЮЧИЙ. обговорення завершено. Прошу народних депутатів підготуватися до голосування.</p>
<p>Ставлю на голосування проект Закону (№ 2245а) про внесення змін до Додатку номер 3 до Закону України "Про Державний бюджет України на 2013 рік" (щодо перерозподілу видатків Міністерства закордонних справ) для прийняття за основу. Прошу голосувати. <i>(Шум у залі)</i> Прошу голосувати за основу.</p>
<p>&nbsp;</p>
<p>21:39:08</p>
<p>За-249</p>
<p>Проти-9, утрималось-56, не голосувало-50.</p>
<p>Рішення прийнято. По фракціям.</p>
<p>Можна ставити в цілому? <i>(Шум у залі) </i>А у вас голоси є, що всі так дружно кажете: "Давай!"?</p>
<p>Ставлю на голосування проект Закону (2245а)&nbsp; про внесення змін до Додатку номер 3 до Закону України "Про Державний бюджет України на 2013 рік" (щодо перерозподілу видатків Міністерства закордонних справ) для прийняття в цілому.&nbsp; Прошу голосувати.</p>
<p>&nbsp;</p>
<p>21:40:15</p>
<p>За-225</p>
<p>Ну що? Слухати мене треба, а ви не слухаєте.</p>
<p>Проти - 12, утримались - 68, не голосували - 57.&nbsp;&nbsp; Рішення не прийнято.</p>
<p>Шановні народні депутати.&nbsp; По фракціях.</p>
<p>Шановні народні депутати, ми всі разом дуже багато сьогодні попрацювали, тому я думаю на цьому будемо завершувати. Завтра о 10 годині продовжимо нашу роботу.&nbsp;</p>
<p>Вечірнє засідання Верховної Ради України оголошую закритим. Для узгодження&nbsp; питань, які є у всіх фракціях. Дякую. Спасибі.&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
</div>

