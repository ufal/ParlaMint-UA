Стенограма пленарного засідання
05 грудня 2017
&nbsp;
<p align=center>ЗАСІДАННЯ ТРИДЦЯТЬ ШОСТЕ</p>
<p align=center>Сесійний зал Верховної Ради України</p>
<p align=center>05 грудня 2017 року, 16 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>16:04:42</p>
<p>ГОЛОВУЮЧИЙ. Шановні колеги, час, відведений для перерви, завершений. І я прошу всіх народних депутатів зайти в зал для реєстрації на вечірньому засіданні Верховної Ради України, будь ласка.</p>
<p>Колеги, ви готові до реєстрації? Будь ласка, заходьте в зал, займайте робочі місця.</p>
<p>Отже, колеги, прошу приготуватися до реєстрації, зайти в зал. Прошу провести реєстрацію, прошу зареєструватися.</p>
<p>&nbsp;</p>
<p>16:06:44</p>
<p>Зареєстровано 356 народних депутатів.&nbsp; Вечірнє пленарне засідання Верховної Ради України оголошую відкритим.</p>
<p>Колеги, я хочу нагадати, що на ранковому засіданні ми прийняли рішення про запрошення на пленарне засідання Верховної Ради України та заслуховування керівників правоохоронних органів. До Верховної Ради України для надання інформації прибули Генеральний прокурор України Луценко Юрій Віталійович.&nbsp; Присутній. Заступник керівника Спеціалізованої антикорупційної прокуратури Кривенко Володимир Володимирович. Начальник Головного управління Служби безпеки України у місті Києві та Київській області Семочко Сергій Олексійович.</p>
<p>Колеги, хочу нагадати, про регламент розгляду. Генеральний прокурор попросив до 30 хвилин доповідь. Потім запитання від усіх фракцій і груп. Шість фракцій і дві групи, це орієнтовно буде до 25 хвилин. Нагадаю, система така ж сама і також для депутатів – до 20 хвилин. Отже, будуть мати змогу задати запитання усі представники фракцій і також народні депутати по запису. Система буде така ж сама, як під час "години запитань до Уряду", тобто хвилина –&nbsp; запитання, дві хвилини – відповідь.</p>
<p>І я прошу всіх під час запису, хто хоче взяти участь в обговоренні, проводити запис. Від фракцій, це зрозуміло, що кожна фракція буде мати гарантовану можливість запитання, а частині поміж депутатів в залежності від того, як буде проведений запис через систему реєстрації Верховної Ради України. Запитання.</p>
<p>Колеги, окрім того хочу повідомити вам, що ми сьогодні очевидно не встигнемо заслухати всіх керівників, і тому ті керівники, яких ми не зможемо заслухати сьогодні, вони зможуть виступити, і ми їх заслухаємо завтра, продовжуючи наше засідання, під час пленарного засідання в середу.</p>
<p>І, шановні колеги,&nbsp; <a name=_GoBack></a>слово надається Генеральному прокурору України Юрію Віталійовичу Луценку. Ми домовились, що виступ Генпрокурора буде перший виступ з трибуну. Будь ласка, Юрій Васильович.</p>
<p>Юрій Віталійович, наголошую, наше ранкове засідання проговорювали, що по питанню, яке сьогодні склалося з приводу затримання певних осіб у місті Києві. Юрій Віталійович, будь ласка.</p>
<p>&nbsp;</p>
<p>16:10:15</p>
<p>ЛУЦЕНКО Ю.В.</p>
<p>Шановні народні депутати, шановний пане головуючий! Питання, з якого мене запросили&nbsp; до Верховної Ради, це питання цілісності і законності діяльності правоохоронної системи України. Мені здається, що обговорювати її треба з усіма першими особами, які представляють&nbsp; Генеральну прокуратуру&nbsp; України, Службу безпеки України, Національне&nbsp; антикорупційне бюро та&nbsp; Спеціалізовану антикорупційну прокуратуру. При всій повазі до&nbsp; заступників або виконуючих обов'язки глав цих відомств я&nbsp; вважаю, що&nbsp; подальше продовження практики&nbsp; НАБУ першим відкривати вогонь по дискредитації на будь-кого, хто сміє задавати питання&nbsp; про законність діяльності&nbsp; цієї структури, треба припинити.&nbsp;</p>
<p>Єдине, що я хотів би перед вашим рішенням про те, чи мені продовжувати цю тему зараз, чи чекати керівників,&nbsp; сказати, це&nbsp; спростувати&nbsp; запущений прес-службою НАБУ міф про війну між ГПУ та Національний антикорупційним бюро. Я з цифрами на руках, з фактами хочу твердо заявити: Я, Луценко Юрій Віталійович, як один із співавторів Закону про НАБУ&nbsp; та інші&nbsp; антикорупційні закони на своїй посаді робив, роблю і буду робити все, щоб всі правоохоронні органи працювали ефективно в протистоянні корупції та злочинності. З 50 справ, які за цей рік&nbsp; НАБУ спромоглося відправити&nbsp; в суд, 20 – за матеріалами ГПУ та СБУ.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Лише це показує, що ми працюємо разом там, де закон дозволяє йти разом уперед.</p>
<p>Останні резонансні події, коли саме ГПУ затримало особу, що пробувала вручити хабар керівнику САП, а за його заявою ми його затримали. Або інша резонансна подія, коли "король контрабандистів" Альперін, який десятки років безкарно грабує державний бюджет, в наручниках по заяві НАБУ, зверненої до ГПУ, вийшов із Печерського суду, означає: ми вміємо і хочемо працювати разом. Але це не означає, що будь-які дії НАБУ є поза моїм ретельним наглядом за законом. Ті дії, які виходять за межі законодавства, повинні стати предметом розгляду того органу, якому ніхто не може відмовити у верховенстві.</p>
<p>Керівник НАБУ заявляє, що вказівки керівника САП, який є його процесуальним керівником, юридично нікчемні. Керівник НАБУ порушує кримінальну справу проти керівника НАЗК, яка в межах свої компетенції звертається з протоколом…&nbsp; запитом, а в разі відмови у наданні інформації, із запитом… з протоколом про корупцію. Керівник НАБУ порушує кримінальне провадження проти керівника фінансового аудиту, який підписує папери про незаконність отримання квартири керівником НАБУ. Все це означає позицію&nbsp; людини, яка каже: я недоторканний, я на особливому статусі.</p>
<p>Вважаю, що якщо людина не визнає ні повноважень керівника САП, ні авторитету, бо мене не наділили відповідними контрольними функціями, Генерального прокурора, то він мусить прийти особисто на трибуну&nbsp; Верховної Ради&nbsp; і дати звіт, чому один орган став новоявленим "ЧК", який хоче себе поставити поза законом і загальним порядком.&nbsp;</p>
<p>Тому, шановні народні депутати,&nbsp; я просив би вас сьогодні цю тему зняти і попросити головуючого – це моє особисте прохання – направити телеграму до керівництва НАБУ і САП, які знаходяться у Вашингтоні і виконують&nbsp; важливу державну місію. Я в силу загруженості не міг поїхати на цю конференцію і розповісти про найбільшу за останні 100 років спецконфіскацію – півтора мільярди, але Національне антикорупційне бюро, я думаю, за два дні вже могло відзвітуватися про повернення до бюджету&nbsp; 26 тисяч гривень. І може повернутися вже все-таки в Київ, щоб стати на трибуну Верховної Ради і дати звіт про законність або незаконність певних дій.</p>
<p>Тому прошу, просив би або пропонував би Голову Верховної Ради направити таку телеграму і завтра бачити на трибуні тих, хто починає цю, з моєї точки зору, законовбивчу війну між відомствами. Якщо буде таке ваше добро, я перейду до наступної теми, яка сьогодні є не менш резонансною, я би сказав, ключовою для майбутнього правової української держави. Йдеться про події навколо Міхеїла Саакашвілі. Але я просив би добро від головуючого з цього приводу.</p>
<p>&nbsp;</p>
<p>ГОЛОВУЮЧИЙ. Будь ласка, Юрій Віталійович.</p>
<p>Ми додамо час, якщо буде необхідність.</p>
<p>&nbsp;</p>
<p>ЛУЦЕНКО Ю.В. Дякую.</p>
<p>Я просив би, якщо я доповідаю зараз за ситуацію навколо Саакашвілі, то я просив би близько 15 хвилин частинами до і після відеоматеріалу, а також і демонстрація, власне, відеоматеріалу. Чи можу я на це розраховувати?</p>
<p>&nbsp;</p>
<p>ГОЛОВУЮЧИЙ.&nbsp; Так, будь ласка. Відеоматеріал зараз включити?</p>
<p>&nbsp;</p>
<p>ЛУЦЕНКО Ю.В. Ні.</p>
<p>Декілька слів до того. Шановні народні депутати, і я для вас, хоча я впевнений, що ви знаєте обставини резонансно-кримінальної справи про організоване злочинне угрупування Януковича, і для наших слухачів, глядачів хочу ще раз нагадати. Генеральна прокуратура України з подякою отримала від Верховної Ради можливість так званого заочного розслідування і заочного засудження тих... того оточення Януковича, яке втекло, розграбувавши нашу країну.</p>
<p>Хочу ще раз нагадати про те, що на момент, коли Прем'єр-міністр Яценюк заступив на свою посаду після Майдану, в Державному казначействі було менше 10 тисяч доларів на все: на пенсії, охорону здоров'я, виплату соціальних платежів і навіть на війну, розв'язану Януковичем. Все це означає страшне розкрадання, яке коїлося в ті роки. Ще раз можу повторити, що згідно висновку експертів, які несуть кримінальну відповідальність за свої висновки, розмір розкрадань та його компанії в Україні сягнув близько 40 мільярдів доларів, це один річний бюджет України.</p>
<p>З посеред усіх членів організованого злочинного угрупування Януковича видне місце займає Курченко. Той Сергій Курченко, який після приходу Януковича до влади протягнув рішення про можливість монополізувати продажу скрапленого газу, штучно завищуючи його необхідну кількість для населення по низьких цінах, перепродаючи його в декілька разів дорожче для підконтрольних та непідконтрольних промислових підприємств. Загальні збитки від такої схеми Курченка сягнули 14 мільярдів гривень, лише по цій схемі.</p>
<p>Є також інша схема, по якій Курченко взагалі без жодних платежів до державного бюджету завозив фактично весь обсяг паливо-мастильних матеріалів в Україну, списуючи їх нібито на транзит до Придністров'я, яке вже мало би купатися в нафті, якби це було правдою. Правдою є те, що всі трейдери нафти і газу в Україну мусили проводити свої оборудки через Курченка, залишаючи мільярди поза державним бюджетом. Фактично це був величезний внутрішніх офшор, де жодних платежів за нафту і газ в Україні не сплачувалося.</p>
<p>Саме цей Курченко втік з території України один з перших і зараз в Москві отримує від Генеральної прокуратури України законним шляхом направлені документи про підозру в скоєнні особливо тяжких злочинів в складі організованого злочинного угрупування Януковича. Ця підозра йому оголошена давно. Як заведено у правоохоронних органів, ми разом зі Службою безпеки України відслідковуємо ймовірність сприяння членам ОЗУ, зокрема Курченку, з боку інших осіб уникнути покарання через ймовірне корумпування судів, прокурорів, слідчих, будь-яких інших органів. Так робиться майже у всіх серйозних справах, так зване супероперативне супроводження СБУ тих, кому оголошена підозра або обвинувачення.</p>
<p>В ході цього відстеження Службою безпеки України Києва, Київської області разом зі слідчим управлінням Міжнародного департаменту ГПУ було виявлено контакти Сергія Курченка та його помічника, правої руки, прізвище якого ми в інтересах слідства сьогодні не оголошуємо. Хоча сьогодні і Курченко, і ця особа, їм уже надіслано в установленому порядку нові підозри по діям, які ви зараз побачите на екрані.</p>
<p>Також було встановлено, що ці особи, Курченко та його помічник, постійно спілкуються з правою рукою лідера "Руху нових сил" Міхеїла Саакашвілі про те, скільки коштів фінансування треба виділити на повстання задля усунення діючої влади в Україні. Підкреслюю, йдеться саме про фінансування повстання та скидання в незаконний спосіб діючої влади в Україні і фактично реванш проросійських сил з метою скасувати всі кримінальні переслідування Януковича та його оточення і повернення активів Курченка назад у його власність, вкрадених активів, очевидно.</p>
<p>Все це задокументовано в рамках судових рішень законними процедурами, в тому числі при співпраці двох громадян Російської Федерації українського походження, які в ході нашої розробки виявили бажання співпрацювати з українським слідством. Слава Богу, українців в Москві ще багато, маю на увазі справжніх українців.</p>
<p>Також нами задокументовано оперативні з номерами купюр суми, які віддавалися для Саакашвілі, для організації так званих народних протестів. Загальна сума фінансування, про яке йдеться на плівках, котрі ви зараз побачите, сягає близько півмільйона доларів. Із них майже половина задокументована по номерам купюр і під аудіо та відеоконтролем була вручена правій руці Міхеїла Саакашвілі Северіону Дангадзе. Ця людина постійно розмовляє з правою рукою і з самим Курченком, і от безпосередньо отримувала гроші.</p>
<p>Після того, як ми отримали рішення судів на обшуки та затримання цієї особи, після витоку інформації, якою ми зараз займаємося, із судів ця особа втекла з міста Києва декілька тижнів тому. В кінці минулого тижня ця особа була виявлена в місті Буковелі, де перебувала, так би мовити, на… приховуючи своє місце перебування.</p>
<p>Оперативна служба Служби… оперативний підрозділ Служби безпеки України в минулу суботу виїхав на його затримання і йшла по його сліду до міста Львова, де ця особа, очевидно володіючи навиками оперативної контррозвідувальної роботи, виявила машину, яка в силу погодних умов не могла рухатись швидше 40 кілометрів на той момент, і біля одного із львівських супермаркетів втік Северіон Дангадзе з машини. Був затриманий його попутник, у якого в машині були найдені всі фінансові документи, що свідчать про використання коштів Курченка на підвоз людей та фінансування телевізійних агітаційних програм Саакашвілі.</p>
<p>Ця людина на прізвище&nbsp; Назар, прізвище її в інтересах слідства ми поки що не розголошуємо, є постійним консультантом Комітету Верховної Ради з антикорупційної політики. Після цього Служба безпеки України, яка, безумовно, відчувала вину за упущення основного фігуранта, цілу ніч відслідковувала громадянина Донгадзе по території України, зрештою, виявила його на автомобілі його близької особи. Цей автомобіль рухався зі швидкістю 180 кілометрів на годину в сторону російського кордону.</p>
<p>В результаті операції ГПУ та СБУ в точці приблизно міста Лубен цей автомобіль був затриманий працівниками поліції і Северіон Донгадзе був затриманий, обшуканий. При ньому були знайдені при свідках частина купюр, котрі були передані Курченком для організації масових акцій непокори. Не сумніваюсь, що такі самі купюри зараз переховують в своїх гаманцях ті, хто був обдурений або свідомо служать московській мамоні під Верховною Радою в напівпорожніх наметах.</p>
<p>Тому думаю, що все, що я сказав, найкраще підтвердять аудіо та відеозйомки, отримані в установленому порядку Службою безпеки України. Але, шановні народні депутати та громадяни України, відразу приношу вибачення за надто часті нецензурні вислови, які лунають. Враховуючи, що лише вчора були легалізовані всі плівки, ми не змогли надто акуратно все "запікати", прошу вибачення в українського народу за те, як спілкується світоч української демократії і прогресу. Прошу включити відео.</p>
<p>&nbsp;</p>
<p>ГОЛОВУЮЧИЙ. Шановні колеги, я дам доручення Апарату, щоб максимально приглушили всю нецензурну лайку. І прошу включити відео. <i>(Шум у залі)</i></p>
<p>&nbsp;</p>
<p><i>(Перегляд відеоматеріалу)</i></p>
<p>&nbsp;</p>
<p>ЛУЦЕНКО Ю.В. Так був установлений зв'язок між Саакашвілі та правою рукою Курченком.</p>
<p><i>&nbsp;</i></p>
<p><i>(Перегляд відеоматеріалу)</i></p>
<p>&nbsp;</p>
<p>ЛУЦЕНКО Ю.В.&nbsp; Одне секунду, це день…</p>
<p>Зараз ви будете чути день після першої акції Саакашвілі біля&nbsp; Верховної Ради. Зверніть особливу увагу&nbsp; на ставлення до рядових учасників необізнаних в джерелах фінансування та дій. Прошу.</p>
<p><i>&nbsp;</i></p>
<p><i>(Перегляд відеоматеріалу)</i>&nbsp;</p>
<p>&nbsp;</p>
<p>ЛУЦЕНКО Ю.В. Пішли в баню, баня згоріла.</p>
<p>&nbsp;</p>
<p><i>(Перегляд відеоматеріалу)</i></p>
<p>&nbsp;</p>
<p>ЛУЦЕНКО Ю.В. Звук ми виключили, читайте, бо…</p>
<p><i>(Шум у залі)</i></p>
<p>Включи їм звук, хочуть люди звук.</p>
<p><i>(Перегляд відеоматеріалу)</i></p>
<p>&nbsp;</p>
<p>ГОЛОВУЮЧИЙ. Колеги, я тільки прошу звук виключити. Все написано. Це дивиться вся Україна. Я прошу виключити звук під час оперативки. Там є написи, уважно дивіться.</p>
<p>Я не раджусь, я повідомляю. <i>(Шум у залі)</i></p>
<p>&nbsp;</p>
<p>ЛУЦЕНКО Ю.В. Колеги, насправді головне не звук, а купюри. <i>(Шум у залі)</i></p>
<p>Сотні тисяч, крадених в Україні, грошей, які переходять в руки на організацію акції Саакашвілі. Рахуйте.</p>
<p>&nbsp;</p>
<p><i>(Перегляд відеоматеріалу)</i></p>
<p>&nbsp;</p>
<p>ГОЛОВУЮЧИЙ. Колеги, поки ви дивитесь, залишилося 5 хвилин загалом. Після оперативної зйомки Юрій Віталійович зробить ще одне повідомлення, потім ми завершимо, і буде його заключне слово.</p>
<p>Я ще раз хочу наголосити, йде нецензурна лексика. Є можливість читати. Ми не можемо з головної трибуни країни озвучувати лексику такого рівня.</p>
<p><i>&nbsp;</i></p>
<p><i>&nbsp;(Перегляд відеоматеріалу) </i></p>
<p>&nbsp;</p>
<p>ГОЛОВУЮЧИЙ. Колеги, через 30 секунд буде включений звук, через 30 секунд звук буде включений.</p>
<p>&nbsp;</p>
<p><i>(Перегляд відеоматеріалу)</i></p>
<p>&nbsp;</p>
<p>ГОЛОВУЮЧИЙ. І зараз пауза, два слова – Юрій Віталійович. І лишилося всього півтори хвилини.</p>
<p>Будь ласка, Юрій Віталійович.</p>
<p>&nbsp;</p>
<p>ЛУЦЕНКО Ю.В. Шановні народні депутати, як ви бачили на останніх двох оперативних відео, під контролем Служби безпеки України та Генпрокуратури "права рука" Саакашвілі Северіон Далідзе отримав приблизно 220 тисяч євро, а також частину суми у доларах із цієї суми, для відновлення протестних акцій. Також ви бачили передачу спеціального телефону для зв'язку з Курченком, який, як вони вважають, захищений від можливості прослуховування українських спецслужб. Тому саме по цьому телефону в один із наступних днів надія людей, які зібралися у наметовому містечку імені Саакашвілі, особисто сам Саакашвілі як світоч демократії і законності, і чесності провів розмову із Курченком, який знаходиться у Москві.</p>
<p>Прошу включити. І звук також.</p>
<p><i>&nbsp;</i></p>
<p><i>(Перегляд відеоматеріалу)</i></p>
<p>&nbsp;</p>
<p>ЛУЦЕНКО Ю.В. Шановний головуючий, шановні народні депутати! Підсумовуючи, хочу висловити велику подяку працівникам Служби безпеки України та Генеральної прокуратури України, які дали змогу не допустити цього першого етапу, запланованого ФСБ, плану "Русская зима в Києві".</p>
<p>Я зразу вам кажу, що це лише перший етап з того, про що ми знаємо, і я не сумніваюся, що прийду у Верховну Раду з інформацією, а, можливо, і з поданнями до наступних українських діячів, які за гроші Москви намагаються знищити постмайданівську владу і привести до реваншу Януковича та його оточення, контрольованого ФСБ.</p>
<p>Я також надзвичайно вдячний українському народу, який на відміну від багатьох дуже досвідчених політиків відразу зрозумів всю фальш і всю аморальність популізму та закликів до повалення влади, які озвучував постійно Саакашвілі за гроші закордонних олігархів.</p>
<p>Саме цей народ не пішов на акції, і ви чули про це в списках: только наши, человеко-часы протестующих.</p>
<p>Тому в цій ситуації я змушений&nbsp; повідомити про те, що станом на вчора після обшуків о Северіона Дангадзе на його помешканнях в місті Києві, нарешті, був знайдений паспорт громадянина України Саакашвілі, який, за&nbsp; його словами, перебував чи то у Авакова, чи то у Порошенка. Насправді, він зрештою знайдений, і ця брехня, може маленька, але стартова брехня, з&nbsp; моменту його цинічного, за 300 тисяч доларів, прориву українського кордону також вилізла назовні.</p>
<p>Я також мушу сказати, що з огляду на те, що ми знайшли&nbsp; в його помешканні, ми вчора і сьогодні&nbsp; пред'явили&nbsp; йому послідовно статтю 256,&nbsp; це "Співпраця із членами злочинного угрупування", та 110-а&nbsp; "Державна зрада" громадянину України Северіону Дангадзе.</p>
<p>Також вчора ввечері ми провели нараду, на якій було прийнято, що здобутих доказів достатньо для затримання Міхеїла Саакашвілі для пред'явлення йому підозри в статті 256 Кримінального кодексу України як сприяння учасникам злочинних організацій та укриття їх злочинної діяльності.</p>
<p>У зв'язку з цим ми о 7-й ранку в дозволеній судом процедурі, разом з адвокатом прийшли до помешкання Саакашвілі, яке він відмовився відкривати. Двері були взламані, як і дозволяє нам це закон в подібних випадках. Сам Міхеїл Саакашвілі вискочив на дах і провів&nbsp; близько півтори години&nbsp; на даху з криками "Київ, вставай!". Після того, як Київ не встав, Міхеїл Саакашвілі погрожував кинутися з даху. Звичайно, ми змушені були терпіти все це, переживаючи і опікуючись про життя підозрюваного, вірніше, майбутнього підозрюваного. Після цього Міхеїл Саакашвілі&nbsp; дав добро&nbsp; на затримання, він був все ж&nbsp; таки доправлений з дуже&nbsp; слизького і&nbsp; небезпечного даху, я це всерйоз кажу, до помешкання, де в присутності адвоката йому було оголошено постанову про затримання. З&nbsp; цього моменту він був взятий під охорону Служби безпеки України. На цей момент біля під'їзду цього будинку&nbsp; скопилося менше сотні активістів, які очевидно не були обізнані з фінансовими зв'язками Саакашвілі з оточенням Януковича і вимагали його звільнення.&nbsp;</p>
<p>П'ять працівників СБУ зрештою були оточені цим натовпом, ще семеро були відрізані в іншому автомобілі, і, на жаль, без достатнього підкріплення з боку Національної поліції закінчилося все це втечею з-під варти самого Міхеїла Саакашвілі, що є само по собі кримінальним злочином.</p>
<p>Також кримінальними діяннями ми вважаємо, і про це вже зареєстровано кримінальне провадження, діяння всіх осіб, які перешкоджали законним діям по захисту української держави правоохоронцям Служби безпеки України. Серед них діючих народних депутатів: Ігоря Луценка, Юрія Дерев'янка, Світлани Заліщук, Мустафи Найєма, Олега Петренка, Юрія Левченка, Сергія Лещенка, Віктора Чумака. Звичайно, зараз я не можу говорити про будь-які підозри, слідство обов'язково запросить згаданих народних депутатів і дасть оцінку їхнім діям, які призвели до втечі з-під варти. Людина, обґрунтовано має отримати підозру в скоєнні особливо тяжкого злочину проти українського народу та української держави. Вважаю, що це має бути припинено.</p>
<p>З моменту прориву на кордоні, де ганебні дії народних депутатів та проплачених за 300 тисяч олігархічних грошей, так званих, активістів Саакашвілі, привели до побиття наших військовослужбовців прикордонників, ця ганьба наростає.</p>
<p>На жаль, я мушу сьогодні вибачатися перед Верховною Радою, як Генеральний прокурор України, за те, що правоохоронна система України не вживала достатніх заходів для того, щоб ця втеча з-під варти не була можливою. На жаль, ми думали, що людина, яка зафіксована на таких зв'язках з Москвою, не може розраховувати на жодну підтримку не тільки простих людей, а тим більше народних депутатів України. Проте не так сталося, як гадалося, жадоба влади, особистої наживи заливає очі тим, хто попри очевидні зв'язки Саакашвілі з Москвою, хоче далі продовжувати підривну діяльність тут. Великий український поет про це сказав: "Підніжки, грязь Москви". Інакше я це оцінювати не можу.</p>
<p>&nbsp;Я цілком свідомий, що є багато людей, які не люблять і навіть ненавидять діючу владу. Коли починалися всі ці акції, ви бачили в плівках, вони дуже розраховували на розгон, "который нам очень выгоден", як було сказано. Я як Генеральний прокурор запевнив, що влада України після двох майданів гарантує будь-якому українцю право на мирний протест, недивлячись на будь-які дії, які провокували б правоохоронців ми дотримали свого слова, і всі, хто мирно демонструє, має на це законне право. На жаль, як людина&nbsp; можу сказати, навіть повні підстави, бо жити в Україні є, дійсно, надзвичайно важко. Люди мають право протестувати, і тисячі людей, які вийшли під стіни Верховної Ради, використовують своє конституційне право. Але декілька десятків реваншистів, радикалістів силових, які задумали силові дії, як тут ви бачили, "спєцефєкти, и без крови тут не обойтись", робили все, щоб це право людей не було допущене.</p>
<p>Хочу похвалити правоохоронну систему, яка змогла в ході підготовки до цих акцій затримати людей з оточення Саакашвілі і Северіона Дангадзе, які закуповували зброю, це зафіксовано Службою безпеки України. Які створювали схрони прямо біля вулиці Грушевського, і це зафіксовано в ході слідчих дій. Які готувалися до кровопролиття під час цих акцій, аби вкинути Україну в хаос внутрішнього протистояння.</p>
<p>Я також мушу сказати, що тепер ви можете під іншим кутом подивитися на всі події по депортації, екстрадиції, затримання, взяття під варту тих&nbsp; осіб, які були найбільш активними бойовиками цього маленького угрупування, котре за спинами декількох тисяч людей збиралися занести Саакашвілі в приміщення Верховної Ради і повалити в неконституційний спосіб владу. І про це ви також чуєте на плівках, про&nbsp; такий намір.</p>
<p>Тому, шановні друзі, я ще раз, і недруги, я ще раз підкреслюю, це лише один епізод широкомасштабного плану&nbsp; "руської зими" в Києві. Я знаю, про що я кажу. Пам'ятаю, як декілька тижнів тому хтось підсміювався, що Луценко пообіцяв і, як завжди? нічого не&nbsp; сказав. Я, дійсно, казав, що маю докази і закордонного&nbsp; фінансування акцій Саакашвілі і у свій час це докажу. Цей час прийшов.</p>
<p>Пропоную всім, хто знаходиться у наметовому містечку біля Верховної Ради, в 24 години проаналізувати ці записи і прийняти для себе рішення. Кожна людина в цій країні може бути у&nbsp; владі чи в опозиції, може бути навіть поза політикою, але&nbsp; ніхто не може бути&nbsp; проти української держави, ніхто не може&nbsp; підтримувати план Кремля. <i>(Оплески) </i></p>
<p>&nbsp;Тому я залишаюся на позиції законності і гуманізму, і жодних силових акцій з пролиттям крові, якого бажають уже декілька місяців&nbsp; організатори цього&nbsp; шабашу, ми&nbsp; будемо старатися не допускати. Але&nbsp; через 24 години вся правоохоронна система України зробить все необхідне, щоб апетит&nbsp; Міхеїл Саакашвілі, який, очевидно, пов'язаний фінансовими оборудками&nbsp; з олігархами, в тому числі з Москви, постав&nbsp; перед слідчим для пред'явлення&nbsp; підозри, а потім перед судом, де прокуратура буде&nbsp; клопотати йому домашній арешт.&nbsp; Хоча після сьогоднішньої втечі запобіжний захід вже є, такий м'який запобіжний захід уже стає під сумнів.</p>
<p>Тим не менше, будучи людиною, яка дбає про спокій в Україні, вважаю, що прихід до&nbsp; слідчого завтра з 9:00, до слідчого Служби безпеки України, на вулиці Воровського особисто Міхеїла Саакашвілі позбавить&nbsp; країну, яку він на словах так любить, від зайвих потрясінь. Закликаю Саакашвілі проявити хоча би раз чоловічу мужність&nbsp; і відповідальність за свої слова, припинити брехню, поливання брудом, стикання українців&nbsp; між собою і прийти до слідчого української держави для отримання в законний&nbsp; спосіб процесуальних документів. Вважаю&nbsp; це&nbsp; єдиним гідним чоловіка і громадянина будь-якої держави чи навіть негромадянина будь-якої держави вчинком.</p>
<p>Також прошу усіх, хто знаходиться в наметах Саакашвілі прийняти для себе рішення: бути в опозиції – будь ласка, критикувати, не любити і навіть протестувати проти нашої влади – ваше право, але треба припинити зрештою виконувати сценарій Москви, зняти намети, пред'явити слідчим крадені купюри із грошей Курченка і допомогти зрештою випалити цю заразу в українському політикумі.</p>
<p>Власне, в мене все. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую, Юрій Віталійович.</p>
<p>Колеги, зараз я нагадую: 25 хвилин запитання від фракцій і груп. Запитання від фракцій і груп, і тому, колеги, я прошу провести запис. <i>(Шум у залі)</i> Будуть після виступів фракцій, як під час&nbsp; повного читання.</p>
<p>Будь ласка, спочатку фракції.&nbsp; "Самопоміч", Роман Семенуха. Слово для запитання.</p>
<p>Олег Березюк, будь ласка.</p>
<p>&nbsp;</p>
<p>17:08:04</p>
<p>БЕРЕЗЮК О.Р.</p>
<p>Вельмишановні колеги, я не юрист-фахівець, і я не знаю, чи те, що сьогодні показав нам&nbsp; Генеральний прокурор, є правдою чи брехнею – це має сказати суд.</p>
<p>Скажу одне як нефахівець: Шокін був прокурор, і приніс нам фільм, який, принаймні, можна було скласти враження, хоча в суді також, як виявляється, воно розвалилось. Я хочу вас запитати про інше, пане прокуроре. Чому з символу Генеральної прокуратури зникли слова: "Закон, честь і гідність"? І мені здається, це має пряме відношення до сьогоднішньої презентації вашої. Дякую.&nbsp;</p>
<p>&nbsp;</p>
<p>17:08:57</p>
<p>ЛУЦЕНКО Ю.В.</p>
<p>Шановний пане Березюк, я завжди закликав судити не по словам, а по діям. У мене в руках розписка на отримання 25 тисяч гривень учасників акцій, у мене в руках посадочні документи для підвозу партійних активістів, в тому числі вашої організації, і я точно знаю, що це гроші Януковича. <i>(Шум&nbsp; в залі)</i></p>
<p>&nbsp;І ще одне, якщо вас, пане Березюк, з міста Львова обраного народним депутатом, турбує, що з герба ГПУ зник словесний символ ВЧК КГБ – щит з мечами, то я глибоко співчуваю тим вашим виборцям, які вас обрали. Часи тоталітарної системи закінчилися!&nbsp; Я обіцяв з цієї трибуни, що покладу край каральній, тоталітарній системі ГПУ і створю прокуратуру європейського взірця, це і зроблено.</p>
<p>На щиту нової прокуратури український герб –&nbsp; Тризуб, якщо ви цього не помітили, пане Березюк. І його я захищаю від продажних політиків, які організовують акції за гроші Курченка та Януковича! Думаю, що вам найкраще було б сьогодні вийти в центр Львова, стати на коліно, поцілувати Національний Прапор і скласти мандат як визнання політичної ганьби вашої сили, яка діє за гроші Москви!&nbsp;</p>
<p>&nbsp;</p>
<p>ГОЛОВУЮЧИЙ. "Народний фронт".</p>
<p>&nbsp;</p>
<p>ЛУЦЕНКО Ю.В. Знаю, що мужності... Знаю, що мужності у вас на це ніколи не вистачить, тому зустрінемося у слідчого і в суді.</p>
<p>&nbsp;</p>
<p>ГОЛОВУЮЧИЙ. Максим Бурбак від "Народного фронту" запитання.</p>
<p>&nbsp;</p>
<p>17:10:46</p>
<p>БУРБАК М.Ю.</p>
<p>Шановні колеги, ну, впевнений, що більшість з вас після того, як переглянули дані відео та заслухали доповідь Генпрокурара по-новому&nbsp; аналізують ті факти, події, які останнім часом відбувалися в Україні. Ми сьогодні викликали сюди представ... запрошували представників правоохоронних органів по боротьбі з корупцією у вищих ешелонах влади для того, щоб розглянути інші питання. Але, Юрій Віталійович, я хотів би спитати вас, чи був дозвіл суду на прослуховування, для того щоб ми зараз це бачили? Чи це буде фактами в судах? Тому що попередньо ми повинні сьогодні були обговорювати інші прослуховування, не санкціоновані судом. Дайте, будь ласка, відповідь. Дякую.</p>
<p>&nbsp;</p>
<p>17:11:36</p>
<p>ЛУЦЕНКО Ю.В.</p>
<p>Шановний пане Максиме Бурбак, Генеральна прокуратура України принаймні в тих кримінальних провадженнях, які я особисто контролюю, безумовно, дотримується духу і букви українського закону. На всі дії, які проводилися в цьому кримінальному провадженні, були отримані відповідні дозволи суду у встановленому законом порядку. Всі дії, прослуховування контрольної передачі грошей Курченка до правої руки Саакашвілі - були отримані відповідні дозволи українських судів. Все з законністю в цій справі в порядку. Я впевнений, що це усвідомлює і юрист Саакашвілі, інакше він би не втікав з оперативного автомобіля Служби безпеки України і не переховувався б зараз за спинами обдурених або куплених ним за гроші Януковича людей.</p>
<p>&nbsp;</p>
<p>ГОЛОВУЮЧИЙ. Від "Блоку Петра Порошенка" Артур Герасимов.</p>
<p>&nbsp;</p>
<p>17:12:40</p>
<p>ГЕРАСИМОВ А.В.</p>
<p>Шановні колеги, перш за все, я б хотів щиро подякувати Генеральній прокуратурі, Службі безпеки, особисто Генеральному прокурору за цю операцію, яка, дійсно, вскрила відносини команди Саакашвілі з оточенням Януковича з метою підривної діяльності в Україні.</p>
<p>Крім цього, ви знаєте, от дивлячись на події, які відбулися сьогодні, я б щиро звернувся до, наприклад, спецназу Національного антикорупційного бюро, щоб вони разом зі своїми братами, з якими вони разом воювали в АТО, спецназом інших правоохоронних органів, допомогли для того, щоб не збігали з-під охорони такі персонажі, як Саакашвілі.</p>
<p>І, Юрій Віталійович, питання дуже просте. Після того, що все ми побачили, після отієї інформації, яку ми всі почули тут, наскільки, з вашої точки зору, і згідно доказів причетна ФСБ Російської Федерації до фінансування і підтримки діяльності команди Саакашвілі в Україні. Дякую.</p>
<p>&nbsp;</p>
<p>17:13:40</p>
<p>ЛУЦЕНКО Ю.В.</p>
<p>Дякую за запитання. На цей момент у мене немає прямих доказів тому, що Курченко діяв за прямою вказівкою в цих передачах ФСБ Російської Федерації. Але з відкритих джерел інформації відомо, що сам Курченко, саме використовуючи свої зв'язки у вищих кабінетах російської влади, про це він говорить сьогодні на плівках, має бізнес на тимчасово окупованій території України, має інший захист своїх інтересів, свого бізнесу.</p>
<p>Проте, забігаючи вперед, іще раз втретє хочу сказати: Служба безпеки України і Генпрокуратура України володіє основними тезами плану ФСБ "Русская зима в Киеве", які, зокрема? передбачали і описані сьогодні на… в наданій вам інформації дії. Ми знаємо наступного, хто буде планувати за кошти Москви у зв'язках з керівництвом "ЛНР", "ДНР" інші дії по підриву конституційного ладу в Україні. Ми це знаємо, і ми це доведемо, у свій час оприлюднимо.</p>
<p>Це багатоепізодний план. І я горджуся тим, що Служба безпеки України та прокурори можуть, змогли дати відсіч першій його спробі. Далі будемо працювати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від фракції "Батьківщина" Соболєв Сергій Владиславович.</p>
<p>&nbsp;</p>
<p>17:15:20</p>
<p>СОБОЛЄВ С.В.</p>
<p>Юрій Віталійович… Я попрошу представників Юри Єнакієвського не так кричати. Юрій Віталійович, скажіть, будь ласка, от ми бачили і по українському телебаченню гори купюр, які були взяті в золотому офісі "смотрящего" від Юри Єнакієвського Анісімова в Запоріжжі. Всі гроші зникли, вещдоки, мільйони гривень, де було підписано, звідки брали, з яких комунальних підприємств, кому роздавали: тим губернаторам, мерам і всім іншим.</p>
<p>Ми тут дивились немало відео. А за останні півроку з розшуку зняли того ж самого Курченка, Януковича, Юру Єнакієвського і ще десятки-десятки прізвищ. У мене питання одне, коли ви повторно звернетесь в Інтерпол для того, щоб ці особи знову були в розшуку, а не гуляли по Монако, по Москві і по інших столицях? Дякую.</p>
<p>&nbsp;</p>
<p>17:16:25</p>
<p>ЛУЦЕНКО Ю.В.</p>
<p>Дякую. Пане Сергію, я дуже дякую, що ви зараз, принаймні, не повторили неправдиву інформацію, яку ви розповсюджували про те, що з розшуку знятий сам Анісімов. Це неправда, він не знятий. Дякую, що ви цього разу були точнішими.</p>
<p>Хочу вам повідомити вкотре, і ви це добре чули вже не раз від мене особисто про те, що, на жаль, нове керівництво Інтерполу використовує відповідну статтю про імовірні політичні підстави для того, щоб не виставляти червоні картки розшуку на багатьох колишніх високопосадовців України. Це є правда. Як правдою є те, що я звернувся в зв'язку з цим до парламенту і дуже дякую всім, в тому числі і вашій фракції "Батьківщина" за те, що Закон про можливість заочного досудового, а потім і спеціального режиму судового слідства був вами підтриманий, що відкрило дорогу до наших дій.</p>
<p>З гордістю повідомляю вам, що очолювана мною Генеральна прокуратура України закінчила слідство проти Януковича, Захарченка та Якименка, які дали, за нашою версією, злочинний наказ розстріляти мирних демонстрантів на Майдані. І ця справа знаходиться в суді з дозволом на заочний характер засудження.</p>
<p>Також ми завершили слідство по Азарову, Арбузову, Клименку, Курченку, Ставицькому та багатьом іншим високопосадовцям оточення Януковича. Всі ці справи, матеріали знаходяться в суді і ми очікуємо на дозвіл на заочне досудове слідство та передачу в суд для спеціального режиму судового слідства.</p>
<p>Величезна, титанічна робота, яку провели слідчі прокуратури за ці три роки, фактично вийшла на фінальний етап, в суди. Саме в судах зараз потрібен максимальний громадський, можливо, й депутатський контроль. Також хочу вам сказати, що кошти, які були виявлені у Анісімова в Запоріжжі в 2014 році, нікуди не зникли, вони знаходяться в установленому місці під відповідними пломбами. Щоправда…</p>
<p>&nbsp;</p>
<p>ГОЛОВУЮЧИЙ. Будь ласка, хвилину, завершуйте.</p>
<p>&nbsp;</p>
<p>ЛУЦЕНКО Ю.В. Щоправда, да, з цих мішків з грошима зникли бірки, з яких підприємств ці гроші ймовірно були отримані. Я, звичайно, маю це визнати, хоча це робилося за 2 роки до мого призначення, і я можу лише у даному випадку пожаліти, що у нас забрали один із дуже важливих доказів. Тим не менше справа про організоване злочинне угрупування, яке діяло на території Запоріжжя в часи Іванющенка, Анісімова ті інших діячів, діє і по ним затримуються особи у рідному для вас місті Запоріжжі. Вони знаходяться під запобіжними заходами, які обирає їм суд. Сам Анісімов знаходиться у розшуку, і у той момент, коли він буде знайдений, він буде взятий під варту. Це я вам гарантую так само, як і всі інші законні дії на захист української держави.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від Радикальної партії Лозовой, так? Будь ласка, включіть мікрофон Лозовому.</p>
<p>&nbsp;</p>
<p>17:19:34</p>
<p>ЛОЗОВОЙ А.С.</p>
<p>Андрій Лозовой, Радикальна партія.</p>
<p>Хотів нагадати всім присутнім і народу України, що конкретно наша команда – лідер Олег Ляшко, Ігор Мосійчук, Дмитро Лінько, я – з першого дня говорили про те, яка помилка була покликати сюди Саакашвілі, що це грузинський Янукович, який по лікоть у крові свого народу, що це абсолютно… Що громадянство його незаконне, що це безпринципний персонаж, який заради влади і грошей готовий переходити будь-які моральні межі. І час показав нашу правоту. Краще пізно, ніж ніколи.</p>
<p>Водночас краще, ніж ніколи, шановний Юрію Віталійовичу, було… Ви сьогодні дуже правильно цитували Тараса Григоровича Шевченка про "раби, подножки, грязь Москви". Хотів нагадати: у вересня минулого року ви анонсували подання на московського агента Миколу Скорика, присутнього у цьому залі, який особисто керував тітушками, які калічили журналістів і активістів одеського євромайдану. Внесіть подання. Час прийшов.</p>
<p>&nbsp;</p>
<p>17:20:38</p>
<p>ЛУЦЕНКО Ю.В.</p>
<p>Шановний пане Лозовий, я дозволю собі висловити свою особисту точку зору, що запрошення Саакашвілі в Україну було недалекоглядним рішенням. Вважаю, що з огляду на багато подій і не тільки, пов'язаних із Саакашвілі, українська держава має прийняти для себе рішення про доцільність надання громадянства для очолення того чи іншого міністерства, відомства. Особисто я вважаю, що статус радників достатній для того, щоб використовувати закордонний досвід. Це перше.</p>
<p>Друге. Я не відповів, вибачте, попередньому і хотів би і вам також це нагадати. Я вже сказав про те, що змушений як Генпрокурор принести вибачення за неефективність дій правоохоронців сьогодні. Цілком усвідомлюю, що демократія не може бути захищена слабкими силовими структурами. Да, це правда, 5 працівників СБУ сьогодні думали, як не піти на поводу тих, хто хоче пролити кров. Але тим не менше, на жаль, сьогодні правоохоронна система України показала слабкість. Я думаю, що це неприпустимо, бо будь-яка держава – це обов'язкові права і обов'язкова відповідальність. Я це можу казати, бо я нікуди не тікав із своєї країни. І я стояв перед законом, навіть коли він був кривий. <i>&nbsp;</i></p>
<p>Тому сьогодні, ще раз нагадую, з вашою підтримкою, шановні народні депутати, закликаю Саакашвілі прийти до слідства, а усіх, хто був введений в оману і його демагогію, згорнути намети і припинити нищити українську державу.</p>
<p>Стосовно Скорика. Я вже декілька разів казав з цієї трибуни, я як і у вашому, пане Андрію, одному з випадків, так і у випадку Скорика є Генеральним прокурором, який не користується симпатіями-антипатіями. Я, дійсно, маю декілька показів, які вказують на ймовірне правопорушення, кримінальне правопорушення пана Скорика. Але за оцінкою прокурора в справі, який єдиний має право визначати достатньо чи недостатньо підозри цих…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ЛУЦЕНКО Ю.В. Доказів недостатньо.</p>
<p>Звертаюся до вас, до всіх одеситів, до всіх українців, у кого є докази того, що злочинну команду побиття євромайданівців під вікнами губернатора Скорика давав саме він, надати ці докази. Одне-два свідчення приведе до зміни позицій прокурора.</p>
<p>Зрозумійте, я –&nbsp; людина з Майдану, але це не значить, що я буду без доказів садити тих, хто бив майданців, інакше дракон з'їсть знову демократію. Я такою людиною не можу бути. <i>&nbsp;</i></p>
<p>&nbsp;</p>
<p>ГОЛОВУЮЧИЙ. І останнє запитання від фракцій, це від фракції "Опозиційний блок" &nbsp;Бойко Юрій Анатолійович. Будь ласка.</p>
<p>&nbsp;</p>
<p>17:23:28</p>
<p>БОЙКО Ю.А.</p>
<p>Дякую. Шановний пане головуючий, шановний Юрій Віталійович!&nbsp; Ми вважаємо, що сьогоднішня подія – це одна з тих, яка просто знищує міжнародний імідж нашої держави. Тому що ми звикли до таких подій, а коли на це явище дивиться весь світ, то у всього світу&nbsp; виникає питання: чи є керованість нашої держави, коли&nbsp; такі речі проходять безнаказано.&nbsp; І сьогодні&nbsp; та людина, яку ви звинуватили, вона зараз просто виступає поруч з Радою&nbsp; на мітингу.</p>
<p>Але питання в мене не в цьому. В мене питання і до спікера і до вас, Юрій Віталійович. Наша фракція зареєструвала проект постанови по&nbsp; звіту&nbsp; керівників правоохоронних органів стосовно розслідування найбільш резонансних злочинів, які сталися в останні роки в нашій державі. Це маються на увазі резонансні вбивства, підриви, підриви арсеналів&nbsp; і все інше. І суспільство чекає якраз звіту, як іде хід цього розслідування, а не того політичного шоу, яке сьогодні діється під стінами Верховної Ради. Дякую за увагу.</p>
<p>&nbsp;</p>
<p>17:24:42</p>
<p>ЛУЦЕНКО Ю.В.</p>
<p>Шановний пане Бойко! Перш за все я не згодний, як і в більшості випадків, з вашою позицією, бо вважаю,&nbsp; що сьогодні&nbsp; весь світ бачить, що українська держава вміє захищати себе. Ми не допустили, розкрили, оприлюднили і, впевнений, покараємо кримінальні дії тих, хто за гроші Москви хоче знищити українську державу. І думаю, що сьогоднішні&nbsp;&nbsp; проблеми із Саакашвілі, які викликають такі щирі посмішки от у депутатів, близько біля трибуни сидячих, з групи його підтримки, які радіють тому, що він не&nbsp; був затриманий, тимчасові. Як казали колись брати унсовці під час акції "Україна без Кучми": "На все приходить час розплати". Для всіх, хто замахнувся на українську державу, це абсолют.</p>
<p>&nbsp;І ще одне. Пане Бойко, дозвольте, я не буду відповідати на другу частину вашого питання, бо ми знаходимось в конфлікті інтересів, адже слідство, яке йде по так званим "вишкам Бойко", доходить до пред'явлення матеріалів для зняття депутатської недоторканності.</p>
<p>&nbsp;</p>
<p>ГОЛОВУЮЧИЙ. Колеги, отже, запитання від фракцій завершились.</p>
<p>Зараз ми переходимо до запитань від народних депутатів. Будь ласка, 15 хвилин, прошу провести запис. Хто з народних депутатів хоче поставити запитання, прошу провести запис. Будь ласка, запитання від народних депутатів. Прошу включити запис.</p>
<p>Так, будь ласка, перший до слова запрошується, до запитання, Амельченко Василь Васильович. Нагадую, це запитання, виступи будуть після запитань, зараз тільки запитання. Потім, на прохання фракцій, я дам виступи від фракцій. Зараз запитання для уточнення. Амельченко Василь передає слово Олегові Ляшку, будь ласка.</p>
<p>&nbsp;</p>
<p>17:26:57</p>
<p>ЛЯШКО О.В.</p>
<p>Олег Ляшко Радикальна партія. Пане Генеральний прокурор! Стаття 36 Конституції України: "членами політичних партій можуть бути лише громадяни України". У мене питання до вас, як до особи, яка очолює орган, котрий мав би вимагати від органів влади дотримання законності. Чому не громадяни України проводять політичну діяльність в Україні? Чому не громадяни України дозволяють собі хаос в Україні, який дискредитує українську державу? В мене дуже просте запитання, чи може будь-який громадянин відчувати себе безпечно в рідній країні, коли немає влади, немає закону, немає верховенства Конституції, немає дотримання самої Конституції?</p>
<p>&nbsp;</p>
<p>17:27:52</p>
<p>ЛУЦЕНКО Ю.В.</p>
<p>Шановний пане Ляшко! Як ви добре напевно пам'ятаєте, Верховна Рада забрала у Генеральної прокуратури України радянський рудимент загального нагляду, за яким я міг би вимагати від інших відомств дотримання тих чи інших законів. Ця практика визнана не європейською і скасована у діючому Законі про прокуратуру. Я більше не маю можливості писати приписи обов'язкові для виконання.</p>
<p>Те, про що ви говорите, я цілком поділяю. Мене, дійсно, турбує ситуація з реєстрацією сотень фейкових партій, які насправді такими не є, а лише є інструментами корупції під час виборів. Мене також турбує політична активність не громадян України, а навіть громадян Росії, які відверто проводять політичну агітацію на телебаченні та радіо з інших засобів масової інформації України. В свій час ви побачите і зв'язки коштів Курченка, які були передані на акції протесту із мураївським телеканалом. Думаю, що в ближчий час до ми робимо те, що можемо, бо адміністративне покарання передбачене в таких випадках, має приймати рішення органи Національної поліції та суду. Проте ми будемо робити те, що можемо.</p>
<p>Я дуже сподіваюсь, що до нового року подарунком для всіх чесних українців буде припинення функціонування проросійських засобів масової інформації, які засмічують наші вулиці та мізки окремих довірливих українців. Ми уже пройшли відповідну процедуру і&nbsp; чекаємо вступу в законну силу такого рішення.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>17:29:36</p>
<p>ГОЛОВУЮЧИЙ. Дякуємо.</p>
<p>Будь ласка,&nbsp; Юрій Соловей, ваше запитання.</p>
<p>&nbsp;</p>
<p>17:29:40</p>
<p>СОЛОВЕЙ Ю.І.</p>
<p>Юрій Соловей, 89 виборчий округ.</p>
<p>Шановний Генеральний прокурор! Я думаю, що… і звертаюсь до вас як найвищої посадової особи в правоохоронній системі, я думаю, що ви чітко усвідомлюєте, що сьогоднішня ситуація є тестом для правоохоронної системи України. І тому питання у мене надзвичайно просте: як ви вважаєте, наскільки надійними і впевненими є доказами причетності Курченко до фінансування Саакашвілі. Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка,&nbsp; пане Юрію.</p>
<p>&nbsp;</p>
<p>17:30:19<a name=Temp></a></p>
<p>ЛУЦЕНКО Ю.В.</p>
<p>Я в своїй діяльності керуюсь не тільки своєю особистою точкою зору, але і висновками високо фахових прокурорів та експертів, які кожного разу візують документи, котрі процесуальний керівник приймає під свою кримінальну відповідальність. В даному випадку прокурори, які ведуть цю справу абсолютно переконані в достатності доказів для&nbsp; оголошення… для затримання, для оголошення підозри Міхеїлу Саакашвілі по&nbsp; статті 256&nbsp; за сприяння злочинної організації. Це їхнє рішення фахівців, які мають&nbsp; відповідну освіту та багаторічну практику. Також вони вже&nbsp; вручили підозри по сприянню злочинній організації та замаху на поваленню влади правій руці пана Саакашвілі Северіону Дангадзе, який знаходиться в ізоляторі&nbsp; Служби безпеки України.</p>
<p>Щодо ваших слів про тест&nbsp; для правоохоронної системи. Я це розумію, але розумію навіть більше. Це тест для українського суспільства. З моєї точки зору,&nbsp; держава, яка&nbsp; не вміє себе захищати, приречена бути&nbsp; служанкою у інших держав. Тому саме в цьому&nbsp; випадку, недивлячись на мої достатньо близькі колишні стосунки з Саакашвілі, я мушу сказати, він &nbsp;перейшов червону межу, яка&nbsp; відділяє політика будь-якої держави від того, хто підозрюється у скоєнні&nbsp; тяжкого кримінального злочину.&nbsp; Да, я&nbsp; провів два майдани, на яких часто зустрічався з Саакашвілі. Да, я був у Грузії в часи його президентства і мав з ним не мало близьких бесід. Але це&nbsp; не позбавляє мене обов'язку сьогодні діяти проти цієї людини, яка&nbsp; кидає відвертий виклик українській державі. Це тест для всього суспільства.</p>
<p>&nbsp;</p>
<p>ГОЛОВУЮЧИЙ.&nbsp; 30 секунд завершити.</p>
<p>&nbsp;</p>
<p>ЛУЦЕНКО Ю.В. Колись гетьман Скоропадський казав, що українці постійно хочу всього і зразу, і в цьому… жадобі&nbsp; популізму вони нищать свою державу.&nbsp; Я впевнений, що ми зробили висновки із багаторічних&nbsp; помилок.&nbsp; Майдан, кривава&nbsp; війна&nbsp; на сході має навчити нас згуртовуватися всіх незалежно від політичних поглядів, коли є виклик українській державі. Цього разу я також це&nbsp; розглядаю не тільки&nbsp; тест для ГПУ чи&nbsp; СБУ, як тест…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, наступне запитання від пана Березенка. Пане Сергію.</p>
<p>&nbsp;</p>
<p>17:33:08</p>
<p>БЕРЕЗЕНКО С.І.</p>
<p>Прошу передати слово&nbsp; Олексію Гончаренку.</p>
<p>&nbsp;</p>
<p>ГОЛОВУЮЧИЙ. Будь ласка, Олексію Гончаренко мікрофон увімкніть.</p>
<p>&nbsp;</p>
<p>17:33:13</p>
<p>ГОНЧАРЕНКО О.О.</p>
<p>Шановний пане Генеральний прокурор!</p>
<p>В мене наступне питання: яким є зараз правовий статус апатрида Міхеїла "Карлсона" Саакашвілі, "в меру&nbsp; упитанного мужчины в самом расцвете сил", який фактично втік від українських правоохоронців і зараз ховається за спинами чи то проплачених, чи то обдурених&nbsp; протестувальників? І якими будуть дії українських правоохоронців, якщо завтра о 9-й годині ранку цей "сміливий джигіт" не прийде на допит до слідчого в СБУ? Що буде&nbsp; зроблено? Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, відповідь.</p>
<p>&nbsp;</p>
<p>17:33:55</p>
<p>ЛУЦЕНКО Ю.В.</p>
<p>Шановний пане Гончаренко, дозволю собі дати вам пораду не зриватися на мілкі образи, особливо щодо тих, кого ви вважаєте своїм ворогом. Це лише збільшує їхню самозакоханість. Думаю, що треба навіть для ворога залишати місце для честі і особистої гідності.</p>
<p>Міхеїл Саакашвілі, безумовно, відомий міжнародний діяч, і саме в цьому є найбільша проблема сьогодення, в тому, що саме ця людина, використовуючи свої колишні заслуги перед Грузією та Україною, дурить українців, використовуючи кошти організованого&nbsp; злочинного угрупування…</p>
<p>Пане Лещенко, можна попросити вас, як вам так весело, посміятися там, із Саакашвілі, і не заважати мені виступати. Візьмете репліку – все, що завгодно! Але надзвичайно хтива усмішка на ваших вустах вказує, який ви щасливий від втечі людини, що підозрюється у державному злочині! Ви б якось хоча би лимон з'їли!</p>
<p>Продовжую відповідь. <i>(Шум у залі)</i> Буде вам репліка і лимон. Від Курченка.</p>
<p>Так от, шановний пане Гончаренко, статус: Саакашвілі є людина, яка втекла з-під варти, і це ставить під сумнів можливість гуманної прокуратури завтра або в наступні дні після оголошення підозри запропонувати йому домашній арешт. Ми будемо над цим міцно думати, але думати, в першу чергу, про українську державу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Колеги, я би попросила, щоби в залі була все-таки більш спокійна атмосфера, тому що важко і вже доповідачу говорити, і щоби всі краще чули один одного.</p>
<p>Що стосується реплік, а зараз всі питання пройдуть, потім, згідно процедури, ми дамо право на репліку.</p>
<p>Будь ласка, Бондар від "Народного фронту".</p>
<p>&nbsp;</p>
<p>17:35:51</p>
<p>БОНДАР М.Л.</p>
<p>Передайте, будь ласка, слово Тетеруку Андрію.</p>
<p>&nbsp;</p>
<p>ГОЛОВУЮЧИЙ. Андрій Тетерук, ваш мікрофон.</p>
<p>&nbsp;</p>
<p>17:35:57</p>
<p>ТЕТЕРУК А.А.</p>
<p>Шановний пане Генеральний прокуроре, з 2014 року наш парламент&nbsp;&nbsp; робить все можливе, аби захистити нашу країну від збройної агресії Російської Федерації. Ми в цій залі приймали не одне важливе державницьке рішення, яке посилювало нашу країну. І ми&nbsp; розуміємо, хто головний ворог –&nbsp; ворог сидить в Кремлі. Але також ми розуміємо, що він використовує всі можливі і неможливі засоби для того, щоби зруйнувати нашу державу. Але наша держава не здатна боротися на два фронти – на зовнішній і з внутрішніми ворогами.</p>
<p>Тому я звертаюсь до вас, до Голови Служби безпеки&nbsp; і до Президента країни зробити все можливе для того, щоби&nbsp; взяти ситуацію під контроль і всі ті, хто роблять заколоти з очевидними доказами фінансування банкірами злочинної родини Януковича, щоби їх у відкритий спосіб притягнути до відповідальності, щоби судовий процес був зрозумілий всьому суспільству і всьому світові, і ми зупинили воювати на два фронти. Внутрішні вороги мають сидіти за ґратами...</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка, відповідь.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, від... Наступне запитання...&nbsp; А ще&nbsp; відповідь. Так, будь ласка, Юрій Віталійович.</p>
<p>&nbsp;</p>
<p>17:37:06</p>
<p>ЛУЦЕНКО Ю.В.</p>
<p>Шановний пане Тетерук! На жаль, я мушу сказати вам правду, ми і далі будемо воювати на два фронти, це реальність і давайте себе не дурити. Як і сотні років до того, українці будуть боротися і з зовнішніми, і з внутрішніми ворогами. І єдина можливість виграти - це відчувати&nbsp; внутрішню єдність, не залежно від партійних або регіональних, або будь-яких інших інтересів. Можна багато говорити про патріотизм, але саме зараз він вирішується там на фронті і на цьому другому фронті. Там, де йде мова про необхідність бути в українського слідчого української Служби безпеки – дискусій бути не може. Будь-хто від Генерального прокурора до апатрида Саакашвілі мусять постати перед слідством і дати відповіді, і відповідати за свої вчинки. Мені здається це очевидним.</p>
<p>Єдине, про що я можу вам точно підкреслити в вашому запитанні: я гарантую, що всі судові процеси над Міхеїлом Саакашвілі будуть відкритими, з дотриманням усіх процедур. Так, це важко, ми вперше ведемо відкриту війну з Росією і внутрішню війну з її агентами при дотриманні усіх високих норм європейського права. Але ми пройдемо цю дорогу і доведемо, що правда і закон захищає Україну.</p>
<p>&nbsp;</p>
<p>17:38:47</p>
<p>ГОЛОВУЮЧИЙ. Дякую вам.</p>
<p>Наступне запитання – від народного депутата. Река Андрій Олександрович. Передає слово Лапіну Ігорю, так? Будь ласка, Ігор Лапін. Включіть мікрофон.</p>
<p>&nbsp;</p>
<p>17:39:04</p>
<p>ЛАПІН І.О.</p>
<p>Доброго дня! Шановний пане Генеральний прокурор, я, звичайно, хочу подякувати в тому числі і вам, і Службі безпеки України, які роблять титанічну працю. Але наскільки мені дає можливість моя юридична освіта з цього приводу роздумувати, то я можу сказати, що кривавий захід в українські державні установи, в тому числі і в парламент, ми такий сценарій бачили, як в Грузії це відбувалося, і таких сценаріїв було дуже багато.</p>
<p>Я думаю, що там 256 стаття – вона є, ну, занадто така, толерантна. Тим не менше, якщо ми говоримо про можливі захоплення державних установ, то це дає підстави Службі безпеки України заходити, не чекаючи ранку і даючи можливості піаритися, в тому числі і на крові українців. Тому я вважаю, що тут треба звернути увагу на те, щоб був хребет наших силових структур.</p>
<p>А до вас особисто запитання. Хватить розмовляти з приводу "Опозиційного блоку". Давайте частіше з поданнями заходьте до нас в парламент. Дякую.</p>
<p>&nbsp;</p>
<p>17:40:06</p>
<p>ЛУЦЕНКО Ю.В.</p>
<p>Шановний пане Лапін, з вашого дозволу, я тут цілком поділяю вашу точку зору, але зупинюся на одному моменті. Як ви знаєте, за цей рік ми довели, що недоторканність, депутатська недоторканність може бути скасована, якщо на це є підстави, і я за це вам щиро вдячний. Проте є ще одна проблема: чи є, куди звертатися Генеральній прокуратурі України або іншим органам після того,&nbsp; як слідство виходить на обвинувальний акт. На жаль, мушу ще і ще раз повторити. В Печерському суді працюють лише 4 судді, осколки колишніх часів, які вже багато часів… разів побували на Афоні. І я, наприклад, дуже добре думаю, чи є можливість взагалі подавати справу Новинського в цей суд, даруйте мені за відвертість.</p>
<p>Я прошу вас, шановні народні депутати, постійно прошу Президента заповнити вакансії по всіх судах України, привести туди нових чесних і професійних суддів, які ніяким чином не пов'язані з колишнім режимом, із ймовірними правопорушеннями нинішнього. Нам конче потрібні суди. Вдумайтеся, ми перетнули риску 9 тисяч корупціонерів, яких затримали на гарячому ГПУ цього року, – 9 тисяч за цей рік. Якщо бути точним, 9 тисяч 144, із них понад три тисячі вже в судах. Але вироків маємо, да, в 4 рази більше ніж завжди, але все ще всього 800. А потребуємо тисячі і тисячі, щоб змінити атмосферу з корупцією в нашій державі.</p>
<p>Тому, якщо є в мене хоч яка… прохання під ялинку до Верховної Ради, це нові чесні судді в усіх судах, починаючи із столиці. Це був би найбільший подарок і найбільший інструмент, щоб зрештою в тюрмах сиділи ті, хто давно її прогулює.</p>
<p>&nbsp;</p>
<p>ГОЛОВУЮЧИЙ. Дякую, колеги. Час, відведений для запитань від народних депутатів, вичерпаний. Репліка, так?</p>
<p>Будь ласка, 1 хвилина, репліка Лещенко. І потім, як я і обіцяв, виступи від фракцій по запису так само. Будь ласка, 1 хвилина, репліка.</p>
<p>&nbsp;</p>
<p>17:42:21</p>
<p>ЛЕЩЕНКО С.А.</p>
<p>Я хочу повідомити Генпрокурору, що напевне його погано інформують. Тому що лише о 10 ранку я приїхав потягом із Запоріжжя. Я жодним чином не міг допомагати Саакашвілі кудись там заважати чи не заважати.</p>
<p>А що стосується Курченка, то нехай Генпрокурор запитає, а кому ж Курченко заплатив декілька сот мільйонів доларів за український медіа-холдинг кілька років тому. Може, він не знає прізвища Порошенка і Ложкіна, які були отримувачами цих грошей від Курченка. Якщо Генпрокурору цікаво, то нехай він розкаже, почему він врятував Юрія Бойка із справи Курченка про скраплений газ. Коли два з половиною року тому слідчі підготували проект підозри і внесення подання в парламент про арешт Бойка. І Луценко за цей час, як і Шокін, не вніс подання на Бойка по справі Курченка, де йдеться про півмільярда гривень розкрадених українських грошей! І якщо вже зовсім цікаво, то нехай розкаже він, чому він не вносить подання на Лукаш, підозру на Лукаш і чому він блокує справу Пшонки по колезі Корнацькому, який на весь світ вже повідомив, як його рекетував…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, отже, як я і обіцяв, зараз… А, відповідь, будь ласка.</p>
<p>&nbsp;</p>
<p>17:43:46</p>
<p>ЛУЦЕНКО Ю.В.</p>
<p>Сергію Лещенко, пам'ятаю той день, коли ви з друзями просилися до нас у список. І тоді я вам казав, і тоді я вам казав, візьміть одну справу, в якій розумієтесь і доведіть її до кінця, і станете справжнім впізнаваним і авторитетним політиком. На жаль, сталось не так. Скажу вам дуже просто. Брехнею світ пройдеш, а політиком так і не станеш. Вся ваша брехня, яку ви щойно озвучили, неодноразово спростовувалась офіційними посадовими особами, в тому числі і слідством.</p>
<p>Але вам так хочеться, щоб вас бачили і щоб так забули про вашу нізвідки взяту величезну квартиру, що ви не можете зупинитися в брехні і тому підтримуєте Саакашвілі, який в цьому вам дає майстер-клас.</p>
<p>&nbsp;</p>
<p>ГОЛОВУЮЧИЙ. Отже, колеги, увага! Зараз виступи від фракцій. І після того я запрошую до заключного слова Юрія Віталійовича.</p>
<p>Хочу наголосити, що нам лишилось 15 хвилин. І тому я правом, наданим мені Регламентом, продовжую на 15 хвилин засідання. Це той період, в який ми можемо встигнути виступити. І я прошу представників фракцій, хто бажає взяти участь у виступі по три хвилини, провести запис. Потім заключне слово, Луценко. Будь ласка, прошу провести запис.</p>
<p>І я нагадую, я продовжую на 15 хвилин засідання.</p>
<p>Від "Самопомочі" до слова запрошується Березюк Олег. Будь ласка.</p>
<p>&nbsp;</p>
<p>17:45:38</p>
<p>БЕРЕЗЮК О.Р.</p>
<p>Я ще раз повторюся, що як не юрист не може зараз оцінювати те, що ми почули у залі і побачили, тому що для мене це просто відео. Суд скаже нам і ми побачимо, що відбувається. Скажу тільки одне, що ми у цьому залі позбавили депутатської недоторканності не менше 10 осіб, які нам так полум'яно тут розповідав Генеральний прокурор, що жодної доведеної справи до суду ми не бачимо. Ми не бачимо жодної доведеної справи до суду людей, які руйнували українську державність у 2013, 14-му роках. Але ми бачимо справи у судах і покарання на 13 років позбавлення волі тим солдатам і воїнам, які воюють за Україну.</p>
<p>Я не вірю. Я хочу вірити Генеральному прокурору, найвищій процесуальній особі в країні. А сьогодні Генеральний прокурор з цієї трибуни до мене, до народного депутата звертається і каже: побачимося у слідстві і в суді. А по що, по мені слідство відкрите чи судовий процес? До кого я маю звертатися зі скаргою про порушення моїх прав як звичайного громадянина України і звичайного народного депутата? До Генерального прокурора чи до Президента України?</p>
<p>Я вважаю, що ця ситуація сьогодні шкодить гаранту прав і законів України, Конституції, бо це підстава найвищої посадової особи країни і гаранта нашої Конституції Президента України. Сьогодні Генеральний прокурор поводиться як політик, а не як процесуальна особа, і це ганьбить українську правоохоронну систему.</p>
<p>А Саакашвілі і відео,&nbsp; треба розібратись в суді і показати країні, хто руйнує українську державу – він чи ті, хто протягом трьох років не можуть вивести справи в суд людей, які руйнують і дотепер українську державу і співпрацюють з чинною владою, ділячись своїми схемами і своїми грошима. Куди відправляють субсидії, які платять український бюджет за українських людей, які не можуть витримати цього тягарю? Кому як не олігархам. Яким олігархам? Вони змінилися за останні 3 роки? Ні. Тому що чинна влада покриває олігархат, а правоохоронна система стоїть на їхньому боці, а не на боці української людини і української політики, яка є чесною. До кого мені звертатися, що сьогодні Генеральний прокурор погрожував мені з найвищої трибуни українського парламенту?</p>
<p>&nbsp;</p>
<p>ГОЛОВУЮЧИЙ. Від радикальної партії до слова запрошується Ляшко Олег Валерійович. Будь ласка.</p>
<p>&nbsp;</p>
<p>17:48:58</p>
<p>ЛЯШКО О.В.</p>
<p>Олег Ляшка, Радикальна партія.</p>
<p>Генеральний прокурор Луценко цитував Гетьмана Скоропадського.</p>
<p>Я&nbsp; хочу процитувати ще одного великого гетьмана Івана Мазепу: "Усе гине там,&nbsp; де володар не готовий&nbsp; кожної хвилини захищати свою країну, як лев, як вовк, як собака".</p>
<p>Проблеми Саакашвілі, про які зараз, насправді, це не проблеми Саакашвілі,&nbsp; це проблеми України, це проблеми кожного українця. Тому що там, де хаос, там, де беззаконня, там, де безвладдя, – це демонстрація для&nbsp; всього світу відсутності країни, відсутності держави, це приниження нашої&nbsp; держави.</p>
<p>Звідки виникли&nbsp; ці проблеми? Хто привів сюди цю "торпеду" Саакашвілі? Влада. Хто дав їм незаконно&nbsp; паспорт, замість того, щоб дати добровольцям?&nbsp; Влада. Хто допомагав Саакашвілі боротися проти опонентів влади і Президента? Влада. А сьогодні, коли вони не поділили між собою, у них країна в заручниках.</p>
<p>Тому я вітаю зусилля правоохоронних органів на розкриття цієї "кремлівської консерви". Наша команда одразу, з самого початку, коли він прийшов сюди, в Україну, ми сказали, треба не іноземців приводити до України, а&nbsp; треба власним українцям давати можливість реалізувати себе в рідній країні, а не шукати "рятівників і пророків" за кордонами. Підіть&nbsp; на&nbsp; базари, підіть на вокзали, найдіть&nbsp;&nbsp; молодь українську, яка з дипломами про вищу освіту торгує, не має можливості реалізувати себе в іншій країні, в рідній країні.</p>
<p>Але я зараз хочу звернутись до політиків, до Тимошенко, яка підтримувала прорив Саакашвілі кордону, до колеги шановного Березюка, до інших. Скажіть, будь ласка, дорогі колеги, я сподіваюся,&nbsp; на відміну від Саакашвілі ви історію України знаєте, що 100 років тому згубила&nbsp; країна через чвари. Яка влада варта того, щоб порушувати український кордон?&nbsp; Чим відрізняються&nbsp; загарбники Саакашвілі від тих загарбників, які на Донбасі захоплювали український кордон. Яка влада варта того, щоб розвалити країну зсередини? Що вас пов'язує із Курченком, що вас пов'язує із Саакашвілі, що вас пов'язує з Кремлем? Я вам скажу, що вас пов'язує, ви говорите за людей, ви не говоріть за людей, бо ви говорите неправду, ви боретеся за владу і для вас люди це витратний матеріал у боротьбі за владу, для вас Україна витратний матеріал. Але ви забули одну просту істину, замість того, щоб сьогодні сконцентрувати всі сили на східному фронті, на відбитті російської агресії, ви розвалюєте країну зсередини і ви використовуєте Саакашвілі, ви готові чорта лисого використати і любі гроші аби прийти до влади, тому що вам байдуже Україна. Для вас на першому плані власні, політичні інтереси.</p>
<p>Я хочу сказати українцям, не вірте тим, хто говорить, як дбає про народ, у них на першому плані власні інтереси, а не ви, шановні українці.</p>
<p>&nbsp;</p>
<p>ГОЛОВУЮЧИЙ. Від "Батьківщини" до слова запрошується Сергій Соболєв, будь ласка.</p>
<p>&nbsp;</p>
<p>17:52:15</p>
<p>СОБОЛЄВ С.В.</p>
<p>Шановні колеги, я думаю, найпростіше було тут поставити дзеркало і особа, яка зверталася, дивилася б в це дзеркало і розказувала про себе, все було б зрозуміло.</p>
<p>А тепер по суті. Та Міхеїл Саакашвілі – це герой, який врятував Грузію, це людина, яка врятувала Грузію від корупції, яка навела порядок в судах, це людина, яка змогла зробити економічний прорив в Грузії. Я цитую Петра Порошенка під час представлення Міхеїла Саакашвілі на посаду глави Одеської обласної адміністрації і вручення йому посвідчення громадянина &nbsp;України. Саме в цей момент йому передали Указ за підписом глави держави. Та вам не соромно все, що тут відбувається? Вам не здається, що ви всі є учасниками одного театру абсурду?</p>
<p>Коли соціологи визначають в країні кого знищувати, а кого підтримувати, зріс рейтинг&nbsp; одного політика моментально витягають одні справи, зростає рейтинг іншого, вже іншого треба зачистити. Ну хоч раз буде держава жити за законами честі і совісті? При всій повазі до каналу "Прямий" і до журналістського колективу, скажіть, будь ласка,&nbsp; чи заарештовані у нас гроші Януковича і його сина? Ну це ж канал, який прямо був зв'язаний з сином Януковича, Олександром, скажіть, будь ласка,&nbsp; як пройшла ця сдєлка в Україні, хто дозволив перевезти кошти за цей канал?</p>
<p>Люди, що ми робимо? Хто їхав до Фірташа у Відень напередодні президентський виборів? Фірташа, який під арештом сидів у Відні за заявою Федерального бюро розслідування США. В хабарах, які він давав і в яких він обвинувачується за спробу заволодіти індійськими ресурсами. Що ми робимо?</p>
<p>Я вважаю, що сьогодні не є питання ні Саакашвілі, ні будь-кого іншого, я пам'ятаю як на цій трибуні стояли інші і доводили. Луценко – злочинець, Тимошенко – злочинець, Ляшко – злочинець, всі злочинці.&nbsp; Де тепер ці люди всі? В Москві, в Ростові, вам не буде потім соромно, коли ви слухаєте все це, а не робите висновків. Ніяких&nbsp; політичних справ не може бути в країні, є злочин – у&nbsp; суд, доведіть. А концерти тут влаштовувати досить. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Блоку Петра Порошенка" Мельничук. Включіть мікрофон, будь ласка.</p>
<p>Це виступи від фракцій, і фракція визначає, хто від неї виступає. Голова фракції&nbsp; мені повідомив, Мельничук. Так? Так, будь ласка, включіть мікрофон.</p>
<p>&nbsp;</p>
<p>17:55:34</p>
<p>МЕЛЬНИЧУК І.І.</p>
<p>Хотілось би сказати попередньому виступаючому, ви перед тим, як згадувати і цитувати Петра&nbsp; Олексійовича Порошенка, згадайте&nbsp; про те, як ваша політична сила брала у свій список депутатів від&nbsp; Партії регіонів для&nbsp; перевиховання. А потім зразу об'явила, що вони не&nbsp; перевиховуються. Але у Верховну Раду ви їх уже завели. Ви загадайте, як ви завели&nbsp; у Верховну Раду "героя України", в лапках, який&nbsp; зараз їздить по всій земній кулі і паплюжить Україну, яка хоче повернути її до&nbsp; Московії, яка все робить&nbsp; для того, щоб підірвати авторитет України.</p>
<p>Мій&nbsp; виступ ще стосується того,&nbsp; що я не вспів задати питання Юрію Віталійовичу, коли він виступав. Ми тут сьогодні почули виступ і оказалось у нас, що&nbsp; правда була те, про що&nbsp; я говорив завжди, що керівництво Комітет по&nbsp; протидії корупції управляється із Москви. І я би&nbsp; хотів дуже почути, що за такий народний депутат, помічник народного депутата, який приймає&nbsp; участь у переправці грошей із Москви на оцю підривну діяльність, яка&nbsp; відбувається зараз і під стінами&nbsp; Верховної Ради, і під стінами України.</p>
<p>Шановні, мені сьогодні цілий день дзвонять люди з округу і кажуть, ми хочемо на кінець-то побачити силу влади України по захисту авторитету України, ми хочемо бачити силу наших правоохоронних&nbsp;&nbsp; органів, які знищать оце "промосковське кубло" що у Верховній Раді, що під стінами Верховної Ради.</p>
<p>Тому фракція "Блоку Петра Порошенка" підтримує Генерального прокурора, підтримує&nbsp; всі правоохоронні органи в Україні. Ганьба тим, хто ліпиться до московських грошей! Вам цих грошей надовго не вистачить. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Від "Народного фронту" голова фракції Максим Бурбак, будь ласка. <i>(Шум у залі)</i></p>
<p>Колеги, прошу заспокоїтись! Я&nbsp; наголошую, коли є виступи від фракцій, як правило, я просто називаю голів фракцій. Зараз ми записались, послідовність! <i>(Шум у залі)</i> Від "Народного фронту" Максим Бурбак, потім репліка – Березюк.</p>
<p>Будь ласка, Максим Бурбак.</p>
<p>&nbsp;</p>
<p>17:58:08</p>
<p>БУРБАК М.Ю.</p>
<p>Шановні колеги, Юрій Віталійович! Ми вам дякуємо за змістовну доповідь стосовно тих подій, які відбувалися останнім часом в нашій країні. Я можу відкрито публічно заявити: нарешті маски знято, і вся фальш, яка відбувається в цьому залі останніх три роки була показана всьому українському народу. Тепер ми по-новому можемо усвідомити і осмислити ті історичні події, які відбувалися останнім часом у&nbsp; нашій країні.</p>
<p>Блокада Донбасу. Пам'ятаєте фракцію, яка весь час про це говорила? Як ми втратили нашу промисловість на тимчасово окупованій території, її віддали під управління Курченка – касира Януковича. Нарешті, ми тепер бачимо чому був такий шалений супротив спецконфіскації, яку пропонував "Народний фронт" і півтора роки тут її відстоював, і Генеральна прокуратура забрала гроші банди Януковича і персонально у Курченка.</p>
<p>Тепер ми розуміє кому потрібно було запалювати димові шашки і нашому колезі Тетеруку треба було їх виносити з цього залу. Тепер нам відомо чому було зірвано під час керування Одеською областю відкритий публічний міжнародний конкурс по приватизації "Одеського припортового&nbsp; заводу", тому що Курченко хоче його собі повернути, а його треба було&nbsp; зберегти.</p>
<p>Тепер ми розуміємо хто дестабілізував ситуацію в країні та виконував замовлення на зняття уряду Прем'єр-міністра Яценюка, хто це робив. Тепер нам зрозуміло, що ми тоді вчинили правильно, державницьке відповідальне рішення Прем'єр-міністра Яценюка врятувало державу і&nbsp; команда "Народного фронту"&nbsp; врятує повторно&nbsp; її зараз.&nbsp;</p>
<p>Ми вимагаємо від Генеральної прокуратури, СБУ та інших правоохоронних органів відновити силу закону і право в нашій країні, відкритий чесний суд. Ми будуємо правову державу, про що й говорить цей типаж на вулиці, то давайте діяти по закону, а не тікати від правосуддя. Ми&nbsp; вимагаємо від прокуратури відкритий публічний процес судовий і те, що... І ті, що сьогодні вчиняли незаконні дії, повинні відповідати, як і повинні нести політичну відповідальність ті, хто тут розказує про олігархів. Та я можу вам нагадати останній приклад – голосування за секретаря Чернівецької міської ради, смотрящего від Фірташа в Чернівцях під час Януковича. Як ці дві фракції, які тут поливали сльозами цю трибуну, піддалися на вмовляння колишніх "смотрящих" Януковича і проголосували за відновлення регіоналів в Чернівецькій міській раді. Ось ці ваші дії! Не розказуйте нам, не сійте політичну ворожнечу в державі і не годуйте людей політичним сміттям. Цього не станеться. "Народний фронт", наші колеги по коаліції…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>БУРБАК М.Ю. … зроблять все для того, щоб верховенство права і закону було відновлено, і зроблять все для того, щоб не було кровопролиття на вулицях. Слава Україні.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, я хочу ще раз повідомити, що це не розгляд законопроекту. (Зараз дам, я дам всім фракціям). Це не розгляд законопроекту. Зараз йдуть виступи від фракцій, і кожна фракція самостійно визначає, хто від неї буде виступати. Тому припиніть, будь ласка, інтриги.</p>
<p>Зараз одна хвилина репліка – Березюк. І "Опозиційний блок", як і всі фракції, я надам слово. Шурма після Березюка.</p>
<p>&nbsp;</p>
<p>18:01:58</p>
<p>БЕРЕЗЮК О.Р.</p>
<p>На жаль, коаліція і їхні посіпаки, які прекрасно працювали з попереднім режимом, в олігархічному угарі, перестрашені, що вперше їм на хвости стали інституції, які вони створили в страху перед людьми після Революції Гідності, НАБУ, ви сьогодні боретеся з тими, хто підтримує цю інституцію, в угарі і страху, тому що ви знаєте, що ви сіли на ті самі схеми, які були при попередньому режимі, і не хочете з них злазити. А на ваші хвости наступають люди, які вам не довіряють. Називайте когось, як хочете, але час завжди буде на боці української демократії.</p>
<p>І ми всі разом будемо захищати і боронити українську інституційну державу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Заключний виступ від фракції "Опозиційного блоку" Шурма. Потім заключне слово Луценка Юрія Віталійовича.</p>
<p>Включіть мікрофон. Ігор Шурма, будь ласка, 3 хвилини.</p>
<p>&nbsp;</p>
<p>18:03:11</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>Шановні колеги, я би попросив вас усіх вгамувати пристрасті тільки по одній причині: тому що ви тут всі чубитеся, а вас слухають мільйони громадян. Ви задумайтеся, їм завтра треба йти на роботу, їм завтра треба йти, кому в операційну, кому в школу, кому на ринок, з дітьми, з онуками. У різних є політичні погляди. А що їм говорити один з одним, якщо вони дивляться на Верховну Раду, яка розривається у протиріччі?</p>
<p>Я вам нагадаю 2014 рік. От в цьому квадраті сиділи люди від "Опозиційного блоку". Ви всі разом були, всі разом – триста чоловік. Ви всі несете політичну відповідальність за те, що сьогодні відбувається у державі. Але я навіть не про це. Я звертаюсь до вас, вгамуйтеся, схаменіться, не роздирайте Україну зсередини. Генеральний прокурор надав дані, незалежно на кого всі ці дані є, якщо є порушення закону, потрібно притягувати за його порушення. Якщо є на сьогоднішній день порушення законодавства з позбавлення громадянства Саакашвілі, то воно було і з порушенням, коли його надавали. Саакашвілі – це сьогодні один з небагатьох іноземців, який був вклинений у владу. І ми застерігали: краще дайте владу своїм фахівцям, а не давайте іноземцям.</p>
<p>Де сьогодні і Квіташвілі, де сьогодні є представників триста з Грузії, які займають керівні посади в Україні. Це все наступні кроки. Супрун не здала другий паспорт, вона є іноземка. Що відбувається? І саме основне. Я сьогодні дивлюсь на взаємні образи. Люди добрі, ви ж коаліція були! Сьогодні ви несете відповідальність. Якщо ви, той, хто є сьогодні, себе називає в опозиції і звертаєтесь до коаліції, ви узурпуєте владу, це означає, що ви вийшли з коаліції. Я призиваю "Самопоміч", "Батьківщину", всіх. Якщо ви вийшли з коаліції, позбавтесь своїх керівних посад в комітетах. Ви ж їх отримали завдяки своїй участі в коаліції, ви ж несете політичну відповідальність за те, що відбувається в державі. Віддайте свої посади заступників голів комітетів, секретарів. Переходьте в опозицію.</p>
<p>І наостанок я вам скажу одну таку річ. У мене є велике запитання, чи багато хто тут в залі любить Україну, чи він любить себе в Україні? Якщо ви любите Україну як державу, пошкодуйте тих людей, які вас обирали. Вони ні в чому не винні, не сійте ворожнечу, не сійте громадянське протистояння. Бо ззовні дуже багато людей хочуть, щоб ми своїми руками роздерли цю державу. Дякую.</p>
<p>&nbsp;</p>
<p>18:06:32</p>
<p>ГОЛОВУЮЧИЙ. Дякую вам.</p>
<p>Шановні колеги, я не попередив Генерального прокурора, що надам йому можливість для заключного слова, він вже поїхав виконувати свої обов'язки.</p>
<p>Я хочу вам сказати, колеги, що сьогодні під час обговорення, всі ці емоції, які були зранку, ми дали змогу повністю і задати запитання від фракцій, і задати запитання від депутатів, і виступити від фракцій. Це тривало майже дві години. І я хочу наголосити, що завтра ми продовжимо обговорення інших силових відомств. Тільки щоб не було образ, ми не зможемо по дві години давати кожному силовому відомству, ми просто не встигнемо до будь-яких питань порядку денного дійти. Тому я думаю, що ми будемо по годині завтра вислуховувати керівників. Я окремо ще раз запрошу керівників на завтрашнє ранкове засідання.</p>
<p>А зараз вечірнє пленарне засідання Верховної Ради України оголошую закритим. Завтра о 10-й годині ранку я запрошую всіх у зал для продовження нашої роботи.</p>
<p>Дякую. До побачення.</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>
<p>&nbsp;</p>

