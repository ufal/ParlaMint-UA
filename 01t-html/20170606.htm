Стенограма пленарного засідання
06 червня 2017
&nbsp;
<p align=center>ЗАСІДАННЯ СОРОК ДЕВ'ЯТЕ</p>
<p align=center>Сесійний зал Верховної Ради України</p>
<p align=center>06 червня 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>12:02:41</p>
<p>ГОЛОВУЮЧИЙ. Шановні колеги, прошу заходити в зал&nbsp; приготуватись до реєстрації.</p>
<p>Можемо переходити до реєстрації?&nbsp; Колеги, будь ласка,&nbsp; займіть робочі місця, і прошу провести реєстрацію.</p>
<p>&nbsp;</p>
<p>12:03:56</p>
<p>Зареєстровано 367 народних депутатів. Пленарне засідання&nbsp; Верховної Ради України оголошую&nbsp; відкритим.</p>
<p>Сьогодні день народження народного депутата&nbsp; України Семена Ігоровича Семенченка. Привітаємо з днем народження.</p>
<p>І сьогодні ми відзначаємо День журналіста, і я хотів би привітати наших колег журналістів з&nbsp; їхнім професійним святом. Неможливо уявити вільну Україну без українських журналістів. Ви завжди були на вістрі боротьби за нашу країну і біля багать в холодні лютневі ночі на Майдані, і в період АТО, і в той період, коли ми спільно проводили незворотні зміни в країні.</p>
<p>Хочу висловити особливу подяку хлопцям і дівчатам, які з нашими бійцями на передовій Донбасу під обстрілами ведуть життєпис нашої війни за незалежність, кожної хвилини ризикуючи своїм життям. Дякую вам усім від Верховної Ради і від усіх українців. І давайте привітаємо наших колег з їхнім професійним святом. Вітаємо вас, колеги. <i>(Оплески)</i></p>
<p>Шановні народні депутати, я хотів би зробити повідомлення на початку нашого засідання з приводу обрання Уповноваженого Верховної Ради з прав людини. Відповідно до закону, особи, які претендують на зайняття цієї посади, щоб відповідати спеціальним критеріям, які визначені Законом України про Уповноваженого Верховної Ради України, мають пройти спеціальну перевірку, відповідно до Закону України "Про запобігання корупції". Апаратом була проведена уся необхідна організаційна робота щодо виконання цієї вимоги, проведення спеціальної перевірки. Були надіслані вчасно відповідні запити до Національного агентства України з питань державної служби. І 2 червня ми одержали узагальнену інформацію про результати спецперевірки тих відомостей, що подали кандидати на заняття цієї посади. У цій узагальненій інформації зазначено, що з огляду на відсутність у НАЗК повної інформації щодо тих даних, які містяться в деклараціях кандидатів НАЗК, вважає за доцільне отримати додаткові відповідні підтвердження документів суб'єктів декларування або їх пояснення.</p>
<p>І фактично це ставить нас перед позицією, що спецперевірка є незавершена, НАЗК потребує додаткових пояснень і додаткових матеріалів від кандидатів на Уповноваженого Верховної Ради з прав людини. І все це обумовлює необхідність завершити процедуру спецперевірки, згідно з рекомендаціями НАЗК до винесення даного питання на розгляд у сесійній залі.</p>
<p><a name=_GoBack></a>Я хочу наголосити, що ми повинні діяти згідно закону, щоб не було жодних підстав подати в суд і оскаржити процедуру обрання Уповноваженого Верховної Ради з прав людини. І тому повинні дочекатись завершення перевірки, дати додаткові пояснення, які вимагає НАЗК, щоб ніхто не міг поставити під сумнів і відмінити рішення Верховної Ради України з приводу обрання Уповноваженого Верховної Ради з прав людини. Таким чином ми будем… Дочекаємось завершення спецперевірки.</p>
<p>А зараз ми переходимо до питань порядку денного. І день ми починаємо, як завжди у вівторок, з виступів від депутатських фракцій і груп, оголошення заяв, повідомлень і оголошень.</p>
<p>І я прошу усі фракції Верховної Ради України провести запис на виступ, щоб система "Рада" встановила послідовність виступаючих. Я прошу усіх провести запис і прошу усі фракції взяти участь в записі. Будь ласка, проводиться запис.</p>
<p>Радикальна партія, Ляшко Олег Валерійович. Будь ласка.</p>
<p>&nbsp;</p>
<p>12:09:06</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Я хочу привітати всю Україну з надзвичайно важливою перемогою на міжнародному фронті, це рішення минулого тижня Стокгольмського арбітражного суду, який відхилив претензії російського "Газпрому" до України на суму 54 мільярди доларів. За газовим контрактом, який у 2009 році був підписаний Тимошенко Юлією Володимирівною і її другом Президентом Росії Володимиром Путіним, Україна щороку переплачувала 6 мільярдів доларів.&nbsp;</p>
<p>Це вкрадені в українців гроші. Оскільки Стокгольмський арбітраж, це не Печерський районний суд і не будь-який інший, який пані Тимошенко може звинувачувати в замовності рішень, я сподіваюсь, що ні пані Тимошенко, ніхто інший в цьому залі не піддає сумніву рішення Стокгольмського арбітражу, я звертаюсь до Юлії Володимирівни.</p>
<p>Юля, верніть гроші, які ви вкрали в українців! Шість мільярдів доларів щороку по газовому контракту, який ви підписали із своїм другом Путіним! Сьогодні ви намагаєтесь довести, що це найкращий газовий контракт і що Україна від газового контракту тільки вигравала. У мене тоді просте питання, а покажіть, де тут інтерес українців? Найкращий газовий контракт, по якому з нас Росія вимагала 54 мільярди доларів, де тут інтерес українців?! Інтерес Путіна я бачу – газ по 500 доларів за тисячу кубів! Ваш інтерес бачу! А де інтерес українців?! Коли їх грабували по цьому контракту!</p>
<p>Ще один газовий контракт – це про транзит російського газу територією України. На 10 років укладена угода без права перегляду ставок! Ми вимагаємо переглянути і цей газовий контракт!</p>
<p>І, нарешті, третє. У зв'язку із підписанням Тимошенко і Путіним газового контракту, Янукович підписав ганебні Харківські угоди про отримання знижки на газ. Я вимагаю від Президента Порошенка внести до парламенту законопроект про денонсацію Харківських угод, які були підписані на виконання контракту газового Путіна і Тимошенко.</p>
<p>Газові угоди Юлії Тимошенко, Володимира Путіна – це фінансування російської армії, яка вбиває сьогодні наших людей на фронті! Газові угоди Тимошенко і Путіна –&nbsp; це найбільш корупційна змова, яку не знала історія людства! І за це треба відповідати! Відповідальність одна: верни вкрадені гроші! Щоб українці отримали те, що отримала сьогодні Росія.</p>
<p>Ну, і нарешті, газові угоди Тимошенко, Харківські угоди Януковича і Мінські угоди Порошенка – це однієї звенья цепи! Це антиукраїнські угоди, коли лідери не здатні захищати інтереси України.</p>
<p>&nbsp;</p>
<p>ГОЛОВУЮЧИЙ. Від Партії "Відродження" Кулініч Олег Іванович.</p>
<p>Біловол. Кулініч передає Біловолу. <i>(Шум у залі) </i>Перепрошую, пане Біловол. <i>(Шум у залі) </i></p>
<p>Я перепрошую, хвилина, репліка, будь ласка… <i>(Шум у залі) </i>Було згадане прізвище Тимошенко і репліка може бути тільки депутата, який згадувався. Якщо… Ні, репліка не передається.</p>
<p>Колеги, я прошу в залі заспокоїтись. Хочу нагадати, що депутат, згідно якого було вжиті образливі слова, має право на репліку. Передавати слово народний депутат не має права. Якщо вимагає Юлія Володимирівна слово, прошу виступити. Будь ласка, Юлія Володимирівна. <i>(Шум у залі)</i></p>
<p>&nbsp;</p>
<p>ТИМОШЕНКО Ю.В. Фракція була названа. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Колеги, давайте ми розберемося, хай виступає Біловол, ми розберемося.</p>
<p>Будь ласка, Біловол, виступайте.</p>
<p>&nbsp;</p>
<p>12:13:49</p>
<p>БІЛОВОЛ О.М.</p>
<p>Шановні народні депутати, шановні колеги! Я, користуючись нагодою, хотів би сьогодні від всього депутатського корпусу, від політичної партії "Відродження", від нашої групи привітати всіх наших журналістів з професійним святом – Днем журналіста, подякувати за вашу професійну титанічну працю, побажати вам міцного здоров'я, миру, заради розвитку нашої прекрасної України.</p>
<p>Наша група представлена з мажоритарщиків, ми працювали на округах і так співпало, що якраз на тому тижні відбувалися останні дзвоники у всіх школах нашої держави. І тому багато питань наші вчителі, батьки ставили до нас, до політиків, відносно створення опорних шкіл, які сьогодні так лунають з наших виступів. Ми вітаємо створення опорних шкіл, те, що започаткувало Міністерство освіти. Але сьогодні опорна школа – це сучасні комп'ютерні класи, це модернізація кабінетів фізики, це модернізація кабінетів хімії, саме головне це підняття заробітної плати.</p>
<p>І ми сьогодні звертаємося, коли ще не створені у нас ті умови для того, щоб вони існували, для того, щоб те, що ми сьогодні маємо наша високодостойна середня освіта держава повинна підтримати. І саме головне, це потребує фінансування з державного бюджету.</p>
<p>Я хочу привести єдиний приклад, ми пам'ятаємо як було з професійно-технічними училищами, коли вони були передані на місцеві бюджети і цим це закінчилось, переважна більшість їх була закрита, скорочена. І сьогодні деякі тільки працюють у нас у великих містах.</p>
<p>Друге питання, яке задавали, це питання у нас об'єднаних територіальних громад. Ми сьогодні починаємо розмовляти на проблему, проблема госпітальних округів в медицині. Якщо на сьогоднішній день ми не об'єднаємо наші зусилля і те, що Національна рада реформ забрала цю ініціативу і принесла в парламент, ми на сьогодні повинні підняти такі законодавчі ініціативи, щоб врятувати нашу систему охорони здоров'я. На сьогоднішній день створення госпітальних округів, які були нав'язані зверху не вирішують питання сполучення, залізнодорожнього сполучення, фаховості людей, модернізації. І на сьогоднішній день ми бачимо відтік і звільнення багатьох фахівців середньої і вищої ланки, які від'їжджають до країн Європи і Ізраїлю.&nbsp;&nbsp;</p>
<p>Тому, шановні народні депутати, я звертаюсь до вас, сьогодні ми, як ніколи, повинні підтримати нашу систему охорони здоров'я, сьогодні, як ніколи, ми повинні підтримати ті законодавчі ініціативи. Але сьогодні, як ніколи, ми повинні передати ці повноваження на місця, тому що реформа не вирішується, не нав'язується зверху, реформа починається знизу, а держава законодавчими ініціативами, фінансування повинна забезпечити ці процеси. Дякую за увагу.</p>
<p>&nbsp;</p>
<p>ГОЛОВУЮЧИЙ. Від "Народного фронту" Максим Бурбак. Будь ласка.</p>
<p>&nbsp;</p>
<p>12:17:05</p>
<p>БУРБАК М.Ю.</p>
<p>Шановні колеги! Шановний народе&nbsp; України!&nbsp; Перемога в Стокгольмському арбітражному суді – це&nbsp; підтвердження того, що&nbsp; стратегічний план Арсенія Яценюка щодо енергетичної незалежності України правильний. Своїм рішенням Стокгольмський арбітражний суд відновив справедливість і скасував кабальні умови договору, підписаного в 2009 році.</p>
<p>Шлях&nbsp; до цієї перемоги розпочався у 2014 році, коли&nbsp; Прем'єр-міністр Арсеній Яценюк доручив ініціювати позов до Міжнародного арбітражного суду. Тим, у кого коротка пам'ять, хочу нагадати події початку 2014 року. Не було грошей в казні, борги за газ перед російським "Газпромом" за той газ, який&nbsp; вкрала банда Януковича-Львочкіна понад 3 мільярди доларів, захмарна російська ціна, і газ не постачався без передоплати. Тоді було прийняте виважене&nbsp; державницьке політичне рішення – позиватися до "Газпрому".&nbsp; 47 мільярдів&nbsp; Україна не винна російському "Газпрому" і Путіну,&nbsp; це більше ніж один річний бюджет&nbsp; України, це тисяча доларів, яку мав би за контрактом заплатити кожен українець&nbsp; Путіну і російському "Газпрому", навіть той, що завтра народився би.</p>
<p>Ми перейшли на закупівлю необхідного газу у держав ЄС. Широкі і доступні субсидії для населення, початок реформи ринку&nbsp; природного газу, ламання олігархічних схем і реорганізація "Нафтогазу", нарешті, ми повинні розпочати повертати розподільчі мережі в державну і комунальну власність. Це ініціативи прем'єра Яценюка. Всі ці рішення були ухвалені лише завдяки політичній волі Арсенія Яценюка.</p>
<p>Далі. Цього тижня до включення в порядок денний стоять законопроекти щодо продовження реформи судової гілки влади. Добре, що дискусія почалася навколо створення антикорупційних судів. Але&nbsp; представники&nbsp; "Народного фронту" були і залишаються серед головних ініціаторів судової реформи. Ми підтримуємо створення антикорупційної палати у Верховному Суді. Зараз іде набір суддів Верховного Суду, і щоб&nbsp; не затягувати, давайте створимо палату Верховного Суду з питань антикорупції.</p>
<p>Далі. "Народний фронт" майже 2 роки відстоював повернення вкрадених Януковичем та його оточенням державних коштів. Ми, нарешті повернули півтора мільярди доларів&nbsp;&nbsp; від режиму спецконфіскації,<a name=Temp></a> і ми неодноразово наголошуємо, що ці гроші повинні піти на підтримку національної безпеки та підвищення добробуту громадян. Ми також пропонуємо направити 500 мільйонів гривень на інженерне облаштування кордону з Росією. Я підкреслюю, що за аналогічним українському&nbsp; проекту такі ж&nbsp; інженерні споруди на кордоні з Росією будує Литва та інші держави НАТО. Закритий кордон з Росією –&nbsp; це гарантія національної безпеки.</p>
<p>Крім того, "Народний фронт" пропонує, з конфіскованих грошей Януковича виділити 250 мільйонів гривень на створення і фінансування національного стартап-фонду України. Це фонд для розробок в ІТ-галузі, який направлений на вирішення найбільш національних економічних, соціальних проблем. Такі фонди успішно працюють і приносять користь у США, Франції, Індії та в інших країнах. Наші талановиті хлопці та дівчата повинні отримати можливість розвивати українську ІТ-галузь, тут отримати роботу і принести користь нашій економіці в своїй країні.</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>БУРБАК М.Ю. Національною безпекою є і візовий режим з Росією. "Народний фронт" звертається до парламенту, підтримати законопроект і, врешті-решт, ввести візовий режим з країною-агресором. Після того, як буде введений безвізовий режим в ніч з 11 до 12 червня, наші громадяни зможуть вільно подорожувати Європою. Але, нам треба зробити все для того, щоб візовий режим з країною-агресором було введено.</p>
<p>І на останок, вітаю наших колег з четвертої гілки влади з професійним святом, з днем журналіста. Сьогодні в Україні безпрецедентні умови для вільного слова, єдине, що заважає, це існування цілої мережі прокремлівських медіа, які свідомо спотворюють реальність, прагнуть сіяти хаос, чвари і зневіру.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я хочу внести роз'яснення. Отже, якщо згадане прізвище в образливій манері, депутат має право на репліку так само, якщо згадана фракція. Я дав доручення Апарату Верховної Ради України, щоб вони по стенограмі подивилися, чи була згадана фракція. Якщо фракція була згадана, я надам слово для репліки, якщо фракція не була згадана, слово може надатися тільки депутату, згідно якого був згаданий у виступі.</p>
<p>Наступне, колеги, ми неодноразово мали тут з вами домовленість, що коли фракції записуються, записуються всі, і сама система "Рада" визначає послідовність виступів. Сьогодні ми знову бачимо просто спробу маніпуляцій не записуватися, а потім апелювати до Регламенту, що кожна фракція має право виступу. Це нечесно, це нечесно до своїх колег. І я, коли звертався до депутатів, чи ніхто не заперечує, всі підтримали цю ідею. Я вважаю, це неправильна знову тенденція, і це маніпуляція в залі, коли не відбувається запис. Коли стенограму мені повідомлять, тоді я прийму відповідне рішення.</p>
<p>Зараз я запрошую до слова від фракції "Самопоміч" Березюка Олега Романовича.</p>
<p>Поки йде Олег, пане Олег, я надам вам час, подивився Апарат по стенограмі, було згадано тільки прізвище, фракція загадана не була.</p>
<p>Будь ласка,&nbsp; Олег Романович.</p>
<p>&nbsp;</p>
<p>12:22:32</p>
<p>БЕРЕЗЮК О.Р.</p>
<p>Відбудова, розбудова держави є велика справа. Великою справою назвав побудову держави Блаженіший Любомир Гузар, не простою. По дорозі до цієї відбудови є перемоги і є поразки. Однією з найбільших шкод по дорозі до відбудови держави є накопичення матеріальних благ політичними силами, які руйнують велику справу.</p>
<p>Через те, що вони руйнували цю велику справу протягом останніх 25 років, а особливо останні 15, вона пограбована і кинута у війну. З першого травня до вчорашнього дня загинуло 18 воїнів Збройних Сил України. А яка тактика української верховної влади щодо війни? З ким вони розмовляють? З ким ведуть перемовини? На користь кого? Ворога чи на користь українського народу і українського воїна? Чому до сьогоднішнього дня в цьому парламенті немає закону реальності – Закону про окуповані території? Які поставлять точки над "і"&nbsp; і скажуть, що ворог прийшов на нашу землю, і наші люди позбавлені прав на цій території, а ми воюємо проти віковічного ворога.</p>
<p>Сьогодні ми всі згадуємо Стокгольмський арбітражний суд. Так, це ще один доказ, що українська влада протягом останніх 15 років не була на боці українських людей, а служила ворогу, бо він заробляв на українських людях.</p>
<p>Але я хочу запитати, а який арбітражний суд буде судити українську владу, яка прийняла "Роттердам плюс" вже минулого року, і український люд заплатив це своїми грошима. Не сваріться, 80 відсотків з вас в одній&nbsp; партії, в партії олігархів,&nbsp; які працюють на російського ворога.</p>
<p>Давайте приймемо&nbsp; Закон про антикорупційний суд, і сядуть ті, які мають сидіти, а не маніпулюйте палатами, які будуть залежними від влади олігархів. Давайте приймемо Закон про окуповані території і захистимо українських людей, давайте, давайте приймемо Закон про вибори до Верховної Ради на пропорційній основі з відкритими списками, щоб в списках не було тих олігархів, які&nbsp; потім програють суди в Стокгольмському суді.</p>
<p>Сьогодні міжнародна громадськість стає на захист українців більше, аніж українська влада. Але…</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>БЕРЕЗЮК О.Р. Але, шановні депутати всіх фракцій, але ми з вами, ми з&nbsp; вами сьогодні робимо велику справу – справу&nbsp; побудови української держави в непростий час. Будуймо і не біймося&nbsp; стати на горло своєї пісні! Хай це буде пісня українського люду, який&nbsp; переможе в війні з ворогом і стане&nbsp; багатим, заможним, і вірити він буде&nbsp; у свою владу, яка буде чесна перед ним і відкрита.</p>
<p>&nbsp;</p>
<p>ГОЛОВУЮЧИЙ. Від "Опозиційного блоку" Олександр Вілкул.&nbsp;</p>
<p>&nbsp;</p>
<p>12:26:32</p>
<p>ВІЛКУЛ О.Ю.</p>
<p>Шановний народе України! Шановні народні депутати! Годину тому закінчилося засідання Погоджувальної ради. Сенсації не буде, порядок денний знов пустий. Ми розцінюємо його як імітацію трудової діяльності, відведення уваги від болючих проблем, які&nbsp; сьогодні є в країні.</p>
<p>Позиція нашої фракції, головне, що повинно бути в порядку денному, це пакет законів по виходу з&nbsp; кризи. Але перед тим треба заслухати звіт&nbsp; уряду і розглянути програму. Це наша принципова вимога.</p>
<p>Акцентую увагу: треба робити програму виходу з кризи, а не дорожню карту" виконання вимог МВФ, коло чого зараз і точаться основні дискусії.</p>
<p>Ми є свідками стрімкої деіндустріалізації країни. За останні роки зникли цілі галузі промисловості. В автомобільній з восьми підприємств залишилося два, авіабудування зупинено, у суднобудуванні та космічній галузі надвеликі проблеми. Цей сумний перелік можна продовжувати, але це все – робочі місця, наповнення бюджету та Пенсійного фонду, про що зараз іде дискусія.</p>
<p>Поки що 8 мільйонів українських мігрантів наповнюють пенсійні фонди та бюджети інших країн. В ситуації, коли на одного працюючого приходиться один пенсіонер, важко взагалі говорити про реформу Пенсійного фонду як таку. Тому першим кроком Пенсійної реформи повинен стати запуск економіки і створення нових робочих місць, що дасть можливість повернути українців з-за кордону.</p>
<p>Замість цього влада&nbsp; заохочує зростання радикалізму в державі, що проявляється у захопленні обласних та міських рад, зухвалому наступі на опозицію, фактично, терорі. Як приклад – ганебний напад&nbsp; на жінку-депутата Наталію Королевську на форумі "Жінки за мир", який стався в Одесі, вона може реально втратити зір. Як завжди, винних немає, радикалам можна все!</p>
<p>Спроби перейменування вулиць та площ в угоду радикально налаштованій частині суспільства, що приводить до зростання напруги в державі в цілому. Визволитель Києва генерал Ватутін навіть не підпадає під ваш закон про декомунізацію.</p>
<p>Вимагаємо припинити тиск на опозицію, в тому числі, в стінах парламенту, розслідувати&nbsp; напад на представника "Опозиційного блоку" і дати відповідну оцінку правоохоронними органами.</p>
<p>Ще раз наголошую на позиції нашої фракції: всі зусилля парламенту повинно&nbsp; концентрувати на підготовці законів по виходу з кризи, в тому числі підтримати соціально значимі законопроекти щодо 2 мільйонів переселенців, які сьогодні залишаються поза увагою влади. Дякую за увагу.</p>
<p>&nbsp;</p>
<p>ГОЛОВУЮЧИЙ. Від групи "Воля народу" Литвин Володимир Михайлович. З трибуни, будь ласка.</p>
<p>&nbsp;</p>
<p>12:29:55</p>
<p>ЛИТВИН В.М.</p>
<p>Шановний Голово, шановні колеги, схоже, мова ненависті у нас знову починає домінувати у Верховній Раді України. Я думаю, той, хто був на окрузі і працював, він підтримає мене в тому, що те, про що ми сьогодні говоримо, воно цікавить людей, як газети минулого тижня. Тим більше, що в них немає можливості цих газет купувати і читати. Водночас конкретні проблеми, які печуть людям, вони абсолютно не переймаються владою.</p>
<p>Про що я кажу, конкретний приклад. Сьогодні люди в Баранівському і в інших районах Житомирської області знову блокують дороги, правда, там доріг немає – є напрямки, через те, що вчергове відбувається забруднення річок Хомора і Случ.</p>
<p>Рік тому назад трапилась ця подія. Я як народний депутат, куди люди не зверталися, в місцеві органи влади – реакція нуль. Місяць тому назад з цієї трибуни я знову апелював до Кабінету Міністрів України: будь ласка, наведіть порядок. Ні, забруднення, катастрофа екологічна продовжується.</p>
<p>Справа в тім, що високі достойники в Києві цю воду не п'ють. Справа в тім, що вони переймаються великими реформами, а, мовляв, тут прості українці турбують їх своїми власними проблемами.</p>
<p>Тому від імені людей я сьогодні знову заявляю вимогу. Перше: дати публічну інформацію, хто є власником підприємств, зокрема Понінківської картонно-паперової фабрики, які скидають нечистоти в річку. Дати доручення Кабінету Міністрів, відповідним відомствам провести очищення води, виділити необхідні&nbsp; кошти і врешті-решт створити нормальні сприятливі умови для життя людей.</p>
<p>Я прошу вкотре це звернення вважати депутатським запитом. Завтра люди збираються приїхати сюди вже до Києва, щоб блокувати Кабінет Міністрів і Верховну Раду. Невже ми не можемо вирішити цю проблему? Але я думаю, що оскільки вона не вирішується, хтось дуже "високий" в Києві прикриває це підприємство і потурає цьому по суті справи бандитизму.</p>
<p>&nbsp;</p>
<p>ГОЛОВУЮЧИЙ. "Блок Петра Порошенка". Шинькович Андрій Васильович передає Березенкові слово. З трибуни, будь ласка.</p>
<p>&nbsp;</p>
<p>12:32:49</p>
<p>БЕРЕЗЕНКО С.І.</p>
<p>Шановний головуючий! Шановні колеги! хотів від імені фракції принагідно привітати журналістів з професійним святом. Завдяки у тому числі і вашій роботі ми маємо можливість іти по шляху реформ. Якраз про одну з таких реформ ми хотіли б говорити сьогодні.</p>
<p>Сьогодні народні депутати повинні зробити перший крок&nbsp; в реалізацію реформи медичної галузі і підтримати включення до порядку денного доопрацьованого та скомпонованого законопроекту, який дозволить&nbsp; фундаментально модернізувати медицину в Україні.</p>
<p>Нагадаю, три тижні тому фракція "Блоку Петра Порошенка"&nbsp; просила не включати запропоновані урядом і МОЗом законопроекти до порядку денного, тому що вони були недопрацьовані депутатським залом і не мали шансу пройти в&nbsp; сесійну залу.&nbsp; Саме тому фракція попросила ініціювати створення&nbsp; робочої групи, яка за три тижні&nbsp; досить вдало&nbsp; і змістовно&nbsp; змогла закласти&nbsp; законодавчий фундамент для&nbsp; переходу від&nbsp; радянської медичної системи до прогресивної сучасної західної.&nbsp; Завдання&nbsp; медичної реформи ускладнює дуже&nbsp; обмежений часовий лаг її прийняття. Відповідний закон необхідно ухвалити ще&nbsp; протягом шостої сесії,&nbsp; інакше Міністерство охорони здоров'я&nbsp; не зможе закласти необхідні кошти у бюджет на наступний рік, що, в свою чергу, зірве&nbsp; втілення&nbsp; реформи хоча б частині первинної медицини.</p>
<p>Депутати не мають право залишити суспільство з застарілою і малоефективною системою охорони здоров'я, яка сьогодні&nbsp; досі продовжує діяти. Тому вже цього тижня проект закону, вірніше, проекти законів, два закони – 6327 і 6329 – повинні подолати перше читання і піти на прискорене доопрацювання до другого.</p>
<p>Варто наголосити, що попри поспіх у підготовці, проект реформи дійсно високої якості. Над розробкою працювала найкраща команда фахівців в медичній царині, представники Міністерства охорони здоров'я, багато наших колег депутатів, за що ми їм окремо дякуємо. Члени Національної ради реформ, представники Кабміну, Багато пропозицій вніс особисто Президент України.</p>
<p>Запропоновано новий підхід у формуванні бюджету, відбуватиметься відмова від утримання ліжко-місць в лікарнях, натомість гроші слідуватимуть безпосередньо за пацієнтом. Заплановано, що сума коштів, яка піде за пацієнтом вже найближчим часом, буде не менше ніж 110 доларів на пацієнта, і поступово протягом років буде збільшуватись. Такий індивідуальний підхід працює у провідних країнах світу, що забезпечує високоякісні медичні послуги. Тепер в українській лікарні медичні працівники зможуть на первинній ланці отримати від 10 до 23 тисяч гривень вже з 1 січні 2018 року.</p>
<p>Наголошую, що попри фундаментальні зміни медицина залишається безкоштовною для всіх учасників АТО та збережуться пільги для незахищених верств населення. Всі громадяни України матимуть право на гарантований пакет медичних послуг.</p>
<p>Шановні колеги, це дійсно важлива реформа, яку очікує вся країна. При цьому парламент повинен проявити максимальну злагодженість та оперативність у прийнятті ключових рішень…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>БЕРЕЗЕНКО С.І. Десять секунд. Тому фракція "Блоку Петра Порошенка" закликає всіх колег бути відповідальними та приділити максимальну увагу для докорінного оновлення та трансформації галузі охорони здоров'я в Україні.</p>
<p>Дуже дякую і прошу підтримати законопроекти для включення в порядок денний.</p>
<p>&nbsp;</p>
<p>ГОЛОВУЮЧИЙ. Дякую. Як тільки уряд їх подасть в парламент, ми їх сьогодні ж включимо в порядок денний сесії.</p>
<p>Зараз від фракції "Батьківщина" Тимошенко Юлія Володимирівна. І хвилина на репліку, поскільки було згадано її прізвище. Будь ласка.</p>
<p>&nbsp;</p>
<p>12:36:35</p>
<p>ТИМОШЕНКО Ю.В.</p>
<p>Зараз я звертаюся до народу України, до людей, які слухають зараз засідання парламенту. Перше, що я хочу сказати, це є фактом, який знає більшість людей в Україні.</p>
<p>Україною сьогодні править безпрецедентна за своєю цинічністю корумпована мафія та також пустодзвони, які за гроші і преференції її обслуговують, тріпаючи язиками всяку чуш.</p>
<p>Саме тому я хотіла би сказати, що всі порядки денні засідання Верховної Ради, засідання уряду спрямовані на лобістські, абсолютно корупційні цілі і речі. І я не погоджуюся, що порядок денний на сьогодні пустий. Ні, він не пустий на цей тиждень. Він має тут, в порядку денному, корупційну приватизацію державної спиртової галузі. Він має саме тут, в порядку денному, під назвою так звана судова реформа позбавлення людей останніх прав в судах, а крім того списання з їх рахунків грошей, майна, власності за будь-яку заборгованість перед державою без відома людей. І багато інших –&nbsp; пенсійних реформ, "охорони здоров'я" (в лапках), реформи енергоринку, реформи газового ринку – все спрямовано на знищення української нації.</p>
<p>І я розумію, що "Батьківщина", і я особисто у цієї мафії, яка об'єднала старе оточення олігархічне Януковича і нове оточення старого олігарха Порошенка, в одну команду проти "Батьківщини", проти мене особисто. І саме тому вони сьогодні намагаються використати рішення Стокгольмського суду щодо газового контракту 2009 року щодо дискредитації опозиційної партії "Батьківщина" і мене особисто.</p>
<p>Саме тому для людей я хотіла би дати декілька важливих фактів. По-перше, у мене в руках вирок Януковича-Кірєєва проти мене. Ви підозрюєте, що Янукович, Кірєєв, Азаров, Пшонка мої друзі? Відкрийте, це є в Інтернеті, на 14-й сторінці чітко сказано, що в 2009 році ціна на природній газ після підписання контракту 2009 року була 232 долара 98 центів. Це&nbsp; доведений судом Кірєєва факт! І тому брехня, про переплати 450 доларів – це брехня.</p>
<p>Наступне. Сьогодні український газ народу України продається по 285 доларів за тисячу кубічних метрів. На 50 доларів дорожче ніж після контракту 2009 року. І це означає, що як тільки цю владу народ викине в небуття, буде порушена кримінальна справа, я переконана, проти тих, хто встановив 285 доларів. Ціни 450-500 при моєму управлінні ніколи в житті не було!</p>
<p>Наступне, принцип "бери або плати". Принцип цей в 2009 році був типовим у контракті у всіх країн, які споживали російський газ – в Німеччині, Чехії, Польщі, Словаччині і так далі, у всіх! Але в 2011 році було антимонопольне розслідування Європейської комісії. І Європейська комісія визнала цей пункт абсолютно політичним і споживання монопольних прав "Газпрому" в політичних цілях.</p>
<p>Після того Німеччина, Чехія, Польща, інші країни відмінили принцип "бери або плати" в судо…</p>
<p>&nbsp;</p>
<p>ГОЛОВУЮЧИЙ. 30 секунд, завершуйте.</p>
<p>&nbsp;</p>
<p>ТИМОШЕНКО Ю.В.&nbsp; …в судовому або досудовому порядку. Так само зробила Україна.</p>
<p>А те, що переплачено Януковичем, а саме: суд з'ясував, що Януковичем в 2011-2013 році щось переплачено, - то всупереч контракту, який підписаний! І тоді за це мусить відповідати міністр економіки Януковича, який це підписував і повернути гроші державі!</p>
<p>А всі, хто сьогодні намагається це використати в політичних цілях…</p>
<p>&nbsp;</p>
<p>ГОЛОВУЮЧИЙ. Колеги, час для виступів від фракцій і груп завершений. Але перед тим, як перейти до порядку денного, я хочу сказати, що в президію надійшла заява про оголошення перерви від двох фракцій: від фракції "Народного фронту" і "Блоку Петра Порошенка". Але автори готові замінити перерву на виступ від трибуни. І після того ми відразу переходимо до питань порядку денного.</p>
<p>І я запрошую до слова голова фракції "Блоку Петра Порошенка" Артура Герасимова. Будь ласка, пане Артуре.</p>
<p>&nbsp;</p>
<p>12:42:02</p>
<p>ГЕРАСИМОВ А.В.</p>
<p>Шановний Андрію Володимировичу, шановні колеги! Ось цей контракт. Я хочу вам нагадати, що коли він був підписаний, на жаль, вся країна не могла дізнатися, і тільки завдяки українським журналістам, яких я щиро вітаю сьогодні зі святом, цей контракт став відкритим. Фактично Стокгольмський арбітраж днями звільнив український народ з-під ярма газового контракту з "Газпромом". Підкреслюю, незалежна міжнародна судова інстанція прийняла рішення, які відновлюють справедливість. Тепер Україна не оплачуватиме неотриманий газ за принципом "бери або плати". Бо уявіть собі, ми мали платити за те, що навіть не надходило в Україну, а ціна на енергоресурс не буде більше інструментом тиску і шантажу з боку Росії. Рішення Стокгольмського арбітражу доводять абсолютну необґрунтованість контракту України з "Газпромом", підписаним колишнім Прем'єр-міністром Юлією Володимирівною Тимошенко.</p>
<p>Деякі базові речі цього контракту. Ціна – 450 доларів. Іноземні ЗМІ на сьогодні дають інформацію, і крім цього це підтверджено експертами, що за ці роки Україна переплатила майже 18 мільярдів доларів. Ми не отримали через положення цього контракту на транзиті майже 12 мільярдів доларів. Тому, тому я хочу сказати, що з огляду на це ми звертаємося і закликаємо Комітет з національної безпеки і оборони, а також антикорупційний комітет негайно викликати колишнього Прем'єр-міністра Юлію Тимошенко і розглянути питання державної зради і корупційної складової газового контракту 2009 року. Розглянути публічно, розглянути відкрито і після того надати всім нам інформацію, що там було. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Репліка, одна хвилина, і переходимо до питань порядку денного.</p>
<p>Будь ласка, одна хвилина.</p>
<p>І, колеги, прошу заходити в зал, через хвилину ми переходимо до питань порядку денного.</p>
<p>Будь ласка, одна хвилина, Тимошенко.</p>
<p>&nbsp;</p>
<p>12:44:22</p>
<p>ТИМОШЕНКО Ю.В.</p>
<p>Дуже приємно було з цієї трибуни слухати від колишнього регіонала, від людини, у кого вбивці такий як "Моторола" і такий як, по суті… Безлер, Безлер&nbsp; працював помічником, розстрілював людей, непогано було слухати про державну зраду.</p>
<p>Але я хочу вам сказати зараз абсолютно чітко, що подання, позов до Стокгольмського арбітражу подавався цією бандою лише по 2011, 2012 і 2013 роках. Якщо були переплати в 2009-у, чому вони не подали? Тому це переплати Януковича, і довели вони їх тільки тому, що це суперечило контракту.</p>
<p>І зараз я хочу чітко і ясно сказати, що якщо будете слухати зраду, то Петра Порошенка за те, що, працюючи міністром економіки в уряді Януковича, він допустив переплату по цьому контракту всупереч контракту грошей Російської Федерації. І зараз продовжує…</p>
<p>&nbsp;</p>
<p>ГОЛОВУЮЧИЙ. 30 секунд. Дякую.</p>
<p>Отже, колеги, на початку порядку денного стоять питання, які мали би об'єднати зал. І, я сподіваюся, що ми зможемо досить ефективно і швидко пройти.</p>
<p>Хочу наголосити, що сьогодні є досить значний блок питань включення в порядок денний сесії. Поміж них надзвичайно важливих питань і різних фракцій, і урядових.</p>
<p>Те ж хочу наголосити, ми чекаємо і, можливо, вже принесли в Апарат Верховної Ради законопроекти урядові про реформу галузі охорони здоров'я. Як тільки їх принесуть, ми їх поставимо на голосування для включення в порядок денний сесії. Але перед тим як розпочати цей блок, пропонується два питання, які на моє переконання зможуть об'єднати зал і ми переходимо до розгляду першого з них. Це є проект Закону про внесення зміни до статті 31 Закону України "Про реабілітацію інвалідів в Україні" щодо транспортного обслуговування осіб з інвалідністю (номер 6155 і 6155-1).</p>
<p>І я прошу підтримати розгляд за скороченою процедурою. Прошу проголосувати, прошу підтримати. Колеги, прошу підтримати розгляд за скороченою процедурою, голосуємо.</p>
<p>&nbsp;</p>
<p>12:47:04</p>
<p>За-176</p>
<p>Рішення прийнято.&nbsp;</p>
<p>І я запрошую до доповіді народного депутата&nbsp; України Бурбака Максима Юрійовича,&nbsp; будь ласка.</p>
<p>&nbsp;</p>
<p>12:47:20</p>
<p>БУРБАК М.Ю.</p>
<p>Шановні народні депутати, законопроект 6155 підготовлений з метою встановлення&nbsp; рівних можливостей одержання реабілітаційних послуг людьми з інвалідністю незалежно від місця&nbsp; розташування реабілітаційної&nbsp; установи. Для цього пропонується надати можливість реабілітаційним установам, які територіально розміщені в містах, забезпечити безплатним транспортним обслуговуванням людей з інвалідністю, які проходять у них реабілітацію. Йдеться про можливість забезпечити проїзд людини з інвалідністю від вокзалу до реабілітаційної установи і у зворотному напрямку.&nbsp;&nbsp; На сьогодні відповідно до статті 31 Закону про реабілітацію таке право мають лише&nbsp; реабілітаційні установи, розміщені в сільській місцевості.&nbsp; Законопроект не потребує додаткових видатків, оскільки право надавати такі транспорті послуги вже передбачено в положеннях про реабілітаційні установи в межах коштів, які виділяються на утримання реабілітаційної установи. Законопроект розроблений за підтримки Міністерства соціальної політики&nbsp; на базі їх законопроекту 5001.&nbsp;&nbsp; Прошу підтримати законопроект за основу і в цілому.</p>
<p>Шановні народні депутати, від себе наголошую, що законопроект не стосується питання пільгового проїзду відповідних категорій осіб в міському, приміському і міжміському транспорті. В законопроекті йдеться про те, що реабілітаційна установа власним автобусом привезе людину з інвалідністю від вокзалу до реабілітаційної установи і в зворотному напрямку. Прошу вас&nbsp; підтримати за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Так, на жаль, з поважних причин немає автора альтернативного законопроекту. І&nbsp; тому я надаю слово для співдоповіді&nbsp; голові Комітету у справах ветеранів, учасників бойових дій Третьякову Олександру Юрійовичу.&nbsp;</p>
<p>Будь ласка, пане Олександр.</p>
<p>&nbsp;</p>
<p>12:49:04</p>
<p>ТРЕТЬЯКОВ О.Ю.</p>
<p>Шановні народні депутати, як вже було сказано, законопроектом 6155 пропонується надати можливість реабілітаційним установам незалежно від місця їх розташування, у сільській місцевості чи у місті, забезпечити транспортним обслуговуванням людей з інвалідністю, які знаходяться у них на реабілітації. Законопроектом 6155-1 додатково пропонується, зокрема, відновити всі пільги, які були раніше, які прийняті, які обрані законопроектом 76. Головне науково-експертне управління підтримує прийняття обох законопроектів у першому читанні. Але законопроект 6155 пропонується прийняти у першому читанні та в цілому.</p>
<p>Хочу відмітити, що водночас, акцентую увагу на те, що на розгляді у Верховній Раді України знаходиться законопроект 2069, підготовлений комітетом, який комплексно вирішує це питання. Прошу підтримати рішення комітету та прийняти законопроект за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. І прошу провести запис: два – за, два – проти.</p>
<p>Мельник Сергій Іванович, будь ласка.</p>
<p>&nbsp;</p>
<p>12:50:38</p>
<p>МЕЛЬНИК С.І.</p>
<p>"Блок Петра Порошенка" підтримує зазначений законопроект. Хочу сказати, що на сьогоднішній день діє норма по центрам, які розташовані в сільській місцевості. Але всі решта центри, які проводять реабілітацію, вони сьогодні проводять, безкоштовно довозять. Для того, щоб не було зауважень у фінансової інспекції і можливість передбачати це в кошторисах, даним законопроектом це питання врегульовується. Прошу підтримати даний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Романова Анна Анатоліївна, "Самопоміч".</p>
<p>&nbsp;</p>
<p>12:51:14</p>
<p>РОМАНОВА А.А.</p>
<p>Прошу передати слово колезі Роману Семенузі.</p>
<p>&nbsp;</p>
<p>12:51:18</p>
<p>СЕМЕНУХА Р.С.</p>
<p>Фракція "Самопоміч" буде підтримувати законопроект 6155. Але життя людей з інвалідністю це довга і надскладна дистанція з надвеликими перешкодами, з якими стикаються українці фактично щодня. Незручні або взагалі відсутні пандуси, низько-функціональні протези та неякісні візочки, відсутність будь-якої якісної реабілітації, дорогі ліки. І це не вичерпний перелік реалій, з яким&nbsp; стикаються щодня тисячі українців. Варто зазначити, що сьогодні осіб з інвалідністю в Україні нараховується близько 2,5 мільйонів, з них майже півмільйона&nbsp; дітей.</p>
<p>Більше того, також варто сказати, про те, що з початку війни, україно-російської війни, таких осіб збільшилось аж на 100 тисяч. Це означає, що Україні вкрай потрібне оновлене сучасне комплексне законодавство щодо розв'язання проблем реабілітації таких осіб.</p>
<p>На жаль, даний законопроект&nbsp; є надто вузьким. В ньому пропонуються гармонізувати законодавство з реаліями, а саме: передбачити надання транспортних послуг осіб з інвалідністю. Однак, автори законопроекту, не зазначаючи, які витрати передбачаються на додаткове обслуговування осіб з інвалідністю, цим проектом передбачають перекладання фінансування або на реабілітаційну установу, або на органи місцевого самоврядування.</p>
<p>Шановні колеги, взагалі спостерігається з 2016 року дивний тренд: з кожним законом центральна влада намагається передати якомога більше видатків на органи місцевого самоврядування, водночас навіть немає дискусії про розширення податкової бази для насичення, збільшення доходів місцевих бюджетів. Я думаю, що цей закон має бути доопрацьований між першим і другим читанням, щоб зрозуміти в який фінансовий спосіб забезпечити справді важливу потребу для людей з інвалідністю. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, через три хвилини відбудеться голосування, тому я прошу, запрошую депутатів в зал.</p>
<p>Зараз надаю слово Балицькому Євгену Віталійовичу.</p>
<p>&nbsp;</p>
<p>12:53:12</p>
<p>БАЛИЦЬКИЙ Є.В.</p>
<p>Прошу передать слово Папиеву Михаилу.</p>
<p>&nbsp;</p>
<p>12:53:27</p>
<p>ПАПІЄВ М.М.</p>
<p>Дякую. Шановні народні депутати, шановні телеглядачі, які дивляться прямий ефір! Цей законопроект, який вносить зміни до Закону України "Про реабілітацію інвалідів в Україні", є важливим законопроектом, і я хотів би наголосити на тому, що йде мова не тільки про цей, 6155, а є ще альтернативний законопроект, який подано нашою колегою, народним депутатом України Наталією Королевською, і він в розгляді буде наступний.</p>
<p>Я хотів би проінформувати всіх народних депутатів України про те, що сьогодні в силу об'єктивних причин автор другого альтернативного законопроекту не зможе доповідати його внаслідок ганебного акту, який&nbsp; відбувся в Одесі, коли здійснено було напад на народного депутата України, на нашого колегу. Я просив би, щоб ми відреагували відповідно до норм чинного законодавства України, бо народний депутат України є представником українського народу відповідно до Конституції України, Тим більше,&nbsp; це особа, яка здійснює повноваження держави. Нам треба&nbsp;&nbsp; поставити&nbsp; сьогодні заслон перед оцими радикалами, які&nbsp; абсолютно в порушення всіх норм чинного законодавства України здійснюють насилля над народними депутатами України.</p>
<p>Шановні колеги, ці законопроекти, які сьогодні розглядаються, треба&nbsp; підтримувати, і "Опозиційний блок" буде підтримувати в першому читанні за основу. І треба в першому читанні саме чому? Тому що всі законопроекти звучать&nbsp; гарно, але&nbsp; немає головного –&nbsp; немає джерел фінансування. І коли написано в Пояснювальній записці, що ці законопроекти не потребують додаткового фінансування, це неправда. Бо в реабілітаційній установі має державний бюджет або місцеві бюджети&nbsp; скомпенсувати ці витрати, бо це є обов'язок держави. І саме ми таку пропозицію будемо пропонувати&nbsp; до другого читання. Тому пропоную голосувати за основу, а до другого читання у нас є пропозиції і зауваження. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, від&nbsp; Радикальної партії Андрій Лозовий, дві хвилини.</p>
<p>І, колеги, це заключний виступ, після цього переходимо до голосування. Я прошу всіх депутатів запросити в зал.</p>
<p>Будь ласка, Андрій Лозовий.</p>
<p>&nbsp;</p>
<p>12:55:40</p>
<p>ЛОЗОВОЙ А.С.</p>
<p>Андрій Лозовий, Радикальна партія Ляшка.</p>
<p>Сократ, Олександр Македонський, Гай Юлій Цезар, апостол Павло, Мольєр, лорд Байрон, кардинал Рішельє, Карл V, Наполеон Бонапарт, Густав Флобер, Альфред Нобель,&nbsp; Федір Достоєвський,&nbsp; Папа Пій IХ, Вінсент ван Гог – всіх цих людей об'єднувала страшна хвороба – епілепсія.</p>
<p>У світі нині на епілепсію хворіє один процент населення Землі, приблизно це 65 мільйонів людей. На території України нині з цією&nbsp; хворобою живе 450 тисяч людей. 450 тисяч наших співгромадян, наших братів і сестер українців. На жаль, визначити причину цієї хвороби майже неможливо. Медикаментозне лікування помагає у 50 відсотках, у&nbsp; 60 в кращому випадку і є надзвичайно коштовним. Є варіанти хірургічного втручання, яке надзвичайно дороге і теж не завжди ефективне. Більшість людей з тих наших громадян, які мають таку страшну хворобу, вони мусять з цим жити. Найстрашніше, що жодних симптомів нападу не існує, вони трапляються раптово.</p>
<p>Розумні люди у Сполучених Штатах розробили незамінну річ для тих людей, які страждають на епілепсію, це браслет Embrace. Я особисто знаю родину, де замовили для сина, який має таку страшну хворобу, такий браслет. Замовити його можна у Сполучених Штатах, коштує він приблизно 6 тисяч гривень. Ці люди собі це можуть дозволити, але, на жаль, не кожна українська людина, де є така хвороба, може собі дозволити навіть 6 тисяч гривень. Тому я закликаю Міністерство охорони здоров'я, Кабмін забезпечити державну програму забезпечення тих людей, які хворіють на епілепсію, браслетами Embrace.</p>
<p>А тепер саме головне: коли ця родина моїх знайомих, де син хворіє, надзвичайно талановитий молодий…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд, завершуйте.</p>
<p>&nbsp;</p>
<p>ЛОЗОВОЙ А.С.&nbsp; …де він хворіє&nbsp; на таку страшну хворобу, замовили цей браслет, заплатили гроші, чекали два місяці, поки він приїде із Сполучених Штатів. Коли їм нарешті цей… довгождана річ, яка необхідна цьому хлопцю, щоб більш-менш нормально жити, щоб жити як нормальна людина, щоб рідні могли знати, бо цей браслет повідомляє рідних про приступи, про симптоми і в багатьох випадках може врятувати людині, хворій на епілепсію, життя, виявилося, що у світі є декілька країн, де …</p>
<p>&nbsp;</p>
<p>ГОЛОВУЮЧИЙ.&nbsp; Переходимо до прийняття рішення, колеги. Я прошу всіх займати свої місця. <i>(Шум у залі)</i></p>
<p>Будь ласка, прошу заходити в зал, займати робочі місця.&nbsp;</p>
<p>Колеги, не виходимо, а заходимо в зал.</p>
<p>Колеги, тільки було від голови комітету прохання прийняти за основу і в цілому. Давайте 30 секунд дамо, Олександр Третьяков, щоб він підтвердив цю позицію. Будь ласка, Третьяков.</p>
<p>&nbsp;</p>
<p>12:59:16</p>
<p>ТРЕТЬЯКОВ О.Ю.</p>
<p>Дуже дякую. Шановні народні депутати, законопроект 6155 касается всього-на-всього 8 реабілітаційних установ, 8. Якщо ми не приймемо цей законопроект за основу і в цілому, то інваліди влітку не зможуть нормально доїхати до них.</p>
<p>Мінсоцполітики знайшло додаткові кошти. Комітет провів всі переговори з місцевою владою, де знаходяться ці 8 установ. Я дуже прошу Верховну Раду підтримати даний законопроект за основу і в цілому. Ще раз кажу, це тільки 8 установ по даному закону. Мінсоцполітики, ще раз повторюю, знайшло кошти. Ми провели переговори з місцевою владою, всі дуже просять прийняти даний законопроект за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>В нас присутній є представник Мінсоцполітики. Буквально 30 секунд, дайте свою позицію. Включіть мікрофон Федорович Наталії.</p>
<p>&nbsp;</p>
<p>13:00:26</p>
<p>ФЕДОРОВИЧ Н.В.</p>
<p>Дякую сердечно. Я тільки хочу уточнити, що всі ті 8 реабілітаційних установ мають свої служби перевезення, і мова йде про те, щоб вони мали право перевозити не лише по місту громадян того міста, де вони розташовані, але і також тих, хто приїжджає з інших міст на реабілітацію. Тобто мова не йде про додаткові видатки. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, колеги, всі ситуації є роз'яснені. І я за пропозицією комітету ставлю на голосування проект Закону про внесення зміни до статті 31 Закону України "Про реабілітацію інвалідів в Україні" щодо транспортного обслуговування осіб з інвалідністю, спочатку 6155, за основу і в цілому. Прошу проголосувати. Прошу підтримати, колеги. Голосуємо. Прошу проголосувати.</p>
<p>&nbsp;</p>
<p>13:01:28</p>
<p>За-309</p>
<p>Закон прийнято. Я говорив, це закон, який об'єднає зал.</p>
<p>І ми переходимо до наступного не менш важливого закону про забезпечення фінансування місцевих виборів. Колеги, дуже важливий законопроект, який вносить зміни до бюджету (6431), і ми переходимо до його розгляду.</p>
<p>Проект Закону про внесення змін до Закону України "Про Державний бюджет України на 2017 рік" (щодо забезпечення фінансування місцевих виборів). І я прошу підтримати його розгляд&nbsp; за скороченою процедурою, колеги. Голосуємо за скорочену процедуру.</p>
<p>&nbsp;</p>
<p>13:02:20</p>
<p>За-197</p>
<p>Рішення прийнято.</p>
<p>І я запрошую до доповіді&nbsp; народного депутата України Князевича Руслана Петровича.</p>
<p>&nbsp;</p>
<p>13:02:33</p>
<p>КНЯЗЕВИЧ Р.П.</p>
<p>Дякую. Шановні колеги, шановний пане Голово, я намагатимусь бути дуже коротким і лапідарним.&nbsp;&nbsp;</p>
<p>Справа в тім, що Центральна виборча комісія звернулася до&nbsp; мене як до голови&nbsp; профільного комітету з проханням&nbsp; підтримати їхню ініціативу щодо необхідності&nbsp; внесення змін&nbsp; до Закону України про Державний бюджет на 2017 рік в частині збільшення видатків на субвенції місцевим&nbsp; бюджетам щодо&nbsp; проведення місцевих виборів.&nbsp; Ви знаєте, що&nbsp; ми передбачили відповідну кількість коштів ще&nbsp; під час прийняття бюджету в сумі 20 мільйонів гривень, але життя внесло свої корективи і станом&nbsp; от на цей момент цих коштів&nbsp; вже немає.</p>
<p>Більше того, ви знаєте, що&nbsp; вже найближчої неділі відбудеться низка&nbsp; позачергових виборів, які ми з вами призначили, це 21 буде обиратися сільський голова, один голова селищної, один – міський. І навіть на ці вибори коштів, на превеликий жаль, немає, тому територіальним виборчим комісіях доводиться працювати в борг, надаючи відповідні гарантійні листи з подальшою оплатою&nbsp; &nbsp;відповідних послуг.</p>
<p>Крім цього&nbsp; станом на цей момент до Центральної виборчої комісії звернулося вже 34… звернулися обласні державні адміністрації щодо призначення 34 перших виборів в об'єднаних територіальних громадах.&nbsp; До кінця року за інформацією, яка&nbsp; надходить&nbsp; до ЦВК, і таких виборів пропонуватиметься призначити в 503 об'єднаних територіальних громадах.</p>
<p>Тому, безумовно, якщо ми готові і далі йти шляхом добровільного об'єднання територіальних громад і проведення перших виборів в таких громадах, це наш з вами обов'язок – збільшити відповідний бюджет Центральної виборчої комісії, внести зміни до Закону про Державний бюджет в частині субвенції місцевим бюджетам.</p>
<p>Я думаю, що це позаполітичне рішення, але разом з тим, всі політичні партії, політичні фракції зацікавлені в тому, щоб процес місцевих виборів відбувався ритмічно і у відповідності до законодавства. Прошу підтримати цю ініціативу. Дякую.</p>
<p align=center>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>13:04:34</p>
<p>ГОЛОВУЮЧИЙ. Дякую, шановний колего.</p>
<p>Будь ласка, слово для співдоповіді надається голові підкомітету Комітету з питань бюджету Івану Куліченку. Будь ласка, пане Іване, до слова вас.</p>
<p>&nbsp;</p>
<p>13:04:49</p>
<p>КУЛІЧЕНКО І.І.</p>
<p>Шановні народні депутати, запрошені, Комітет з питань бюджету 24 травня розглянув проект Закону номер 6431. Прийняття законопроекту, як було зазначено, обумовлене необхідністю проведення позачергових місцевих виборів і перших виборів у об'єднаних територіальних громадах. Для реалізації такої мети запропоновано збільшити на 272,3 мільйони гривень обсяг субвенцій на проведення місцевих виборів, збільшивши на таку ж суму доходи загального фонду державного бюджету, а саме надходження збору під час набуття права власності на легкові автомобілі. Таким чином пропозиції змін до державного бюджету є збалансованими.</p>
<p>Водночас проект закону не в повній мірі відповідає вимогам нормотворчої техніки, що спонукало до внесення комітетом пропозицій редакційного та техніко-юридичного характеру.</p>
<p>Зважаючи на зазначене, зазначений комітет ухвалив таке рішення: рекомендувати Верховній Раді законопроект 6431 за результатами розгляду у першому читанні прийняти за основу та в цілому як Закон з урахуванням пропозицій, викладених у листі висновку комітету. Відповідно комітету разом з Головним юридичним управлінням при оформленні відповідного закону належить внести необхідні редакційні та техніко-юридичні правки, пов'язані із зазначеним рішенням комітету. Прошу підтримати рішення комітету.</p>
<p>&nbsp;</p>
<p>ГОЛОВУЮЧИЙ. Дякуємо вам за ваш виступ.</p>
<p>Шановні колеги, є потреба обговорювати цей технічний? Є.</p>
<p>Будь ласка, прошу записатися від фракцій для обговорення.</p>
<p>Будь ласка, Сергій Євтушок передає слово пану Кириленку. Будь ласка, Іване Григоровичу, вас до слова.</p>
<p>&nbsp;</p>
<p>13:06:49</p>
<p>КИРИЛЕНКО І.Г.</p>
<p>Іван Кириленко, фракція "Батьківщина". Я звертаюся і до автора законопроекту, і звертаюся до профільного комітету, і звертаюся до колег по залу.</p>
<p>Шановні колеги! Зрозуміло, що процес іде незворотній, громади об'єднуються, чи добровільно, чи примусово,&nbsp; це вже деталі. І зрозуміло, що об'єднаним громадам треба наступний бюджет. Передаються багато функцій, багато повноважень і передаються нові джерела фінансування. Ми розуміємо, що в цьому році процес повинен бути завершений, він іде прискорено. І кожне подання до Центральної виборчої комісії змушує ЦВК приймати рішення.</p>
<p>Є пропозиція така. Ми підтримаємо, "Батьківщина", голосування позитивним за однією умовою. Друзі! Влітку є куди витрачати ці майже 300 мільйонів. Нам завжди не вистачає на оздоровлення дітей. Нам завжди не вистачає на відпустки вчителям. Нам не вистачає на підручники, починається навчальний рік, а підручників немає. Нам не вистачає коштів на дороги, на підготовку до зими. Є пропозиція підтримати цей законопроект. Але умова одна: провести вибори восени, наприклад, жовтень-листопад, і не 34 громади, а доповідач сказав, що це буде стосуватися вже 500 громад. Провести їх один раз, а не десять раз на рік проводити 30-40 громад, і гроші весь час множаться, множаться, витрачаються саме на виборчу компанію. Потратити економно один раз. Провести вибори один раз. І провести саме восени. А в літку раціонально з бюджету витратити гроші на ті речі, що я сказав. За таких умов "Батьківщина" підтримає цей законопроект. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо, шановний колега.</p>
<p>Будь ласка. Передає пану Купрієнку народний депутат Вовк слово, від Радикальної партії.</p>
<p>Прошу вас, пане Купрієнко.</p>
<p>&nbsp;</p>
<p>13:08:49</p>
<p>КУПРІЄНКО О.В.</p>
<p>Олег Купрієнко, Радикальна партія Олега Ляшка.</p>
<p>Шановні колеги! Дійсно, важливо те, що ми в бюджет вносимо зміни, видаємо гроші на вибори. Тому що об'єднання громад, децентралізацію ми оголосили давно і говоримо, що це треба робити.</p>
<p>Велике питання до влади, а що, тільки зараз дізнались про те, що треба ці вибори проводити? Що тільки зараз дізнались про те, що вибори треба проводити чуть не кожної неділі, щоб фінансувати ЦВК, щоб без роботи не сиділо? Ті, які вже припинені повноваження сім років тому, продовжують отримувати зарплати, премії і таке інше. Про що думала влада, коли бюджет приймали?!</p>
<p>Радикальна партія Олега Ляшка буде підтримувати відповідні зміни. Але зверніть увагу, номер законопроекту 6431! Шість тисяч чотириста тридцять перший! А як же ті законопроекти про зміни до бюджету, наприклад, по фінансуванню інститутів Амосова і Шалімова, які під номером 5723, п'ять тисяч сімсот, до цього часу не розглядаються в залі? Де фінансування наших медиків, які роблять надскладні, найсучасніші? Не профінансовано вже з червня місяця! Нема чим платити зарплати, нема чим платити комуналку! Люди масово звільняються, не прості люди, фахівці в галузі медицини! Ті, які серця пересаджують простим людям! А ми не даємо їм фінансування, не даємо зарплати!</p>
<p>Тому, шановні колеги, треба, звісно, голосувати за зміну до бюджету, щоб дати гроші на вибори. Але давайте будемо мудрими і державницькими мужами, і спочатку думати про тих, хто рятує наші життя, хто рятує здоров'я людей! І робити все як мінімум по черзі, і розглядати законопроекти.</p>
<p>І я закликаю керівництво Верховної Ради повернутися і розглянути законопроект 5723.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка, народний депутат Федорук від "Народного фронту". Шановні колеги! Від "Народного фронту" з місця, будь ласка, прошу.</p>
<p>&nbsp;</p>
<p>13:11:03</p>
<p>ФЕДОРУК М.Т.</p>
<p>Шановні народні депутати! Шановні колеги! Федорук, 201 виборчий округ, "Народний фронт".</p>
<p>Фракція "Народного фронту", безумовно, буде підтримувати даний законопроект, адже розпочата урядом Яценюка і продовжена урядом Гройсмана децентралізація, підвищення ролі місцевих громад в житті нашої держави дає гарні результати. Ми пересвідчуємося в цьому постійно.</p>
<p>І те, що сьогодні колеги практично зі всіх фракцій підтримують даний законопроект, підтримують реформу децентралізації, говорить про те, що вона буде незворотною. У нас з вами залишилося не так багато часу для того, щоб провести саме цю реформу в частині добровільного об'єднання громад, адже через рік про це буде говорити, або робити це буде надзвичайно важко, тому що країна вступить в процес виборів Президента і Верховної Ради.</p>
<p>Тому я закликаю всіх підтримати даний законопроект і дати можливість десяткам, а можливо і сотням об'єднаних громад провести перші вибори, а в необхідних випадках провести і позачергові вибори тих рад чи тих голів, в яких є необхідність. Фракція "Народного фронту" підтримує цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякуємо за висловлену позицію.</p>
<p>Будь ласка, народний депутат Долженков від "Опозиційного блоку". Прошу увімкнути мікрофон.</p>
<p>&nbsp;</p>
<p>13:12:51</p>
<p>ДОЛЖЕНКОВ О.В.</p>
<p>Шановні громадяни, шановні колеги, багато чутно в цих стінах про децентралізацію, про добровільне об'єднання територіальних громад. А які ж це добровільні об'єднання територіальних громад, якщо до їх створення були внесені зміни до Бюджетного кодексу України, у відповідності до яких забрали у територіальних громад селищ, міст, сіл податок на доходи фізичних осіб, передавши його на районний рівень і на рівень об'єднаних територіальних громад. Це не є добровільним об'єднання територіальної громади, це є примусовим об'єднанням територіальної громади, оскільки відповідні плани перспективного розвитку територій, які затверджуються центральним органом виконавчої влади, Кабінетом Міністрів. Про яку добровільність тут може йти мова?</p>
<p>Тому фракція "Опозиційний блок", не підтримуючи ту концепцію децентралізації, яка була запроваджена чинною владою, оскільки нічого спільного з добровільністю цих об'єднаних територіальних громад не має, за виключенням окремих дуже незначних випадків, а в фінансовому плані взагалі, ми не можемо підтримувати і ці вибори. Тому що фактично ці зміни законодавчі призводять до того, що зганяють ці міста, селища і села в об'єднані територіальні громади для того, щоб вони отримали хоч якось фінансове забезпечення, оскільки 50 відсотків бюджетного фінансового забезпечення –&nbsp; це бюджети місцеві, ПДФО,&nbsp; який фактично цинічно забрала зазначена влада. Це ПДФО –&nbsp; 25 відсотків, яких позбулося з 2015 року міста, села та селища.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, від "Самопомочі" народний депутат Семенуха.</p>
<p>&nbsp;</p>
<p>13:14:42</p>
<p>СЕМЕНУХА Р.С.</p>
<p>Шановні колеги! Шановна пані головуюча! "Самопоміч" буде підтримувати цей законопроект. Безумовно, вибори в об'єднаних територіальних громадах – важливий крок по зміцненню і розвитку органів місцевого самоврядування.</p>
<p>Проте, я хочу привернути шановних колег увагу до зовсім іншого, але не менш важливого моменту, пов'язаного з місцевим самоврядуванням.&nbsp; Ще&nbsp; 3 лютого цього року, на превеликий жаль, пішов з життя міський голова міста Луцька, обласного центру, найзахіднішої області України, Микола Романюк. З тих часів фактично міська рада напівпаралізована. Тільки сьогодні тітушня оточила Луцьку міську раду і заважає працювати.</p>
<p>Я хочу задати публічно питання Голові Верховної Ради, парламенту, профільному комітету, чому і досі через 4 місяці після смерті міського голови Верховна Рада не виконала свій обов'язок, не призначила вибори, позачергові вибори міського голови в місті Луцьк. Тільки легітимні вибори повернуть порядок і спокій в місто Луцьк.</p>
<p>Тому ми закликаємо парламент і профільний комітет негайно розглянути це питання і призначити…</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>13:15:56</p>
<p>ГОЛОВУЮЧИЙ. Отже, колеги, зараз голова комітету підсумує, і ми через хвилину переходимо до голосування. Я дуже прошу усіх народних депутатів запросити в зал і секретаріат Верховної Ради, і голів фракцій. Зараз одна хвилина, Руслан Князевич, і переходимо до голосування. Не виходіть, а, навпаки, заходіть в зал, колеги.</p>
<p>Будь ласка, Руслан Князевич.</p>
<p>&nbsp;</p>
<p>13:16:14</p>
<p>КНЯЗЕВИЧ Р.П.</p>
<p>Дякую, шановний пане Голово.</p>
<p>Шановні колеги, оскільки до мене зверталися виступаючі з приводу того, щоби Центральна виборча комісія не призначала місцеві вибори на літній період, то я можу вам сказати, що, що стосується позачергових місцевих виборів, то призначає їх Верховна Рада, і це наше з вами право – призначати на той чи інший період часу. І, якщо ми не визначмося на користь літа, це відповідно вже точно не буде літо, а буде осінь.</p>
<p>Що стосується перших виборів в об'єднаних територіальних громадах, 503 з них – це тільки наміри обласних державних адміністрацій. Ці ще наміри не здійснені і вони тільки можуть бути зреалізовані після того, як будуть відповідно внесені зміни до бюджету. Цей процес займе кілька місяців, і тільки після того Центральна виборча комісія буде здійснювати ті повноваження, які належать їй за законом.</p>
<p>Що стосується тих 34 об'єднаних громад, по яких вже є звернення, яке датовано ще 24 квітня, то Центральна виборча комісія, вона не може просто на власний розсуд визначатися щодо термінів. Але, я думаю, що, зважаючи на побажання сесійної зали, ми можемо їм передати такі рекомендації і вони повинні будуть,&nbsp; напевно, прислухатися до наших рекомендацій взамін на…</p>
<p>&nbsp;</p>
<p>ГОЛОВУЮЧИЙ. Руслан, додати час? 30 секунд,&nbsp; будь ласка, завершіть і голосуємо.</p>
<p>&nbsp;</p>
<p>КНЯЗЕВИЧ Р.П. Але в будь-якому випадку нам треба приймати це законодавче рішення, бо&nbsp;&nbsp; без нього ми не можемо далі рухатися. А як тільки воно буде прийняте, ми будемо чітко визначатися щодо дат і щодо відповідних видів виборів. Дякую.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Отже, переходимо до прийняття рішення. Прошу усіх зайняти робочі місця. І я ставлю на голосування проект Закону про внесення змін до Закону&nbsp; України "Про Державний бюджет&nbsp; України на 2017 рік" (щодо забезпечення фінансування місцевих виборів) (номер 6431) за пропозицією&nbsp; комітету за основу і в цілому з урахуванням пропозицій комітету.&nbsp; Прошу проголосувати і прошу підтримати, колеги, голосуємо. Прошу голосувати. З пропозиціями Князевича, з пропозиціями комітету і з пропозиціями, які озвучив Князевич.&nbsp;</p>
<p>&nbsp;</p>
<p>13:18:44</p>
<p>За-271</p>
<p>Закон прийнятий. Ми виділили необхідне фінансування для проведення місцевих виборів.</p>
<p>Тепер, колеги, ми переходимо до улюбленого нашого розділу це є до включення до порядку денного сесії. І, як завжди, я буду послідовно ставити кожен законопроект, а зал буде визначатися. Наголошую, це тільки включення в порядок денний сесії.</p>
<p>І я починаю з першого проекту Закону про внесення змін до деяких законодавчих актів України (щодо зовнішньополітичного курсу України)(6470). Колеги, законопроектом визначається і чітко фіксується, що для України зовнішньополітичної діяльності є ключовим набуття членства в Організації Північно-Атлантичного договору, це законопроект, який чітко декларує і який чітко демонструє вступ, бажання вступу України в НАТО. Я прошу підтримати включення його в порядок денний сесії, а якщо буде ваша воля, ми зможемо його після обіду і розглянути. Прошу проголосувати, прошу підтримати 6470. Голосуємо, колеги, прошу підтримати.</p>
<p>&nbsp;</p>
<p>13:20:22</p>
<p>За-260</p>
<p>Рішення прийнято.</p>
<p>Колеги, не буде заперечень, щоб ми його після обіду сьогодні і поставили на розгляд, ми маємо право? Нема заперечень, згода, після обіду ми поставимо його на розгляд. По фракціях прошу включити.</p>
<p>"Блок Петра Порошенка" – 115, "Народний фронт" – 72, "Опозиційний &nbsp;блок" – 0, "Самопоміч" – 20, Радикальна партія – 19, "Батьківщина" – 12, "Воля народу" – 6, "Партія "Відродження" – 0.</p>
<p>Отже, переходимо до наступного 6281 проект Закону про внесення зміни до статті 19 Регламенту Верховної Ради України (№ 6281).</p>
<p>Колеги, це є ініціатива наших колег, народних депутатів, голів комітетів про скасування перерви, колеги. Я прошу підтримати і показати українському народу, що український парламент працездатний і буде працювати активно і дієво.</p>
<p>Прошу підтримати 6281, лишень включення в порядок денний сесії, прошу проголосувати, прошу підтримати.&nbsp; Голосуємо колеги. Прошу підтримати.</p>
<p>&nbsp;</p>
<p>13:21:55</p>
<p>За-195</p>
<p>195 – за.</p>
<p>Я хочу сказати меседж народним депутатам. Якщо хтось із вас думає, що я на такій віддалі чую, про що ви кричите, той глибоко помиляється, спеціально для того… Не чую, так, не чую. Спеціально для того мною було прийнято радикальне управлінське рішення про відкриття тут переходу, щоб ви могли підійти і мене проінформувати. Поважайте рішення голови парламенту, краще підійдіть і повідомте. А ми переходимо… Колеги, я на завершення ще раз спробую це поставити на голосування.</p>
<p>Наступний проект Закону 6232. Прошу зайти в зал, приготуватись… Отже, ми переходимо до проекту Закону про внесення змін до Господарського процесуального кодексу України, Цивільного процесуального кодексу України, Кодексу адміністративного судочинства України та інших законодавчих актів (6232 і 6232-1). Прошу проголосувати, прошу підтримати, тільки включення в порядок денний сесії, прошу проголосувати.</p>
<p>&nbsp;</p>
<p>13:23:29</p>
<p>За-250</p>
<p>Рішення прийнято.</p>
<p>Наступний: проект Закону про конституційне провадження (6427 і&nbsp; 6427-1). Лишень включення&nbsp; у порядок денний сесії. Прошу проголосувати. Голосуємо, колеги, 6427 і 6427-1, включення у порядок денний сесії. Голосуємо.</p>
<p>&nbsp;</p>
<p>13:24:10</p>
<p>За-231</p>
<p>Рішення прийнято.</p>
<p>Наступний –&nbsp; 6406: проект Закону про внесення змін до деяких законодавчих актів України щодо приведення у відповідність до вимог Конституції України діяльності Конституційного Суду України. 6406 –&nbsp; включення у порядок денний сесії.</p>
<p>Прошу голосувати, колеги, прошу підтримати включення у порядок денний сесії, 6406. Голосуємо, прошу підтримати.</p>
<p>&nbsp;</p>
<p>13:24:53</p>
<p>За-213</p>
<p>Рішення не прийнято.</p>
<p>Наступний… Я буду відкладати ті, які не пройшли. Наступний –&nbsp; 6335. По ньому є узгодження? Є, так.</p>
<p>Отже, я ставлю наступний проект&nbsp; Закону про внесення змін до Закону України "Про запобігання корупції" щодо удосконалення порядку організації роботи Національного агентства з питань запобігання корупції 6335 включення у порядок денний сесії. Прошу проголосувати, прошу підтримати. Голосуємо.</p>
<p>&nbsp;</p>
<p>13:25:43</p>
<p>За-144</p>
<p>Рішення не прийнято.</p>
<p>Наступний: проект Закону про внесення змін до Закону України "Про судоустрій і статус суддів". Номер 6529, включення&nbsp; у порядок денний сесії. Прошу проголосувати, прошу підтримати. Голосуємо, колеги, 6529.</p>
<p>&nbsp;</p>
<p>13:26:15</p>
<p>За-186</p>
<p>Рішення не прийнято.</p>
<p>Наступний, 6303, це є проект Закону про внесення змін до деяких законодавчих актів України щодо захисту інвесторів від зловживань на ринках капіталу, (6303).</p>
<p>Прошу проголосувати, прошу підтримати про включення у порядок денний сесії.</p>
<p>&nbsp;</p>
<p>13:27:04</p>
<p>За-225</p>
<p>Один голос!</p>
<p>Я ще раз поставлю, колеги, 6303, включення у порядок денний сесії. Прошу проголосувати, прошу підтримати. Прошу голосувати.</p>
<p>&nbsp;</p>
<p>13:27:29</p>
<p>За-218</p>
<p>Рішення не прийнято.</p>
<p>Наступний, проект Закону про внесення змін до деяких законодавчих актів України щодо вдосконалення корпоративного управління юридичних осіб, акціонером (засновником, учасником) яких є держава (6428).</p>
<p>Включення у порядок денний сесії. Прошу проголосувати, прошу підтримати. Голосуємо! Голосуємо 6428.</p>
<p>&nbsp;</p>
<p>13:28:12</p>
<p>За-215</p>
<p>Комп'ютер перестав працювати, шановні колеги. Скільки "за"? 215. Рішення не прийнято.</p>
<p>Я прошу технічних працівників, в нас виключилися монітори на комп'ютерах. Прошу перевірити. <i>(Шум у залі)</i> Це – кібератака, але ми її відіб'ємо.</p>
<p>Колеги, я пропустив 6027. 6027 – це проект Закону про внесення змін до деяких законодавчих актів України щодо підвищення довіри між банками та їх клієнтами. 6027. Включення в порядок денний сесії. Прошу проголосувати, прошу підтримати. 6027. Голосуємо, колеги. Прошу підтримати.</p>
<p>&nbsp;</p>
<p>13:29:18</p>
<p>За-237</p>
<p>Рішення прийнято.</p>
<p>Наступний: 6428. Це є проект Закону… Голосували.</p>
<p>5445: проект Закону про демонополізацію та впровадження ринкових засад функціонування спиртової галузі. Номер 5445. Включення в порядок денний сесії. Прошу проголосувати. Прошу підтримати. Прошу підтримати. Голосуємо.</p>
<p>&nbsp;</p>
<p>13:30:08</p>
<p>За-192</p>
<p>Рішення не прийнято.</p>
<p>Наступний. 6517 наступний, колеги. Прошу приготуватись. Це є проект Постанови про Звернення до Європейського Парламенту щодо запровадження додаткових торговельних преференцій ЄС товарам, походженням з України. 6517, включення в порядок денний сесії. Прошу проголосувати. Прошу підтримати. Голосуємо. Голосуємо, колеги.</p>
<p>&nbsp;</p>
<p>13:31:01</p>
<p>За-283</p>
<p>Рішення прийнято.</p>
<p>Наступний: 6327 і 6327-1. Проект Закону про державні фінансові гарантії надання медичних послуг та лікарських засобів. Колеги, хочу наголосити, це, власне, один з тих&nbsp; законопроектів, про які всі наголошували на Погоджувальній раді про їхню підтримку, про реформу в галузі охорони здоров'я.</p>
<p>Прошу всіх зайняти робочі місця і взяти участь в голосуванні, отже прошу підтримати медичну реформу. Прошу підтримати 6327, 6327-1 включення в порядок денний сесії. Прошу проголосувати. Прошу підтримати.</p>
<p>&nbsp;</p>
<p>13:32:02</p>
<p>За-247</p>
<p>Рішення прийнято.</p>
<p>Наступний: 6329 і 6329-1. Проект Закону про внесення змін до Бюджетного кодексу України.</p>
<p>Колеги, прошу зорієнтуватися&nbsp; і прошу проголосувати, прошу підтримати включення в порядок денний сесії&nbsp; 6329 і 6329-1. Голосуємо, колеги.</p>
<p>&nbsp;</p>
<p>13:32:45</p>
<p>За-249</p>
<p>Рішення прийнято.</p>
<p>Я хотів би подякувати депутатам, робочій групі, яка була зініційована "Блоком Петра Порошенка", які доопрацювали, і спільно з іншими фракціями… <i>(Шум у залі)</i> І "Народним фронтом", і "Самопоміччю"&nbsp; за солідарну спільну позицію. Колеги, це, справді, був важливий крок, і він демонструє нам, що ми здатні вийти на&nbsp; позитивне рішення. І я був би прихильником, щоб буквально в середу розглянули, і цього тижня поставили вже на голосування. <i>(Шум у залі)</i></p>
<p>&nbsp;Колеги, без комітету я поставити не зможу. Якщо комітет, можливо, в перерві розгляне, ми зможем навіть після обіду перейти до розгляду.</p>
<p>Я даю доручення комітету чимшвидше&nbsp; розглянути, чимшвидше розглянути законопроекти, щоб ми невідкладно змогли перейти до їхнього розгляду. І, колеги, не розходьтеся, я поставлю ще деякі законопроекти на повернення. Колеги, не розходьтесь, я деякі законопроекти поставлю повторно, зокрема про перерву у засіданні Верховної Ради України.</p>
<p>Колеги, я дуже вас закликаю зараз зайняти робочі місця і підтримати ініціативу, підтримати ініціативу, щоб ми працювали без перерви. Ми домовились попередньо, що ми зможемо домовитись, що на першому етапі ми скасуємо перерву 12-12.30 тільки в четвер. І наступним ми поставимо також в порядок денний сесії 6440, який є подібний по звучанню і по значенню.</p>
<p>Я ще раз прошу всіх змобілізуватись, я ще раз ставлю пропозицію включати в порядок денний сесії 6281. Це проект Закону про внесення зміни до статті 19 Регламенту Верховної Ради. І прошу проголосувати, прошу підтримати. Голосуємо, колеги. Прошу підтримати скасування перерви 12-12:30. Голосуємо, колеги, прошу підтримати.</p>
<p>&nbsp;</p>
<p>13:35:21</p>
<p>За-205</p>
<p>Ми вже близько. Зараз поставлю 6440, але ви мені дайте хоча б назву цього законопроекту, напишіть мені.</p>
<p>Колеги, іще я поставлю з тих, які не пройшли, я поставлю ще раз на голосування… 6406. Там бракувало кілька голосів, колеги. Я прошу змобілізуватись.</p>
<p>Я ще раз поставлю пропозицію включення в порядок денний сесії, проект Закону про внесення змін до деяких законодавчих актів України щодо приведення у відповідність до вимог Конституції України діяльність Конституційного Суду України (6406). Там не вистачило буквально кілька голосів.</p>
<p><i>(Шум у залі)</i></p>
<p>&nbsp;Було 213. Колеги, я ставлю ще раз включення в порядок денний сесії 6406. Прошу проголосувати, прошу підтримати. Голосуємо. Прошу підтримати.</p>
<p>&nbsp;</p>
<p>13:36:38</p>
<p>За-186</p>
<p>Рішення не прийнято.</p>
<p>Наступний…&nbsp; Колеги, звернулись до мене ряд депутатів, що є подібний Закон про Регламент Верховної Ради України щодо підвищення ефективності проведення пленарних засідань (6440). І на вимогу народних депутатів я ставлю пропозицію включення його в порядок денний сесії. 6440. Хто підтримує включення в порядок денний сесії прошу проголосувати. Прошу проголосувати. 6440.</p>
<p>&nbsp;</p>
<p>13:37:22</p>
<p>За-205</p>
<p>Рішення не прийнято.</p>
<p>Ще, колеги, 6303, ми мали 218 голосів. 218 ми мали. І 6428&nbsp; ми мали 215 голосів. Отже, колеги, прошу приготуватись, я ще раз поставлю на голосування. Прошу змобілізуватись.</p>
<p>Наголошую, проект Закону про внесення змін до деяких законодавчих актів України щодо захисту інвесторів від зловживань на ринках капіталу (6303). Отже, я ще раз ставлю його, пропозицію включення в порядок денний сесії. Прошу проголосувати, прошу підтримати. Включення в порядок денний сесії. Прошу підтримати. Голосуємо.</p>
<p>&nbsp;</p>
<p>13:38:22</p>
<p>За-203</p>
<p>Рішення не прийнято.</p>
<p>І 6428 мав 218 голосів, це проект Закону про внесення змін до деяких законодавчих актів України щодо вдосконалення корпоративного управління юридичних осіб, акціонером. Отже, я ставлю ще раз пропозицію включення в порядок денний сесії 6428.</p>
<p>Прошу проголосувати. Прошу підтримати. Будь ласка, 6428 голосуємо.</p>
<p>&nbsp;</p>
<p>13:39:03</p>
<p>За-206</p>
<p>Рішення не прийнято.</p>
<p>Колеги, ми пройшли всі, ми всі пропозиції озвучили, колеги.</p>
<p>Я хочу ще зробити одне повідомлення. У нас зараз є кілька законопроектів в другому читанні. Вони дуже короткі і вони максимально об'єднуючи. Але перед тим до мене було звернення від цілого ряду депутатів, щоб ми питання парковок перенесли ближче.</p>
<p>Я хочу перепитатись, щоб зараз ми перенесли ближче його? Це було звернення, ми домовились, що плакат буде знятий, але я поставлю це на голосування. Цей законопроект є в порядку денному, просто він стоїть пізніше.</p>
<p>І на вимогу групи народних депутатів зараз я поставлю пропозицію, щоб його перенесли на розгляд зараз. І тому прошу всіх приготуватись до голосування.</p>
<p>Прошу приготуватись, зайти в зал, зайняти робочі місця. Отже, і я ставлю на голосування пропозицію, проект Закону 5364 і 5364-1, який є в порядку денному, просто пізніше, щоб ми поставили його на розгляд зараз швидше. Це є проект Закону про внесення змін до деяких законодавчих актів України щодо реформування сфери паркування транспортних засобів. Пропозиція перенести його і поставити на розгляд зараз.</p>
<p>Хто підтримує цю пропозицію, прошу проголосувати. Прошу підтримати. Отже, 5364 і 5364-1 пропозиція перенести і поставити на розгляд зараз. Голосуємо, колеги. Прошу підтримати. Голосуємо. Прошу підтримати.</p>
<p>&nbsp;</p>
<p>13:41:15</p>
<p>За-233</p>
<p>Зал об'єднався. Ми за 20 хвилин, власне, і встигнемо розглянути даний законопроект.</p>
<p>Я прошу зараз першим питанням… Прошу підтримати розгляд за скороченою процедурою, колеги. Прошу підтримати розгляд за скороченою процедурою. Прошу проголосувати. Голосуємо за скорочену процедуру. Голосуємо.</p>
<p>&nbsp;</p>
<p>13:41:46</p>
<p>За-174</p>
<p>Рішення прийнято.</p>
<p>І я запрошую до доповіді народного депутата України Геращенко Антона Юрійовича. Будь ласка, пане Антон. Чи Сташука першим? З місця, так? Будь ласка, з місця, хай буде з місця. Включіть мікрофон.</p>
<p>&nbsp;</p>
<p>13:42:14</p>
<p>ГЕРАЩЕНКО А.Ю.</p>
<p>Шановні народні депутати, шановні громадяни, шановний Голова Верховної Ради! Цей законопроект є суто технічним. Його завдання в тому, що у нас є співробітники правоохоронних органів, які в 14-му році отримали поранення, захищаючи Україну, але вони тоді працювали в Міністерстві внутрішніх справ і вони мали статус міліціонерів. <i>(Шум у залі)</i></p>
<p>Прошу прощения, у меня два законопроекта.</p>
<p>Щодо законопроекту про паркування. Цей законопроект дуже важливий для того, щоб у нас в містах закінчилася вакханалія з питаннями постановки паркувальних транспортних засобів деінде. Цей законопроект передбачає, що місцеві органи влади, мери міст отримають можливість складати адміністративні протоколи шляхом того, що будуть спеціально уповноважені особи міської влади робити це, як це є на заході. Сьогодні кожен раз, коли хтось кидає свій автомобіль і не платить за це, повинні паркувальники викликати поліцейських. Поліцейські не в змозі складати всі ці протоколи. Це по-перше.</p>
<p>По-друге, у нас повна безкарність для тих, хто залишає машини на місцях, які прилаштовані для паркування і не платять. За весь останній рік складено по всій Україні поліцейськими лише 240 протоколів. По всіх цивілізованих країнах право на складання таких протоколів є у органів місцевої влади. Це розвантажує поліцію, це підвищує дисципліну і це запускає механізми при яких становиться вигідним місцевим радам брати гроші за паркування.</p>
<p>Тому я пропоную підтримати цей законопроект, сьогодні внести в порядок денний і після того підтримати в першому читанні.</p>
<p>&nbsp;</p>
<p>ГОЛОВУЮЧИЙ. Він включений в порядок денний, зараз ми вже його розглядаємо.</p>
<p>Наступна доповідь. Народний депутат України Сташук Віталій.</p>
<p>Колеги, Сташук Віталій. Від комітету хто буде доповідати, від комітету?</p>
<p>Добре. Від комітету я запрошую до слова Паламарчука, Миколу Паламарчука.&nbsp; Будь ласка, до трибуни.</p>
<p>&nbsp;</p>
<p>13:45:06</p>
<p>ПАЛАМАРЧУК М.П.</p>
<p>Шановні колеги, вашій увазі пропонується розглянути проект Закону України про внесення змін до деяких законодавчих актів України щодо реформування сфери паркування транспортних засобів (реєстраційний номер 5364) та альтернативний до нього&nbsp; про внесення змін до деяких законодавчих актів України 5364-1.</p>
<p>Сутність змін в законопроекті (реєстраційний номер 5364) полягає у створенні системи паркування в Україні, яка буде проста та зручна для учасників дорожнього руху, а також невідворотності відповідальності водіїв транспортних засобів за порушення правил паркування зупинки та стоянки.</p>
<p>Проект серед іншого педбачає, перше, зміни до статті 14.2 Кодексу України про адміністративні правопорушення, що полягають у створенні законодавчого механізму невідворотності відповідальності за порушення правил зупинки, стоянки та паркування транспортних засобів шляхом запропонованого фото-відеофіксації правопорушень.</p>
<p>Друге. Притягнення до адміністративної відповідальності особи, за якою зареєстрований транспортний засіб, за окремі порушення правил дорожнього руху, зафіксовані&nbsp; в автоматичному&nbsp; режимі, зокрема, несплата вартості послуг з паркування або паркування на місцях для інвалідів, особами, що не мають такого права.</p>
<p>Третє. Обов'язкове залишення копії постанови або повідомлення&nbsp; про рішення про притягнення до адмінвідповідальності за порушення, зафіксовані в режимі фотозйомки, відеозапису, на лобовому склі транспортного засобу.&nbsp;</p>
<p>Четверте. Стаття 279.1, 279.3 Кодексу України про адміністративні порушення визначаються підстави звільнення відповідальності особи, за якою зареєстрований транспортний засіб, а саме, при вибутті з її володіння номерного знаку або автомобіля, в наслідок протиправних дій інших осіб, передачі права керування автомобілем іншій особі на відповідальній правовій підставі, або якщо особа, фактично порушник, сплатить штраф і особисто звернення до органу стягнення із заявою та копією документу про оплату штрафу.</p>
<p>П'яте. Нова стаття…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд, завершіть.</p>
<p>&nbsp;</p>
<p>ПАЛАМАРЧУК М.П. … наділяє уповноваження інспекторів з паркування по розгляду справ про адміністративні правопорушення та здійснення тимчасового затримання транспортних засобів&nbsp; шляхом евакуації та доставки для зберігання на спецмайданчик.&nbsp;</p>
<p>Сьоме. Змінами до законів України про дорожній рух та про&nbsp; місцеве самоврядування України, до повноважень МВС України віднесено ……. адміністративних правопорушень у&nbsp; сфері безпеки дорожнього руху, надання доступу для ресурсів цього реєстру, уповноважений притягнений до адміністративної відповідальності за відповідні правопорушення.</p>
<p>Також затверджуються вимоги щодо обладнання та функціонування майданчиків для паркування автомобілів, впроваджується в межах відповідально населеного пункту автоматизована система&nbsp; контролю оплати паркування. Альтернативним законопроектом (реєстраційний номер 5361-1) пропонується аналогічні зміни до Кодексу України про адміністративні правопорушення, законів України про місцеве самоврядування в Україні, про дорожній рух, про Національну поліцію, а в реєстрі 5361 крім наступного, пропонується передати повноваження щодо розгляду справ про адміністративні правопорушення, передбачених частинами першою і третьої статті&nbsp; 122 в частині порушення правил зупинки, стоянки, частиною першою і другою&nbsp; статті 152-1 Кодексу&nbsp; України про адміністративні правопорушення від адміністративних комісій до органів Національної&nbsp; поліції, якщо особа-порушник погоджується з обставинами, викладеними в протоколі про адміністративні правопорушення, або суду в разі подання зауважень на протокол про адміністративні правопорушення.</p>
<p>Члени комітету не погоджуються з вказано вище пропозицією в частині передачі&nbsp; повноважень щодо розгляду зазначених адміністративних комісій або виконавчих комітетів, як це&nbsp; і пропонується в проекті реєстраційний номер 5364.</p>
<p>&nbsp;</p>
<p>ГОЛОВУЮЧИЙ.&nbsp; Пане Миколо, час для виступу вичерпаний.</p>
<p>Прошу, колеги, провести запис.&nbsp; Будь ласка, прошу провести запис: два – за,&nbsp; два – проти.</p>
<p>Березюк Олег Романович.</p>
<p>&nbsp;</p>
<p>13:49:54</p>
<p>БЕРЕЗЮК О.Р.</p>
<p>Прошу передати слово Олені Сотник.</p>
<p>&nbsp;</p>
<p>13:50:02</p>
<p>СОТНИК О.С.</p>
<p>Олена Сотник, фракція "Самопоміч". Очевидно, давайте з вами констатувати, що на сьогоднішній день ми маємо конкретну дуже яскраву проблему, в тому числі і в нашому місті, в місті Києві, і в багатьох інших містах, де кількість населення перевищує тисячі людей. Очевидно, що на сьогоднішній день немає ні відповідальності, ні порядку на дорогах, очевидно, що&nbsp; поліція не виконує функцію,&nbsp; в тому числі і у зв'язку з недосконалістю законодавства,&nbsp; і люди фактично кидають свої машини на призволяще.</p>
<p>Що нам дає впорядкування цієї сфери? Перш за все&nbsp; це&nbsp; дає можливість залучення інвестицій в місцеві органи влади для побудови паркінгів, побудови спеціальних місць для паркування і впорядкування того, що на сьогоднішній день відбувається на дорогах, повного безладу. В той же час для нас, як для фракції, є дуже важливим момент, щоб якщо ми впорядковуємо відповідальність осіб, робимо цю відповідальність автоматичною фактично, таким чином надаємо повноваження, достатньо широкі повноваження, і велику довіру тим людям, які будуть притягати до відповідальності від імені влади, ми маємо чітко гарантувати, що такі повноваження, ними не будуть зловживати, що там не буде корупційних ризиків. Зокрема, науково-експертне управління Верховної Ради зазначає цілий ряд таких моментів, в тому числі і корупційних моментів, де повноваження виконавчих органів місцевого самоврядування фактично не є конкретно визначеними і містять не закритий перелік. Всі ці моменти мають бути доопрацьовані до другого читання таким чином, щоб цей закон дійсно приніс на дороги порядок, а не безлад. Дякуємо за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>"Партія "Відродження" Гуляєв Василь.</p>
<p>&nbsp;</p>
<p>13:52:00</p>
<p>ГУЛЯЄВ В.О.</p>
<p>Передаю слово Антону Яценко.</p>
<p>&nbsp;</p>
<p>13:52:06</p>
<p>ЯЦЕНКО А.В.</p>
<p>Шановні колеги, дійсно, цей закон опрацьовувався дуже багато в нашому комітеті профільному правоохоронної діяльності і дуже багато містить позитивних новел. Ми всі сьогодні спостерігаємо і в крупних містах, і в маленьких, коли фактично нема ніякого порядку у сфері паркування машин. Тому прохання до всього залу його підтримати, бо це дійсно важливий і дасть можливість цей закон місцевим органам влади навести порядок у цій сфері. Дякую.</p>
<p>&nbsp;</p>
<p>ГОЛОВУЮЧИЙ. Бондар Михайло Леонтійович, "Народний фронт".</p>
<p>&nbsp;</p>
<p>13:52:47</p>
<p>БОНДАР М.Л.</p>
<p>Бондар Михайло, 119 виборчий. Передайте, будь ласка, Лапіну Ігорю.</p>
<p>&nbsp;</p>
<p>13:52:56</p>
<p>ЛАПІН І.О.</p>
<p>Лапін Ігор, "Народний фронт".</p>
<p>Шановні колеги, я звертаюся до всіх громадян України, щоб вони звернули увагу на створення сьогодні, намагання створити сьогодні ще один каральний орган для громадян України. Шановні колеги, я розумію, якби міські ради, міська влада створила умови для автоволодільців, а після того порушників притягувала до відповідальності. Натомість, сьогодні намагаються нам протиснути таку норму, щоб створити ще один орган, який буде виписувати штрафи. У нас є прекрасна патрульна поліція, у нас є прекрасні реформовані поліцейські, нехай вони роблять свою роботу і складають протоколи так, як їм видано це право згідно законодавства України.</p>
<p>Натомість, я ще раз наголошую, я особисто буду категорично проти&nbsp; голосувати даного лобістського законопроекту, враховуючи ті корупційні ризики, які заложені в самі норми і в тіло даного закону. Я категорично проти. Закликаю всіх голосувати проти даного лобістського законопроекту, з корупційною складовою і ще з одною каральною машиною для власників транспортних засобів.</p>
<p>&nbsp;</p>
<p>ГОЛОВУЮЧИЙ. "Опозиційний блок", Німченко. І після того переходимо до прийняття рішення. А, ще від БПП не було виступу, добре, зараз Німченко.</p>
<p>&nbsp;</p>
<p>13:54:15</p>
<p>НІМЧЕНКО В.І.</p>
<p>Нимченко, "Оппозиционный блок".</p>
<p>По Кузьме Пруткову: встретишь блондинку на улице – зри в корень. Я хотел бы предложить, чтобы посмотрели на этот закон.</p>
<p>Прежде всего, здесь прямо торчат уши, попытки дальше обустроить полицейское государство в Украине. Здесь полностью игнорируется, то, что мы два года кричали, и то, что мы два года говорили, говорили о том, что децентрализация, что территориальные громады и центр власти должен быть смещен туда именно, чтобы по Конституции право на самоуправление – это святое право граждан, мы видим здесь, что забирают и эти полномочия у территориальных громад.</p>
<p>А ларчик открывается очень просто. Дело в том, что за этим законом следуют намерения изменить денежные потоки, которые будут идти вследствие штрафных санкций. Почему-то великий наш&nbsp; борец с коррупцией молчит и ничего не&nbsp; говорит, о том, есть ли здесь коррупция или нет. Она открыто проявляется в этом законопроекте.</p>
<p>Друзья, хотелось бы, чтобы все-таки мы&nbsp; присмотрелись&nbsp; к статье первой Конституции, хотя бы шли&nbsp; по&nbsp; поводу того, что мы&nbsp; должны обустроить правовое государство, а не полицейское. Вот именно вот этот законопроект – одна&nbsp; із тих составных частей, которая дает возможность власть имущим управлять гражданами как стадом. Это неуважение к&nbsp; своему народу. Спасибо большое за внимание.&nbsp;</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. Будь ласка, від БПП, будь ласка, Володимир Ар'єв, прошу слово.</p>
<p>&nbsp;</p>
<p>13:56:30</p>
<p>АР’ЄВ В.І.</p>
<p>Шановні колеги, цей законопроект або аналогічний&nbsp; виноситься в цей зал третій раз. І є&nbsp; дуже мало законопроектів, яким корумпована&nbsp; місцева влада чинить такий опір. І саме корупціонери з місцевих органів влади хочуть залишити все, як є. А як є, ви все бачите.</p>
<p>Як ви платите сьогодні за парковку? За парковку ви платите сьогодні&nbsp; готівкою, людям в якихось незрозумілих жилетках, і&nbsp; потім до місцевого&nbsp; бюджету в кращому випадку 5 відсотків від того, що збирається на&nbsp; парковках, доходить.</p>
<p>Говорили про поліцію, але&nbsp; поліція сьогодні не має права штрафувати за неправильне паркування тих, хто залишив, кинув свої автомобілі, як попало, тому що на сьогоднішній день можуть оштрафувати тільки водія, присутнього&nbsp; на місці, коли машина є. А так, як в&nbsp; Європі, коли ставлять штраф під скло, такого немає. Цей законопроект європейський, цей законопроект підтриманий…</p>
<p>&nbsp;</p>
<p>ГОЛОВУЮЧИЙ. 15 секунд, завершити.</p>
<p>&nbsp;</p>
<p>ПАРУБІЙ А.В. Дайте, будь ласка, одну хвилину завершити.</p>
<p>&nbsp;</p>
<p>АР'ЄВ В.І. Цей законопроект підтриманий&nbsp; прогресивними мерами, цей законопроект підтриманий Реанімаційним&nbsp; пакетом реформ. Тому ті, хто хоче боротися з&nbsp; корупцією, сьогодні проголосують "за".</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Іван Крулько від "Батьківщини".</p>
<p>&nbsp;</p>
<p>13:58:00</p>
<p>КРУЛЬКО І.І.</p>
<p>Іван Крулько, фракція "Батьківщина".&nbsp; Шановні колеги! Шановні українці! Дійсно, цей законопроект дуже довго розроблявся, над ним працювали&nbsp; експерти з громадянського суспільства, і його можна підтримати в першому читанні.</p>
<p>Але давайте подивимося реальну ситуацію, чи створені у нас місця для паркування. Бо так виглядає, що в столичному місті Києві, коли виділяють місце під паркування автомобілів, там раптом виникає черговий торговельний&nbsp; центр. Замість того, щоби дійсно ті, хто їздять за кермом, мали можливість припаркувати свій&nbsp; автомобіль у належно обладнаному місці. З&nbsp; одного боку.</p>
<p>І з іншого боку, давайте подивимося цей законопроект з точки зору моделі, яка закладається. А в законопроекті закладається модель "презумпція вини власника транспортного засобу". Тобто порушується у такий спосіб 62 стаття Конституції України.</p>
<p>Тому пропозиція наступна. Голосуємо у першому читанні і доопрацьовуємо до другого читання, щоби викинути&nbsp; корупціогенні фактори з одного боку. А, з іншого боку…</p>
<p>&nbsp;</p>
<p>ГОЛОВУЮЧИЙ.&nbsp; Закінчуйте. 30 секунд дайте, будь ласка.</p>
<p>&nbsp;</p>
<p>КРУЛЬКО І.І.&nbsp; …автомобілів в українських містах.&nbsp; Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ.&nbsp; Отже, колеги, переходимо до прийняття рішення. Я прошу всіх зайти в зал, зайняти робочі місця.</p>
<p>Отже, колеги, готові до прийняття рішення? Зайшли всі в зал? І я ставлю на голосування першу пропозицію – це проект Закону про внесення змін до деяких законодавчих актів&nbsp; України щодо реформування сфери паркування транспортних засобів (номер 5364) прийняти за основу. За основу, пропозиція комітету.</p>
<p>Хто підтримує дану пропозицію, прошу голосувати. Голосуємо.</p>
<p>&nbsp;</p>
<p>14:00:12</p>
<p>За-232</p>
<p>Рішення прийнято.&nbsp;</p>
<p>Наскільки мені відомо, що між першим і другим читанням всі, які є поправки, можна буде обговорити і можна буде внести в закон.</p>
<p>Колеги, увага! Не виходьте! Я прошу не виходити, колеги! Я прошу всіх зараз уваги. В нас згідно порядку проведення засідання сьогодні є тільки одне пленарне засідання. Тому в нас може бути два варіанти: або ми зараз робимо перерву з другої до четвертої, а працюємо з четвертої до шостої; або продовжуємо роботу до четвертої години. Я хотів би, щоб зал визначився шляхом голосування. Або давайте обміняємося думками, колеги. Я прошу спочатку обмінятися думками, а потім голосування. Я прошу голів фракції, щоб по хвилині порекомендували, як нам діяти.</p>
<p>Будь ласка, "Блок Петра Порошенка", Артур Герасимов.</p>
<p>Будь ласка, "Народний фронт"… Артур Герасимов, будь ласка, яка ваша пропозиція? Прошу не розходитися.&nbsp;&nbsp;</p>
<p>&nbsp;</p>
<p>14:01:41</p>
<p>ГЕРАСИМОВ А.В.</p>
<p>Шановні колеги, від імені фракції "Блоку Петра Порошенка" я підтримую пропозицію Андрія Володимировича працювати без перерви до 16 години. В нас дуже багато серйозних законів, важливих законів, соціальних законів, які ми сьогодні маємо прийняти.</p>
<p>Тому фракція "Блоку Петра Порошенка" підтримує продовження Верховної Ради без перерви. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Максим Бурбак, "Народний фронт".&nbsp;&nbsp;</p>
<p>&nbsp;</p>
<p>14:02:05</p>
<p>БУРБАК М.Ю.</p>
<p>Шановні колеги, вважаю, що і так сьогодні ми розпочали досить пізно, о 12 годині, то вважаю, що ми можемо попрацювати до шостої без перерви. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Хто ще має бажання… Олег Ляшко. Потім Березюк. Будь ласка.</p>
<p>&nbsp;</p>
<p>14:02:28</p>
<p>ЛЯШКО О.В.</p>
<p>Олег Ляшко, Радикальна партія. Наша залізна команда має сили, наснаги і бажання працювати без перерви цілодобово.</p>
<p>&nbsp;</p>
<p>ГОЛОВУЮЧИЙ. Олег Березюк, будь ласка.</p>
<p>&nbsp;</p>
<p>14:02:45</p>
<p>БЕРЕЗЮК О.Р.</p>
<p>Пропозиція Голови Верховної Ради працювати без перерви до четвертої години є сьогодні адекватною, і тому ми підтримуємо цю пропозицію.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Отже, прошу зараз, хто ще від фракцій не виступив? "Батьківщина"?</p>
<p>Будь ласка,&nbsp; Пташник, одна хвилина.</p>
<p>&nbsp;</p>
<p>14:03:12</p>
<p>ПТАШНИК В.Ю.</p>
<p>Шановні колеги, я цілком підтримую пропозицію шановних голів фракцій, і коаліції, і опозиції працювати сьогодні без&nbsp; перерви, але мене дивує дуже&nbsp; факт, що такі працьовиті, талановиті&nbsp; голови фракцій тільки що не проголосували, зокрема, фракція "Самопоміч", за включення&nbsp; до порядку денного сесії за законопроект під номером 6440. Це наш проект, поданий разом з Бориславом Березою, Владиславом&nbsp; Голубом, де ми якраз пропонуємо п'ятницю зробити таким самим звичайним пленарним днем, куди ми будемо ходити з вами працювати і, власне, приймати законопроекти не тільки&nbsp; по вівторках і четвергах, а і в п'ятницю так само, як всі нормальні люди працюють. Тому я дуже сподіваюся, що&nbsp; це&nbsp; сталась якась помилка і надалі ви будете всі підтримувати цей законопроект&nbsp; також. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я хочу наголосити. Коли ми консультуємося по певному питанню, то ми консультуємося по конкретному питанню, а не входим в політичні дискусії.</p>
<p>Репліка, одна хвилина, Олег Березюк.</p>
<p>&nbsp;</p>
<p>14:04:17</p>
<p>БЕРЕЗЮК О.Р.</p>
<p>Я хочу нагадати видатним юристам цієї Верховної Ради, що законопроекти, які вносяться в порядок денний принаймні повинні бути… ми з ними маємо&nbsp; бути ознайомлені, а не принести за 5 хвилин&nbsp; до голосування і звинувачувати когось в тому, що його треба голосувати. Якщо дотримаємося законодавства, дотримаємося законодавства всі і разом. Дякую вам.</p>
<p>&nbsp;</p>
<p>ГОЛОВУЮЧИЙ.&nbsp; Отже, колеги… Шурма, "Опозиційний блок", одна хвилина.</p>
<p>&nbsp;</p>
<p>14:04:48</p>
<p>ШУРМА І.М.</p>
<p>Ігор Шурма, "Опозиційний блок".&nbsp;</p>
<p>Значить… шановні колеги, я&nbsp; би хотів акцентувати увагу на виступах&nbsp; депутатів, які зараз&nbsp; говорять: "Давайте працювати&nbsp; по Регламенту! Нам потрібно два дні для ознайомлення, щоби мати висновки комітетів, щоб приймати рішення". Так от я звертаюся до цієї фракції. Якщо ви в четвер будете розглядати медичну реформу, а висновків нема два дні, це означає, що ви в один день одне брешете, а в другий день брешете друге, і будьте послідовними.</p>
<p>&nbsp;</p>
<p>ГОЛОВУЮЧИЙ. Колеги, ми провели обговорення, і весь зал об'єднався пропозицією працювати далі без перерви. І, колеги, продовжуємо, продовжуємо нашу роботу. Сьогодні одне пленарне засідання. Давайте шляхом голосування визначимося. Колеги, я…</p>
<p>Давайте ще хвилину Пинзенику Віктору, він нам розкаже правду. Будь ласка.</p>
<p>&nbsp;</p>
<p>14:06:09</p>
<p>ПИНЗЕНИК В.М.</p>
<p>Шановний Голово, шановні народні депутати! Я не розумію, чому Погоджувальну раду не можна було провести о 8 ранку і почати засідання Верховної Ради у звичному режимі, а не перетворювати голосування в фарс. Робіть перерву, дайте депутатам можливість в туалет зайти і після перерви продовжити голосування.</p>
<p>&nbsp;</p>
<p>ГОЛОВУЮЧИЙ. Давайте ми шляхом голосування визначимось. Давайте, колеги, об'єднаємося. Отже, є дві пропозиції. Я прошу, колеги, приготуватись до голосування, щоб зал прийняв рішення.</p>
<p>Поясню вам, в чому є річ, пояснюю пану Віктору. Так було зазначено в календарному плані, який був поданий на розгляд Верховної Ради Регламентним комітетом, що у вівторок проводиться лишень одне пленарне засідання. Ви знаєте, я весь час є прихильником того, щоб працювати максимально довго.</p>
<p>Отже, я ставлю першу пропозицію, яка була озвучена, працювати без перерви до 16-ї години, до 16-ї години. Хто підтримує дану пропозицію, прошу голосувати, прошу підтримати. Прошу голосувати.</p>
<p>&nbsp;</p>
<p>14:07:35</p>
<p>За-173</p>
<p>Наступну ставлю на голосування пропозицію оголосити перерву з 2 до 4 години, щоб з 4 години продовжити роботу. <i>(Шум у залі)</i></p>
<p>Колеги, ви, будь ласка, емоції зніміть. Я вам ще раз пояснюю одну елементарну річ: в календарному плані сьогодні передбачене одне пленарне засідання. Наголошую, одне пленарне засідання, без зазначення яке.</p>
<p>Колеги! <i>(Шум у залі) </i>Давайте зараз ми згідно заяви… Надійшла заява від двох фракцій про перерву. Я зараз проведу консультацію з Апаратом і скажу, яким чином найкраще нам діяти. Поки буде виступ від фракцій, я з Апаратом проведу консультації.</p>
<p>Готові фракції замінити перерву на виступ від трибуни. І я запрошую до трибуни, до виступу Ляшка Олега Валерійовича.</p>
<p>&nbsp;</p>
<p>14:08:39</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги! Шановні українці! Рішення Стокгольмського арбітражу, яким визнано неконкурентною, неринковою ціну на газ для України, яку постачав російський "Газпром", недаремно викликає такі величезні дискусії. По цьому кабальному, антиукраїнському, корупційному договору Україна, за оцінками експертів, переплатила щонайменше 18 мільярдів гривень по договору постачання газу. 18 мільярдів доларів переплатила по газовому контракту Тимошенко-Путіна про постачання газу. І недоотримала по газовому контракту про транзит, підписаний Тимошенко-Путіним, ще 12 мільярдів. Ітого: 30 мільярдів доларів.</p>
<p>В мене питання до шановної Юлії Володимирівни. Юлечка, можна твою увагу? Кілька питань. Яка була необхідність підписувати на 10 років газовий договір, коли на момент його підписання в запасах українських газосховищ було 16 мільярдів кубів газу, і нам би вистачило його до квітня 2009 року? Юля, яка була необхідність місяць після підписання газового московського контракту ховати його від спецслужб і від українського народу?</p>
<p>Наступне питання. Ви кажете про те, що Янукович переплачував за газ, що ваш контракт правильний, але Янукович переплатив. Ну, вам, Юля, говорити –&nbsp; як брехати. Але давайте, ми знаємо всі, хто такий Янукович.</p>
<p>Но Янукович ціною зради, харківської зради, отримав знижку на газ по вашому газовому контракту. Перший газовий контракт було Тимошенко-Путін,&nbsp; державна зрада. Другий газовий контракт: Янукович, Харківські угоди, в обмін на знижку по газу отримав плюс 30 років перебування Чорноморського флоту в Криму.</p>
<p>Ну, і нарешті. Пані Тимошенко каже, що Порошенко винен в газових угодах. Не знаю, в чому винен Порошенко, багато в чому винен, за газові угоди не знаю. Але точно знаю, що об'єднує Тимошенко і Порошенко. І газові угоди Тимошенко, і Харкові угоди Януковича, і Мінські угоди Порошенка – все це антиукраїнські документи.</p>
<p>Три лідера: Тимошенко, Янукович, Порошенко –&nbsp; продемонстрували нездатність відстоювати національні інтереси України, відстоювати позицію України! Тому всі троє, Янукович вже пішов, наступними в політичне небуття мають піти Тимошенко і Порошенко.</p>
<p>&nbsp;</p>
<p>ГОЛОВУЮЧИЙ. Будь ласка, одна хвилина, репліка Тимошенко. Одна хвилина.</p>
<p>&nbsp;</p>
<p>14:12:03</p>
<p>ТИМОШЕНКО Ю.В.</p>
<p>В мікрофон.</p>
<p><i>(Трансляція відеозапису)</i></p>
<p>&nbsp;</p>
<p>14:12:50</p>
<p>ІВЧЕНКО В.Є.</p>
<p>А дослівно, колеги, я хочу сказати. Оця скотиняка в 2013 році сказала, що вона буде пишатися тією країною, де Президентом буде Тимошенко! Ця скотиняка голосувала за те, щоб збільшити повноваження Януковича, який привів сюди російські війська. Ця скотиняка під час голосування за бюджет отримував преференції своїм спонсорам. Ця скотиняка знищила українське село в 15-му, в 16-му і…</p>
<p>&nbsp;</p>
<p>ГОЛОВУЮЧИЙ. 30 секунд, завершуйте.</p>
<p><i>(Шум у залі)</i></p>
<p>Я щойно оголосив, 30 секунд. Я щойно оголосив, 30 секунд.</p>
<p>&nbsp;</p>
<p>14:13:37</p>
<p>ТИМОШЕНКО Ю.В.</p>
<p>Оголосили 30 секунд. Я хочу сказати зараз українцям. Поганий чи гарний контракт –&nbsp; перевірте по своїм платіжкам. В 2009 році, коли працював цей контракт, ви платили копійки за природній газ. А зараз, коли цього контракту, як кажуть, немає, ви платите в 10 разів дорожче. От вам конкретика. І це по платіжкам можете перевірити. А все інше – це запроданці, олігархи, які намагаються сьогодні дискредитувати "Батьківщину". Дякую за увагу.</p>
<p>&nbsp;</p>
<p>ГОЛОВУЮЧИЙ. Колеги, я провів консультації з Апаратом. І, оскільки Верховна Рада України не проголосувала за роботу без перерви, я оголошую перерву до 16-ї години. І о 16-й годині ми зберемося для продовження нашої роботи. О 16-й годині прошу всіх прибути в зал для продовження нашої роботи. На жаль, важко нам без перерви входити в ритм, і тому о 16-й годині продовжимо нашу роботу. Дякую вам.</p>
<p>&nbsp;</p>
<p align=center><i>(Після перерви)</i></p>
<p><i>&nbsp;</i></p>
<p>16:02:28</p>
<p>ГОЛОВУЮЧИЙ. Колеги, прошу заходити в зал, час відведений для перерви вичерпаний. І прошу і секретаріат Верховної Ради, і голів фракцій запросити депутатів в зал для продовження нашої роботи. Будь ласка.</p>
<p>Колеги, прошу приготуватись до продовження нашої роботи.</p>
<p>Колеги, можем починати працювати.</p>
<p>Переходимо до наступних питань порядку денного. Хочу вам повідомити, що наступний розділ у нас "Законопроекти&nbsp; з питань молодіжної політики і спорту", але, на жаль, ще зараз немає усіх авторів, і тому ми переходимо…</p>
<p>&nbsp;Зараз немає ще всіх авторів для доповіді. Це дуже короткі законопроекти, там буквально по дві-три правки. І тому поки прийдуть автори законопроектів ми переходимо до наступного проекту Закону про внесення змін до деяких Законів України щодо транскордонного співробітництва, це №6085. Колеги, є прохання, щоб його підтримали розгляд за скороченою&nbsp; процедурою. Цей законопроект дуже довго готувався комітетом, і голова підкомітету Юринець Оксана Василівна довго наполягала, щоб його розглянули, прогресивний законопроект, який підтримується усіма фракціями. І в мене є прохання, щоб ми підтримали&nbsp;&nbsp; розгляд його за скороченою процедурою. Чи можу&nbsp; я розраховувати&nbsp; на вашу підтримку і розумінням, колеги?</p>
<p>Колеги, мене всі чують? Підтримується за скороченою процедурою? Підтримується за скороченою процедурою, Олег? Транскордонне співробітництво. Неконфліктний, позитивний законопроект. Я прошу зайняти робочі місця&nbsp; і&nbsp; приготуватися до голосування, колеги. Будь ласка. Будь ласка, заходимо.</p>
<p>І я ставлю на голосування пропозицію розгляду проекту Закону про внесення змін до деяких законів України щодо транскордонного співробітництва (номер6085), розгляд за скороченою процедурою. Прошу усіх підтримати і взяти участь в голосуванні, голови фракцій, прошу допомогти з мобілізацією народних депутатів. Отже, голосуємо,&nbsp; і я прошу підтримати розгляд за скороченою процедурою, транскордонне співробітництво. Прошу проголосувати, прошу підтримати. Колеги,&nbsp; будь ласка, прошу підтримати, голосуємо.</p>
<p>&nbsp;</p>
<p>16:08:09</p>
<p>За-137</p>
<p>Не встигли. Зараз я ще раз поставлю.</p>
<p>Колеги, зовсім неконфліктний законопроект, прогресивний і правильний законопроект, і Оксана Юринець доклала великих зусиль для того, щоб він був підготовлений і розглянутий Верховною Радою&nbsp; України. Я дуже прошу вас уважно підійти до голосування і&nbsp; підтримати розгляд за скороченою процедурою, колеги.</p>
<p>Я прошу усіх зайняти робочі місця і я прошу приготуватись до голосування, і я ще раз ставлю на голосування, і прошу в залі підтримки. І я прошу підтримати розгляд проекту Закону про внесення змін до деяких законів&nbsp; України щодо транскордонного співробітництва (6085) за скороченою процедурою. Прошу проголосувати, прошу підтримати, голосуємо, колеги, прошу підтримати, голосуємо.</p>
<p>&nbsp;</p>
<p>16:09:17</p>
<p>За-152</p>
<p>Рішення прийнято. Потенціал в залі потужний.</p>
<p>І я запрошую до доповіді голову підкомітету Комітету з питань європейської інтеграції Юринець Оксану Василівну.&nbsp; Будь ласка.</p>
<p>&nbsp;</p>
<p>16:09:35</p>
<p>ЮРИНЕЦЬ О.В.</p>
<p>Шановний пане Голово, шановні народні депутати! Комітет з питань європейської інтеграції розглянув проект Закону&nbsp; України про внесення змін до деяких законів України щодо транскордонного&nbsp; співробітництва (реєстраційний номер 6085)&nbsp; від 15.02.2017 року і вирішив рекомендувати Верховній Раді України прийняти його за основу.</p>
<p>Члени комітету виходили з того, що прийняття цього проекту закону забезпечить існування законодавчих підстав для утворення та діяльності об'єднань євро-регіонального співробітництва, європейських об'єднань територіального співробітництва, а також запровадження прозорих умов, державної підтримки проектів транскордонного співробітництва. Хотіла б наголосити, що станом на сьогодні питання транскордонного співробітництва регламентується законом, який було прийнято ще у 2004 році і який потребує оновлення. Наприклад, чинний закон не містить положення щодо діяльності об'єднань євро-регіонального співробітництва, які передбачені Протоколом 3 до Європейської рамкової конвенції про транскордонне співробітництво між територіальними общинами та властями основного об'єднання&nbsp; і регіонального співробітництва.</p>
<p>Крім того, з часу прийняття Закону про транскордонне співробітництво Європейським Союзом розроблено нові правові акти, що регламентують діяльність європейських об'єднань територіального співробітництва, в діяльності яких Україна також може брати участь. Проблемою також є спосіб та форма державної підтримки транскордонного співробітництва. На практиці часто виникає ситуація, коли європейські партнери готові виділити кошти на проекти, проте українська сторона не може своєчасно та в повному обсязі виконати власних зобов'язань щодо співфінансування. Відповідно такі проекти взагалі не реалізовуються або їх реалізація затримується в часі. Тому існує нагальна проблема, вдосконалення в зазначені правові рамки з метою уможливлення діяльності нових організаційно-правових форм транскордонного співробітництва, що сприятиме розвитку цієї сфери, та матиме позитивний економічний і соціальний ефект для прикордонних територій.</p>
<p>Головне науково-експертне управління Апарату Верховної Ради України вважає, за результатами…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ЮРИНЕЦЬ О.В. У першому читанні законопроект може бути прийнятий за основу за умови врахування встановлених зауважень і пропозицій, прошу підтримати. Це важливий законопроект, який дасть можливість якісно розвиватися нашому прикордонню.</p>
<p>&nbsp;</p>
<p>ГОЛОВУЮЧИЙ. Шановні колеги, це справді надзвичайно важливий законопроект, долучення України до інфраструктурних проектів міжнародних і для України це має, і не тільки так, це має величезний потенціал і перспективу, зважаючи на те, що Україна має величезний транзитний потенціал. І я прошу всіх і підтримати, і прошу провести запис на виступи: два – за, два – проти, будь ласка.</p>
<p>Кишкар Павло Миколайович, будь ласка.</p>
<p>&nbsp;</p>
<p>16:12:54</p>
<p>КИШКАР П.М.</p>
<p>Прошу передати колезі Тімішу.</p>
<p>&nbsp;</p>
<p>16:13:01</p>
<p>ТІМІШ Г.І.</p>
<p>Дякую. Шановні колеги, я прошу підтримати даний законопроект в тій редакції, в якій запропонований шановною колегою пані Юринець.</p>
<p>Працював дуже серйозний авторський цех, фактично до підготовки цього законопроекту долучилися абсолютно представники всіх політичних фракцій, які представляють наш парламент. Важливий законопроект, який значно покращить функціонування наших організацій, які фактично ми запізнилися як мінімум на 3-4 роки від законодавства Євросоюзу. Ми зараз, фактично, цим законопроектом пристосуємо наше законодавство до законодавства Євросоюзу. Тим самим забезпечуємо наші території прикордонні до покращення співпраці і співтовариства. Дякую, прошу підтримати.</p>
<p>&nbsp;</p>
<p>ГОЛОВУЮЧИЙ.&nbsp; Івченко Вадим Євгенович, будь ласка. Передає Альоні Шкрум.</p>
<p>&nbsp;</p>
<p>16:13:59</p>
<p>ІВЧЕНКО В.Є.</p>
<p>&nbsp;</p>
<p>16:14:05</p>
<p>ШКРУМ А.І.</p>
<p>Шкрум Альона, фракція "Батьківщина".</p>
<p>Колеги, дійсно, це приклад того законопроекту, який не потребує абсолютно грошей з державного бюджету, але налагоджує можливу і потенційну співпрацю між нашими територіями та європейськими територіями. Наразі, щоб ви розуміли, база взагалі нормативна щодо транскордонного співробітництва закладена ще законом в 2004 році. З того часу нічого не оновлювалося, нічого не змінювалося, і ми маємо дуже цікаві історії, дуже сумні, насправді, коли європейці хочуть виділити гроші Україні для підтримки транскордонного співробітництва і проектів, вони готові це зробити, це великі суми, які можуть допомагати розвивати окремі громади і території нашої країни. Але законодавча база застаріла, можливості немає, державне управління розхитане і дуже слабке, інституційна ефективність держави на нулі, і&nbsp; ці проекти або відкладаються, і ми просто втрачаємо можливості, гроші і opportunities для наших людей або взагалі не можуть бути зроблені. І зрозуміло, що&nbsp; це в цій ситуації, коли у нас немає грошей з державного бюджету це просто ганьба, що ми втрачаємо ці гроші ще від європейських партнерів через недосконалу, застарілу законодавчу базу.</p>
<p>Тому "Батьківщина" буде підтримувати цей законопроект. Я пишаюся, що я в тому числі є його співавтором і я закликаю всю залу перейти, ви знаєте від політичної істерики, до нормальної роботи&nbsp; і прийняти цей законопроект за основу в першому читанні, доопрацювати і, дійсно, дати можливість нашим громадам розвиватися, залучати кошти від&nbsp; європейського співтовариства, роботи транскордонне співробітництво і проекти, і показати ті результати, які, наприклад, завдяки транскордонному співробітництву показала Польща&nbsp; в свій&nbsp; час і дуже&nbsp; давно, і показати ефективність, нарешті, парламенту. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Вовк Віктор Іванович, передає слово Ігорю Мосійчуку.</p>
<p>&nbsp;</p>
<p>16:15:56</p>
<p>МОСІЙЧУК І.В.</p>
<p>Ігор Мосійчук, Радикальна&nbsp; партія Олега Ляшка. Звичайно, співробітництво між інфраструктурними… між Україною і нашими сусідами дуже&nbsp; важливо, і наша фракція в першому читанні обов'язково підтримає цей законопроект.</p>
<p>Але в той же час хотів би зупинитись на іншому, давайте подивимося, що&nbsp; відбувається з інфраструктурою в Україні і в першу чергу з "Укрзалізницею". На якійсь варшавській корупційній&nbsp; помийці знайшли цього рокера&nbsp; Войцеха Балчуна, привезли сюди і кажуть, він викоренить корупцію з "Укрзалізниці". Як наслідок, що ми маємо? Не тільки те, що продовжується корупція, а й&nbsp; постійне зростання тарифів на перевезення, на грузоперевезення. Зростання тарифів на грузоперевезення – це зростання цін на полицях&nbsp; у магазинах, які&nbsp; відчує кожен українець, кожен український громадянин побачить цю так звану реформу.</p>
<p>П'ятого червня закінчується контракт з Балчуном, і ми вимагаємо припинити його, провести нормальний, прозорий конкурс. Є достатньо мудрих і розумних українців, здатних керувати такими підприємствами.</p>
<p>Більше того, треба гнати все правління&nbsp; "Укрзалізниці", тому що корупція сидить&nbsp; саме там. І всім відомо, як розподіляються потоки між державними підприємствами, між усім. Досить експериментів над українцями. Українська нація самодостатня, в нас достатньо порядних і чесних людей для того, щоб керувати і "Укрзалізницею", і всім іншим. Тому просимо гнати мітлою цих заробітчан назад.&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Від "Опозиційного блоку" Гусак Володимир Георгійович.</p>
<p>&nbsp;</p>
<p>16:18:07</p>
<p>ГУСАК В.Г.</p>
<p>Шановні колеги, шановні українці, шановний Голово!&nbsp; Фракція "Опозиційного блоку" не буде голосувати за цей законопроект, бо він не відповідає необхідній реальній децентралізації влади в Україні.</p>
<p>Але я хотів звернутися… звернути увагу на те, що в черговий раз відбувається сьогодні&nbsp; у стінах Верховної Ради: керівництво Верховної Ради&nbsp; весь час вносить законопроекти чи то про скасування перерви, чи то про інші речі, чи то про зміни Регламенту. Але починати треба з елементарної організації роботи Верховної Ради. Сьогодні, наприклад, порядок денний не був підготовлений вчасно. Його роздали, але таке враження, що головуючий порядку денного не бачив. В результаті законопроекти ставилися на розгляд як попало, депутати не розуміли, що відбувається. І, наприклад, коли розглядали законопроект про реформування транспортних засобів, то спочатку доповідач почав доповідати інший законопроект, потім почав говорити про правильний законопроект, але чомусь запропонував його включити до порядку денного. Тоді так час&nbsp; було його приймати в першому читанні. І можливо, саме тому саме цей законопроект сьогодні вперше чи не вперше у Верховній Раді&nbsp; прийняли без голосів "Народного фронту".</p>
<p>Але ми в черговий раз закликаємо керівництво Верховної Ради України вивчити Регламент Верховної Ради України, дотримуватися Регламенту Верховної Ради України і ефективно організувати роботу Верховної Ради України.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Оскільки було до мене звернення, маю відповісти. І у мене до вас є рекомендація: не обманювати ні депутатів, ні український народ і детально читати документацію Верховної Ради України. Хочу вам наголосити, і подетально наголосити, що порядок денний початково формується на засіданні голів комітетів. Потім він формується в четвер на засіданні представників фракцій. І хочу вас повідомити, що ні один представник від вашої фракції не брав участі в засіданні в четвер, повністю ігноруючи і роботу Верховної Ради і повністю ігноруючи організацію роботи.</p>
<p>В четвер був затверджений тижневий порядок денний, який знаходиться на сайті Верховної Ради з четверга і до сьогодні, з четверга на сайті Верховної Ради був порядок денний, включаючи і вівторок. У зв'язку з тим, що вчора був вихідний день, Погоджувальна рада відбулася зранку, фактично той самий порядок денний, в тій самій послідовності і був розданий народним депутатам України. Від четверга до вівторка він не змінився. Але для того, щоб це знати, необхідно читати документи Верховної Ради України, необхідно займатись професійно своєю діяльності, і в робочі дні займатись роботою і вивчати документи, які приймає Верховна Рада України. Всі законопроекти, які сьогодні були поставлені в порядок денний сесії і які ми розглядали, були сформовані ще в четвер, і від четверга до сьогодні вони були не змінені. Єдиний закон був перенесений, був перенесений волею залу, той, який був в порядку денному сесії.</p>
<p>Тому працюйте над документами, читайте документи, вчіть документи, і, найголовніше, не обдурюйте український народ, бо це вже стає надто видимо і надто зрозуміло для всіх, ваші політичні маніпуляції і спекуляції. Дякую.</p>
<p>Зараз від "Самопомочі" Олена Сотник. Будь ласка, включіть мікрофон.</p>
<p>&nbsp;</p>
<p>16:22:05</p>
<p>СОТНИК О.С.</p>
<p>Дуже дякую. Олена Сотник, фракція "Самопоміч". Дозволю собі все ж таки повернутися до тематики &nbsp;законопроекту.</p>
<p>Даний законопроект стосується транскордонного співробітництва. І тут важливо наголосити&nbsp; на тому, що останній раз&nbsp; парламент вносив взагалі будь-які зміни до цієї сфери 13 років тому. За 13 років дуже багато чого змінилося. Ми з вами вже маємо Угоду про асоціацію, можемо&nbsp; фактично з вами декларувати, що вона&nbsp; є ратифікованою, залишилися лише технічні моменти&nbsp; для її остаточної ратифікації.</p>
<p>Це закон, навпаки, я маю зазначити на відміну від попереднього виступаючого,&nbsp; він посилює громади. Він робить їх більш незалежними. Він дає можливість громадам співпрацювати з громадами інших країн, використовувати в тому числі бюджети технічної допомоги, посилювати співробітництво в економічній, в культурній сфері, в екологічній сфері. Це додаткова можливість отримання ресурсів для наших територіальних громад. Тому дуже прошу підтримати даний законопроект.</p>
<p>&nbsp;</p>
<p>ГОЛОВУЮЧИЙ. Шановні колеги, через дві хвилини відбудеться голосування. Я прошу закликати депутатів в зал і прошу голів фракцій&nbsp; запросити депутатів в зал.</p>
<p>Зараз заключний виступ. "Народний фронт" Максим&nbsp; Бурбак. Прошу включити мікрофон.</p>
<p>&nbsp;</p>
<p>16:23:25</p>
<p>БУРБАК М.Ю.</p>
<p>Шановні колеги, звертаюсь до вас, щоби всі підтримали даний законопроект, тому що він поглиблює транскордонне співробітництво&nbsp; України і країн ЄС.</p>
<p>Окремо хочу зазначити в беззаперечній підтримці фракції "Народного фронту"&nbsp; наших колег з Радикальної партії, ще минулого пленарного тижня ми публічно, відкрито виступили на підтримку&nbsp; ініціативи міністра інфраструктури Володимира Омеляна з тим, щоби контракт керівництва "Укрзалізниці" пану Балчуну не було продовжено.</p>
<p>Хочу нагадати, сьогодні&nbsp; був останній день його &nbsp;контракту. Впевнений, що цьому "гітаристу" треба їхати назад до Польщі займатися концертною діяльністю, тому що діяльність "Укрзалізниці" він завалив повністю. Тому ще раз закликаю всіх підтримати даний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу заходити в зал. Колеги, це можливість України долучитись&nbsp; до європейської&nbsp; інфраструктури, до побудови і долучення України до&nbsp; інфраструктурних проектів, особливо в Східній Європі. І тому я наголошую, що цей законопроект є надзвичайно важливий і прошу усіх взяти участь в голосуванні і підтримати, тим більше пропонується комітетом тільки за основу. І, якщо будуть якісь застереження, ми зможемо їх включити в процесі обговорення між першим і другим читанням. Тому я прошу переконливо, колеги, зайняти всіх робочі місця, приготуватись до голосування. Будь ласка, заходіть.</p>
<p>Ми в кінці червня проводимо в Трускавці великий захід із спікерами парламентів і Польщі, і з представниками Словаччини, Угорщини, – всіх тих країн, які мають на своїй території частину Карпат, з реалізацією загального інфраструктурного проекту "Європа Карпат", щоб будувати спільну інфраструктуру, залучаючи європейські кошти. Це буде величезна допомога для наших регіонів, які долучені до Карпат, і великий поштовх для того, щоб залучити кошти іноземні для будівництва українських доріг.</p>
<p>Будь ласка, займіть робочі місця. Готові, так, можемо голосувати? Переходимо до голосування.</p>
<p>І я ставлю на голосування проект Закону про внесення змін до деяких законів України щодо транскордонного співробітництва, номер 6085, за пропозицією комітету за основу. Прошу проголосувати, прошу підтримати за основу 6085. Голосуємо, колеги. Прошу підтримати.</p>
<p>&nbsp;</p>
<p>16:26:30</p>
<p>За-245</p>
<p>Рішення прийнято.</p>
<p>Отже, колеги, наступний у нас розділ, це друге читання. Хочу наголосити, закони мають невелику кількість правок. Це комітет молоді і спорту, і тому я дуже прошу всіх бути в залі і приготуватись до роботи.</p>
<p>Наступний проект Закону 5616 про внесення змін до Закону України "Про фізичну культуру і спорт" щодо започаткування службово-прикладного та військово-прикладного спорту. Це друге читання, тут всього кілька правок.</p>
<p>І я запрошую до доповіді першого заступника голови Комітету з питань сім'ї, молодіжної політики та спорту Величковича Миколу Романовича. Будь ласка.</p>
<p>&nbsp;</p>
<p>16:27:16</p>
<p>ВЕЛИЧКОВИЧ М.Р.</p>
<p>Шановний пане Голово! Шановні колеги! На ваш розгляд виноситься, на друге читання, законопроект (№ 5616) про фізичну культури і спорт щодо започаткування службово-прикладного та військово-прикладного спорту.</p>
<p>Усього до законопроекту від народних депутатів України надійшло 8 поправок. Пропонується комітетом врахувати 3 поправки, відхилити 2 та врахувати частково 3 поправки.</p>
<p>Законопроектом пропонується визначити поняття службово-прикладного та військово-прикладного спорту та встановити додаткові гарантії спортсменам вищої категорії, які проходять військову службу у Збройних Силах України, інших військових формуваннях, утворених відповідно до законів України, в правоохоронних органах, рятувальних та інших спеціальних службах.</p>
<p>Хочу наголосити на тому, що при доопрацюванні законопроекту до другого читання члени комітету не підтримали пропозицію авторів законопроекту щодо обмеження використання спортивних споруд заходів фізичних культури і спорту, що утворені у правоохоронних органах, рятувальних та інших спеціальних службах для підготовки відповідних спортсменів до участі у всеукраїнських та міжнародних змаганнях з олімпійських та неолімпійських видів спорту.</p>
<p>Тому була підтримана поправка членів комітету стосовно викласти частину шосту статті 30 Закону про фізичну культуру і спорт у такій редакції: "Спортивні споруди закладів фізичної культури і спорту, визначених у частині четвертій цієї статті, використовується для організації та проведення занять з фізичної підготовки військовослужбовців і працівників Збройних Сил України та інших військових формувань утворених відповідно до законів України, працівників правоохоронних органів, рятувальних та інших спеціальних служб, підготовки відповідних спортсменів до участі у спортивних змаганнях". Це сприятиме забезпеченню конституційного права громадян займатися фізичною культурою і спортом незалежно від професії, роду занять і роботи.</p>
<p>Прошу підтримати рішення комітету і прийняти законопроект у другому читанні та у цілому.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, всього дві правки. Тому я прошу зараз запросити депутатів в зал. Голосування відбудеться буквально за кілька хвилин. І ми переходимо до обговорення. Я буду називати відхилені правки.</p>
<p>2 правка, Гуляєв. Чи наполягає? Не наполягає.</p>
<p>5 правка, Гуляєв. Не наполягає.</p>
<p>Таким чином, колеги, ми маємо повністю обговорений і узгоджений законопроект, важливий і необхідний для підтримки фізичної культури і спорту. І я прошу всіх зайняти робочі місця і приготуватись до голосування.</p>
<p>Будь ласка, запросіть депутатів в зал. Колеги, будь ласка, заходьте в зал, займайте робочі місця.</p>
<p>І я ставлю на голосування проект Закону про внесення змін до Закону України "Про фізичну культуру і спорт" щодо започаткування службово-прикладного та військово-прикладного спорту (номер 5616) за пропозицією комітету в другому читанні та в цілому.</p>
<p>Ви вже пройшли правки? Прошу проголосувати. Прошу підтримати. Колеги, кожен голос має вагу. Будь ласка, займіть робочі місця. Я прошу підтримати в другому читанні та в цілому. Голосуємо. Прошу підтримати, прошу проголосувати.</p>
<p>&nbsp;</p>
<p>16:31:31</p>
<p>За-221</p>
<p>Не всі встигли. Зараз я поверну. Колеги, я прошу всіх зайняти робочі місця, бракує чотири голоси. Не виходьте з залу, навпаки заходьте в зал. П'ять голосів тобто бракує. Колеги, це напрацювання великого колективу – Комітету з питань молоді і спорту, який зняли всі конфліктні питання, подали в парламент узгоджений законопроект.</p>
<p>Я прошу всіх, колеги, зайняти робочі місця і приготуватись до прийняття рішення.</p>
<p>Будь ласка, голови фракцій допоможіть. Готові, так?</p>
<p>Я ставлю пропозицію повернутись до розгляду проекту Закону 5616. Я прошу всіх зайняти робочі місця. Я прошу проголосувати за повернення проекту Закону 5616. Прошу проголосувати, прошу підтримати. Голосуємо. Прошу підтримати. Уважно, кожен голос має значення.</p>
<p>&nbsp;</p>
<p>16:33:00</p>
<p>За-221</p>
<p>Колеги, я думаю, ми не можемо ставити під ризик питання військово-прикладного спорту із-за відсутності дисципліни.</p>
<p>Я прошу показати по фракціям. Фактично "Блок Петра Порошенка" – 97, "Народний фронт" – 62, "Опозиційний блок" – 0, "Самопоміч" – 20, Радикальна партія – 17, "Батьківщина" – 7, "Воля народу" – 3.</p>
<p>Фактично всі фракції підтримують даний законопроект. Питання лише в дисципліні. Запросіть в зал, допоможіть, запросіть депутатів у зал. Я прошу Секретаріат Верховної Ради запросити депутатів у зал і прошу голів фракцій запросити депутатів у зал. Прошу зайняти робочі місця. Авторський колектив доопрацював повністю узгоджений законопроект. Прошу приготуватись до голосування.</p>
<p>І я ставлю на голосування пропозицію повернутись до розгляду проекту Закону про внесення змін до Закону України "Про фізичну культуру і спорт" щодо започаткування службово-прикладного та військово-прикладного спорту (№5616). Прошу проголосувати, прошу підтримати. Голосуємо.</p>
<p>Прошу підтримати, колеги, кожен голос має значення. Голосуємо за повернення. Прошу проголосувати.</p>
<p>&nbsp;</p>
<p>16:34:47</p>
<p>За-220</p>
<p>Колеги, якщо я поставлю повторне друге читання? Ну, чи скажіть мені, порадьте, що робити в цій ситуації.</p>
<p>Колеги, зараз я поставлю пропозицію повторного другого читання. Чи ще раз? Останній раз поставлю повернення, якщо не буде голосів, поставлю повторне друге читання. Але, мені видається, безвідповідальним, коли ми говоримо про розвиток фізичної культури і спорту, але, що дуже важливо, військово-прикладного спорту, тобто виховання нашої молоді для захисту Вітчизни і для захисту України. І відсутність дисципліни призводить до того, що ми відкладаємо прийняття законопроекту. Давайте, будь ласка, запросимо ще всіх в зал. Прошу всіх ще зайняти робочі місця, я ще раз поставлю пропозицію повернутись і, будь ласка, займіть робочі місця.</p>
<p>Колеги, всі можуть голосувати? Віка! Є карточка, так? Є.</p>
<p>Отже, прошу всіх приготуватись, прошу максимально наблизитись до своїх карточок. І я ставлю на голосування пропозицію повернутись до голосування за проект Закону про внесення змін до Закону України "Про фізичну культуру і спорт" щодо започаткування службово-прикладного та військово-прикладного спорту (№5616). Прошу проголосувати, прошу підтримати. Уважно прошу всіх взяти участь в голосуванні. Прошу підтримати. Голосуємо, колеги! Прошу підтримати. Прошу проголосувати.</p>
<p>&nbsp;</p>
<p>16:36:48</p>
<p>За-230</p>
<p>І тепер я ставлю на голосування, будь ласка, залишайтесь на місцях, проект Закону про внесення змін до Закону України "Про фізичну культуру і спорт" щодо започаткування службово-прикладного та військово-прикладного спорту (№ 5616) за пропозицією комітету…</p>
<p>Ну поверніть, будь ласка. Ну, це ж одна хвилина, для чого виходити з залу.</p>
<p>В другому читанні та&nbsp; в цілому. Прошу проголосувати. Це вже прийняття рішення. Прошу проголосувати, прошу підтримати&nbsp; 5616 в другому читанні та в цілому.&nbsp; Прошу підтримати. Голосуємо, колеги.</p>
<p>&nbsp;</p>
<p>16:37:40</p>
<p>За-235</p>
<p>Закон прийнято.</p>
<p>Наступний закон теж має невелику кількість правок, теж комітету молоді і спорту. І ми переходимо до розгляду проекту Закону про внесення змін до деяких законодавчих актів щодо організації оздоровлення та відпочинку дітей, збереження мережі дитячих оздоровчих закладів (№2917). Це теж друге читання, тут правок є трішки більше, але небагато.</p>
<p>І я запрошую до доповіді першого заступника голови комітету Величковича Миколу Романовича.</p>
<p>Будь&nbsp; ласка, Микола Романович.</p>
<p>&nbsp;</p>
<p>16:38:18</p>
<p>ВЕЛИЧКОВИЧ М.Р.</p>
<p>Шановний пане Голово, шановні пане, шановні колеги.</p>
<p>Ухвалення цього законопроекту спрямовано на удосконалення оздоровлення та відпочинку дітей. Під час підготовки до другого читання комітетом були внесені такі принципові правки: до категорії дітей, які&nbsp; потребують соціальної уваги та підтримки, тобто мають право на оздоровлення за рахунок коштів державного та місцевого&nbsp; бюджетів, включені діти, які&nbsp; проживають на лінії зіткнення. Передбачена можливість оздоровлення всіх дітей за рахунок коштів місцевих бюджетів, у тому числі зі здійсненням часткової оплати вартості путівок до оздоровчих закладів. Комітет також відмовився від скорочення терміну оздоровчої&nbsp; зміни, оскільки це унеможливлює нормальне оздоровлення дітей. Також були враховані правки Віктора Михайловича Пинзеника, які стосувалися перепрофілювання закладів оздоровлення і обмеження лише накладені на державні та комунальні підприємства.</p>
<p>Тепер щодо питання, що викликало найбільші дискусії у сесійному залі&nbsp; під час розгляду законопроекту у першому читанні. Комітет підтримує пропозицію Міністерства соціальної політики&nbsp; України щодо запровадження Державного реєстру майнових об'єктів оздоровлення та відпочинку дітей.</p>
<p>Існуючий сьогодні Державний реєстр закладів оздоровлення та відпочинку дітей дає лише інформацію про зазначені заклади, проте відсутня будь-яка інформація про майнові об'єкти, приміщення, земельні ділянки, яке цей заклад використовує у своїй діяльності. На сьогодні&nbsp; є непоодинокі випадки відчуження земельних ділянок оздоровчих закладів, їхнього цільового використання. Безумовно, держава має контролювати цільове використання&nbsp; закладів саме державної та комунальної форм власності. Хотів би наголосити, приватної форми власності це не стосується.</p>
<p>Крім того,&nbsp; і батьки,&nbsp; і державні органи мають право отримувати інформацію про ці об'єкти, щоб мати можливість забезпечити якісне та&nbsp; безпечне оздоровлення дітей. Водночас, щоб стимулювати керівників оздоровчих закладів, комітет вважає за доцільне зберегти адміністративну відповідальність за неподання інформації саме до цього реєстру.</p>
<p>Всього до законопроекту надійшло 79 поправок. Комітет пропонує врахувати 38 поправок, відхилити 26 поправок, врахувати частково 15 поправок. Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Переходимо до розгляду правок. Скільки відхилених, пане Миколо?&nbsp; 27, так?&nbsp; 26 поправок відхилено, я буду їх називати. І,&nbsp; будь ласка, автори хто хоче взяти участь&nbsp; в обговоренні, зголошуйтесь.</p>
<p>2 поправка,&nbsp; народний депутат Іван Крулько. Не наполягає.&nbsp;&nbsp;&nbsp;&nbsp;&nbsp;</p>
<p>3-я.&nbsp; народний депутат Пинзеник Віктор. Наполягає.&nbsp; Будь ласка, пане Віктор.</p>
<p>&nbsp;</p>
<p>16:41:21</p>
<p>ПИНЗЕНИК В.М.</p>
<p>Шановні колеги, проект закону передбачає створення ще одного державного реєстру –&nbsp; реєстру установ закладів відпочинку незалежно від форми власності. Якщо державного чиновника цікавить, які бази відпочинку є в&nbsp; Україні, нехай відкриє Інтернет, для&nbsp; цього не треба створювати ще один державний реєстр і нести в зв’язку з цим додаткові видатки.</p>
<p>Я вніс&nbsp; відповідну поправку щодо вилучення даного пункту з закону, прошу підтримати.&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Будь ласка, Микола Романович.</p>
<p>&nbsp;</p>
<p>16:41:58</p>
<p>ВЕЛИЧКОВИЧ М.Р.</p>
<p>Комітет вважає необхідним запровадження державного реєстру майнових об'єктів оздоровлення та відпочинку дітей, оскільки, з одного боку, держава має перевіряти цільове користування майнових об'єктів саме державної та комунальної форм власності, а з іншого боку, батьки мають право на отримання повної інформації про майнові об'єкти, якими користується заклад оздоровлення та відпочинку, а не лише про його юридичну назву. Комітет пропонує цю правку відхилити.</p>
<p>&nbsp;</p>
<p>ГОЛОВУЮЧИЙ. Наполягають на голосуванні? І я ставлю на голосування поправку номер 3 народного депутата Пинзеника, вона комітетом відхилена. Хто підтримує дану поправку, прошу проголосувати, будь ласка.</p>
<p>&nbsp;</p>
<p>16:42:51</p>
<p>За-143</p>
<p>Рішення не прийнято.</p>
<p>4-а, Крулько. Наполягає. Включіть, будь ласка, мікрофон.</p>
<p>&nbsp;</p>
<p>16:42:59</p>
<p>КРУЛЬКО І.І.</p>
<p>Іван Крулько, фракція "Батьківщина".</p>
<p>Шановні колеги, от, власне, моя поправка 4, вона якраз і мала пряму направленість на те, щоб цей державний реєстр, який ми створюємо, щоб він запобігав від ліквідації, передачі під заставу, перепрофілюванню і використанню не за призначенням об'єктів державного оздоровлення та відпочинку, якщо, звичайно, вони не перебувають у приватній власності. І саме цю поправку я хотів включити до цього законопроекту, я прошу комітет підтримати її і прошу сесійну залу підтримати. Дуже важливо, щоб ми розвивали, а не скорочували мережу закладів, які надають послуги з оздоровлення для наших діток. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Микола Романович.</p>
<p>&nbsp;</p>
<p>16:43:50</p>
<p>ВЕЛИЧКОВИЧ М.Р.</p>
<p>Пане Крулько, правки 44, 45, 46, 47 врегульовують питання тим, щоб саме державні і комунальні заклади заборонено перепрофільовувати, це не стосується закладів приватної форми власності.</p>
<p>&nbsp;</p>
<p>ГОЛОВУЮЧИЙ. Ви наполягаєте на голосуванні, пане Іван? Наполягаєте.</p>
<p>Я ставлю на голосування 4 поправку народного депутата Крулька, комітет цю правку відхилив. Хто її підтримує, я прошу проголосувати.</p>
<p>&nbsp;</p>
<p>16:44:33</p>
<p>За-135</p>
<p>Рішення не прийнято.</p>
<p>5-а, Ленський, чи наполягає? Ні.</p>
<p>6-а, Недава. Не наполягає.</p>
<p>12-а, не наполягає.</p>
<p>13-а, Недава. Не наполягає.</p>
<p>17-а, Крулько. Не наполягає. 17-а, наполягає, будь ласка,&nbsp; пан Іван.</p>
<p>&nbsp;</p>
<p>16:45:02</p>
<p>КРУЛЬКО І.І.</p>
<p>Іван Крулько, фракція "Батьківщина".</p>
<p>Я взагалі хотів би подякувати комітету за детальний розгляд поправок, які я вносив, більшість з них комітетом були якраз враховані в різних редакціях, але я дякую, що ми в цьому законопроекті заклали основну складову:&nbsp; гроші ходять за дитиною. Тепер кошти будуть направлятися саме в той заклад, де дитина найкраще отримає оздоровлення, а не туди, куди цю дитину пошлють.</p>
<p>Тому я хочу сказати, що я прошу, щоб цю поправку ми теж проголосували, бо вона відкриває інформацію про дитячі заклади оздоровлення та відпочинку, ця інформація має бути публічною. Але також хотів би сказати, щоб сесійна зала об'єдналася, проголосувала цей законопроект, я надалі знімаю всі свої поправки, щоб пришвидшити його розгляд. І прошу сесійну залу підтримати цей законопроект, який дійсно врегульовує питання оздоровлення українських дітей. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Ви не наполягаєте на цій 17-й? Пане Іван, на ній не наполягаєте на голосуванні? Добре, тоді я ставлю на голосування поправку 17 народного депутата Крулька, хто її підтримує, прошу проголосувати, комітет її відхилив. Прошу голосувати, будь ласка.</p>
<p>&nbsp;</p>
<p>16:46:28</p>
<p>За-130</p>
<p>Рішення не прийнято.</p>
<p>Наступна, 19-а, Гуляєв. Не наполягає.</p>
<p>20-а, Ленський. Не наполягає.</p>
<p>21-а, Продан Оксана. Не наполягає.</p>
<p>22-а, Недава. Не наполягає.</p>
<p>24-а, Недава. Не наполягає.</p>
<p>35-а, Оксана Продан. Не наполягає.</p>
<p>37-а, Крулько повідомив, що не буде наполягати.</p>
<p>39-а, Недава. Не наполягає.</p>
<p>42-а, Пинзеник Віктор. Наполягає.</p>
<p>Будь ласка.</p>
<p>&nbsp;</p>
<p>16:47:05</p>
<p>ПИНЗЕНИК В.М.</p>
<p>Шановні колеги,&nbsp; дана поправка стосується&nbsp; обов'язку власників уже&nbsp; існуючих і новостворених закладів відпочинку повідомляти про себе&nbsp; в державний реєстр. Коли реєструється&nbsp; юридична особа, дані про статутну діяльність&nbsp; відомі в органах реєстрації, якщо один орган держави хоче дізнатись інформацію про це, він може це зробити, для цього не треба заставляти&nbsp; всіх повідомляти про себе в державний реєстр. Я прошу поставити мою правку і підтримати.</p>
<p>&nbsp;</p>
<p>ГОЛОВУЮЧИЙ. Будете коментувати, Миколо Романовичу?</p>
<p>Будь ласка.</p>
<p>&nbsp;</p>
<p>16:47:44</p>
<p>ВЕЛИЧКОВИЧ М.Р.</p>
<p>Комітет вважає за необхідне&nbsp; запровадження Державного реєстру майнових об'єктів оздоровлень та відпочинку дітей, тому що не лише державні органи повинні знати, але також і&nbsp; батьки, які хочуть подивитися, куди вони&nbsp; відправляють своїх дітей, також повинні знати, куди вони відправляють дитину, в які умови.</p>
<p>&nbsp;</p>
<p>ГОЛОВУЮЧИЙ. Отже, колеги,&nbsp; я ставлю на голосування поправку 42 народного депутата Пинзеника, комітет її відхилив. Хто підтримує дану поправку, прошу проголосувати.</p>
<p>&nbsp;</p>
<p>16:48:30</p>
<p>За-114</p>
<p>Рішення не прийнято.</p>
<p>Рухаємося далі…</p>
<p>55-а, Ленський. Не наполягає.</p>
<p>44-а, так. Будь ласка, Віктор Пинзеник, 44&nbsp; поправка. Включіть мікрофон.</p>
<p>&nbsp;</p>
<p>16:48:53</p>
<p>ПИНЗЕНИК В.М.</p>
<p>Шановні колеги, ця правка вже внесена у порівняльну&nbsp; таблицю, яка передбачає, при&nbsp; реорганізації закладу власник забезпечує цільове використання майна. Власник&nbsp; вирішив&nbsp; припинити свою&nbsp; діяльність, а цією правкою ми кажемо, а ми тобі не дозволимо вийти&nbsp; з цієї діяльності. Ну це нонсенс.</p>
<p>Ми ніколи не можемо&nbsp; розраховувати на приватні інвестиції, якщо ми будемо заставляти власника зберігати профіль діяльності, яку він започаткував.</p>
<p>Я прошу поставити цю правку на підтвердження і не підтримувати її.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, Микола Романович.</p>
<p>&nbsp;</p>
<p>16:49:34</p>
<p>ВЕЛИЧКОВИЧ М.Р.</p>
<p>44 правка передбачає, що обмеження щодо цільового&nbsp; використання та збереження майна оздоровчих закладів стосується виключно лише закладів державної та комунальної форм власності. Наголошую: виключно державної та комунальної форм власності.</p>
<p>Комітет пропонує цю поправку врахувати.</p>
<p>&nbsp;</p>
<p>ГОЛОВУЮЧИЙ.&nbsp; Колеги, комітет цю правку підтримав і вона ставиться на підтвердження.</p>
<p>Хочу наголосити, що хто підтримує позицію комітету, той зараз має проголосувати за цю правку. Тому я прошу максимально зараз змобілізуватися, зайняти&nbsp; робочі місця.</p>
<p>Колеги, я ставлю на голосування на підтвердження правку 44 народного депутата Палатного і прошу всіх підтримати цю правку. Це на підтвердження. І прошу всіх проголосувати "за".</p>
<p>Прошу&nbsp; проголосувати на підтвердження&nbsp; правку 44. Прошу голосувати, прошу підтримати.</p>
<p>&nbsp;</p>
<p>16:50:49</p>
<p>За-184</p>
<p>Рішення не прийнято. Якщо буде наполягання, ми зможемо до неї повернутися.</p>
<p>46 правка, Пинзеник.</p>
<p>&nbsp;</p>
<p>16:51:07</p>
<p>ПИНЗЕНИК В.М.</p>
<p>Шановний голово, я прошу потім передати мені ще на 47 правку.</p>
<p>Що передбачає 46 правка: на майно закладів відпочинку не може бути звернуто стягнення. Но механізм стягнення в нас врегульований законами, ми не можемо передбачати різні режими стягнення, тим більше, що цей режим передбачається для державних і комунальних … підприємств державної комунальної власності. Конституція забороняє нам розмежовувати підприємства за формами власності. Тому я прошу поставити цю правку на голосування, на підтвердження і не підтримувати її.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, Микола Романович.</p>
<p>&nbsp;</p>
<p>16:51:48</p>
<p>ВЕЛИЧКОВИЧ М.Р.</p>
<p>Дана правка, 46 правка, передбачає, що норма щодо неможливості стягнення за борговими зобов'язаннями та передачі під заставу оздоровчих закладів стосується лише закладів державної та комунальної форм власності. Наголошую, саме державної і комунальної, про приватні заклади не йдеться.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, ставить пропозицію підтвердити 47 правку, так, пане Віктор? 46-у чи 47-у зараз? І 46-у, і 47-у, так? Але ви по ній окремо виступите, і ми окремо її поставимо, 46 правку.</p>
<p>До речі, колеги, я хочу вам наголосити, це фактично є останні правки, які ми розглядаємо. І тому я прошу Секретаріат Верховної Ради України запросити депутатів в зал, через 2-3 хвилини ми переходимо до прийняття рішення. І я прошу голів фракцій запросити депутатів в зал і зайняти робочі місця. Будь ласка, прошу усіх зайти в зал і приготуватись до голосування.</p>
<p>Зараз я ставлю на голосування правку 46, народного депутата Палатного. Віктор Пинзеник ставить її на підтвердження. Комітет її підтримує. Отже, хто підтримує позицію комітету, а комітет вважає, що це одна з головних правок в законі, прошу проголосувати "за" і прошу підтримати. Ставлю на підтвердження 46 правку, і прошу усіх проголосувати і підтримати правку номер 46. Голосуємо, колеги. Прошу підтримати. Прошу підтримати. І прошу зайняти робочі місця.</p>
<p>&nbsp;</p>
<p>16:53:36</p>
<p>За-190</p>
<p>Рішення не прийнято.</p>
<p>Остання зараз буде правка, колеги, остання. Тому я прошу запросити усіх в зал. Ми переходимо до прийняття рішення буквально через одну-дві хвилини.</p>
<p>Будь ласка, Віктор Пинзеник, 47 правка.</p>
<p>&nbsp;</p>
<p>16:53:50</p>
<p>ПИНЗЕНИК В.М.</p>
<p>Шановні колеги, у версії другого читання закону передбачена нова норма: у разі банкрутства органи влади вирішують питання про передачу закладів у державну та комунальну власність. Колеги, та в нас є законодавство з питань банкрутства, воно врегульовує процедуру здійснення банкрутства.</p>
<p>Не може у нас до окремого сектору використовуватися абсолютно нова, інша процедура банкрутства. Порядок використання майна в ході банкрутства визначений чинним законом, і воно не може переходити в державну, комунальну власність.</p>
<p>Я прошу поставити на підтвердження цю правку і не підтримати її.</p>
<p>&nbsp;</p>
<p>ГОЛОВУЮЧИЙ.&nbsp; будь ласка,&nbsp; Миколо Романович.</p>
<p>&nbsp;</p>
<p>16:54:34</p>
<p>ВЕЛИЧКОВИЧ М.Р.</p>
<p>47 правка передбачає, що норма щодо передачі дитячого&nbsp; закладу оздоровлення та відпочинку в&nbsp; державну і комунальну у разі його банкрутства стосується виключно – наголошую – лише державних і комунальних підприємств… державної&nbsp; та комунальної форми власності. І думаю, що це є, напевно, той момент, коли ми намагаємося&nbsp; зберегти державну власність, тому що у нас дуже часто&nbsp; буває, коли державні підприємства банкротять, а потім передають у&nbsp; приватну власність. Тому комітет наполягає на цій правці.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, отже ставиться на підтвердження 47 правка. Прошу усіх заходити в зал, це вже остання правка. Прошу займати робочі місця. Комітет просить підтримати 47 правку і просить проголосувати за її підтвердження. І я ставлю на голосування правку 47-у народного депутата Палатного. Комітет просить її підтримати, колеги.</p>
<p>Прошу підтримати. Прошу проголосувати 47 правку. Голосуємо. Прошу підтримати.</p>
<p>&nbsp;</p>
<p>16:55:51</p>
<p>За-184</p>
<p>Шановні колеги, ми завершили обговорення правок. Зараз представник комітету&nbsp; Величкович Микола Романович порадить, як нам діяти в цій ситуації: чи&nbsp; голосувати в цілому, чи на повторне друге читання.</p>
<p>Будь ласка,&nbsp; Микола Романович порадьте, як нам бути. Включіть мікрофон.</p>
<p>&nbsp;</p>
<p>16:56:14</p>
<p>ВЕЛИЧКОВИЧ М.Р.</p>
<p>Шановний пане Голово!&nbsp; Шановні колеги!&nbsp; Комітет наполягає на 44-й, 46-й,&nbsp; 47-й&nbsp; правках, тому що це стосується захисту якраз заходів державної і комунальної форми власності. Для нас дуже важливо, щоби… дуже часто, коли&nbsp; керівники&nbsp; чи горе-керівники намагаються обанкротити підприємство, таким чином, взявши якісь&nbsp; фінансові зобов'язання, передавати ці заклади в приватні руки. Таким чином ми цим законом і цими правками робимо, унеможливлюємо передачу в приватні руки підприємств державної і комунальної форм власності. Ми хочемо, щоби державні підприємства оздоровні, де оздоровлюються наші діти, залишилися в державній або комунальній формі власності. Тому просимо підтримати ці правки: 44-у, 46-у і 47-у –&nbsp; і до них повернутися, і ще раз проголосувати.</p>
<p>&nbsp;</p>
<p>ГОЛОВУЮЧИЙ. Добре. Якщо ми повернемося і не проголосуємо, ви маєте потім озвучити рішення, чи приймати в цілому, чи на повторне друге читання.</p>
<p>Величкович Микола Романович пояснив логіку тих правок: якщо зал дасть добро,&nbsp; ми до них повернемось, якщо ні, будемо голосувати закон в цілому. І тому я прошу, ми вже переходимо до прийняття рішення, всіх зайняти робочі місця. Будь ласка, заходимо в зал, займаємо робочі місця. Запросіть усіх депутатів в зал, і прошу всіх зайняти робочі місця.</p>
<p>Отже, колеги, якщо буде воля залу, ми повернемось до цих правок, пояснив Микола Романович, в чому логіка тих правок. І я ставлю на голосування пропозицію повернутись до розгляду правки 44-ої. Комітет просить повернутись до її розгляду. Прошу проголосувати, прошу підтримати комітет. Голосуємо, прошу підтримати. Це правка Палатного. Прошу проголосувати за повернення до цієї правки. Голосуємо, колеги.</p>
<p>&nbsp;</p>
<p>16:58:19</p>
<p>За-209</p>
<p>Наступна 46 правка. Представник комітету пропонує повернутись до неї, поскільки без неї закон може втратити свій зміст і суть. Будь ласка, займіть робочі місця.</p>
<p>І я ставлю пропозицію повернутись до правки 46 народного депутата Палатного. Прошу підтримати комітет і проголосувати за повернення до правки 46. Прошу проголосувати, прошу підтримати.</p>
<p>&nbsp;</p>
<p>16:58:59</p>
<p>За-205</p>
<p>Рішення не прийнято.</p>
<p>І остання, просить комітет повернутись до правки 47 теж народного депутата Палатного. І прошу підтримати комітет і проголосувати за повернення до правки 47. Прошу проголосувати. Прошу повернутись. Прошу проголосувати.</p>
<p>&nbsp;</p>
<p>16:59:30</p>
<p>За-203</p>
<p>Рішення не прийнято.</p>
<p>Тому, колеги, ми переходимо до прийняття закону в цілому. І я прошу приготуватись до голосування, ми переходимо до прийняття рішення, колеги. Будь ласка…</p>
<p>Отже, колеги, комітет вважає, що все одно необхідно закон голосувати, що все одно там є позитивні новели, важливі. І я прошу приготуватись до голосування.</p>
<p>І я ставлю на голосування проект Закону про внесення змін до деяких законодавчих актів щодо організації оздоровлення та відпочинку дітей. Збереження мережі дитячих оздоровчих закладів (№ 2917) за пропозицією комітету в другому читанні та в цілому. Прошу проголосувати. Прошу підтримати. Голосуємо, колеги! Прошу підтримати. 2917 за основу і в цілому. Голосуємо! Колеги, прошу підтримати.&nbsp;</p>
<p>&nbsp;</p>
<p>17:00:59</p>
<p>За-252</p>
<p>Закон прийнятий.</p>
<p>Переходимо до наступного питання порядку денного.</p>
<p>Дякую, Микола Романович, за добре підготовлену роботу.</p>
<p>І переходимо до наступного проекту Закону про внесення змін до статті 48 Закону України "Про статус і соціальний захист громадян, які постраждали внаслідок Чорнобильської катастрофи" (№ 5297).</p>
<p>І я запрошую до доповіді голову підкомітету Комітету з питань екологічної політики Москаленка Ярослава Миколайовича.</p>
<p>Буде від комітету доповідати, колеги, у мене зазначено: Москаленко. Хай доповідає Рибак? Це друге читання, хлопці. Це є друге читання, і тут всього, всього-на-всього дві правки. Питання тільки за доповідачем. У мене зазначено: Москаленко.</p>
<p>Я, з вашого дозволу, запрошу до трибуни Москаленка Ярослава Миколайовича. Будь ласка, доповідайте.&nbsp;</p>
<p>&nbsp;</p>
<p>17:02:06</p>
<p>МОСКАЛЕНКО Я.М.</p>
<p>Шановні колеги! Шановний Головуючий! На розгляд Верховної Ради України у другому читанні вноситься проект Закону України про внесення змін до статті 48 Закону України "Про статус і соціальний захист громадян, які постраждали внаслідок Чорнобильської катастрофи" (реєстраційний номер 5297).</p>
<p>В законопроекті вносяться зміни до частини другої статті 48 "Про статус і соціальний захист громадян, які постраждали внаслідок Чорнобильської катастрофи", згідно з якими пропонується поновити право на отримання щорічної допомоги на оздоровлення для дітей, які втратили внаслідок Чорнобильської катастрофи одного з батьків та евакуйованих із зони відчуження в 1986 році.</p>
<p>Проект закону не потребує додаткових видатків з державного бюджету України. Кошти для проведення виплат зазначеної категорії громадян у 2016 році передбачені бюджетною програмою "Соціальний захист громадян, які постраждали внаслідок Чорнобильської катастрофи", головним розпорядником якого є Міністерство соціальної політики.</p>
<p>До закону було внесено 7 пропозицій народних депутатів України, які наведені в порівняльній таблиці до зазначеного законопроекту. В ході обговорення народними депутатами пропозиція перша і сьома були прийняті, друга та шоста були відхилені в зв'язку з тим, що потребують додаткових видатків.</p>
<p>Комітет розглянув на своєму засіданні проект Закону (реєстраційний номер 5297) та рекомендує Верховній Раді України прийняти його у другому читанні та в цілому як закон. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Колеги, наголошую, що є всього кілька правок. Я буду їх оголошувати.</p>
<p>4-а, народний депутат Левченко. Чи наполягає? Наполягає. Включіть мікрофон, будь ласка.</p>
<p>Пане Ярослав, пане Ярослав Москаленко, верніться на трибуну. Ага, добре, будь ласка. Ви поки виступайте. Та він повернеться, пане Юрій. Виступайте.</p>
<p>&nbsp;</p>
<p>17:03:56</p>
<p>ЛЕВЧЕНКО Ю.В.</p>
<p>Можна, будь ласка, питання. Тільки прошу, будь ласка, з початку почати час, бо поки…</p>
<p>Левченко, "Свобода", 223 округ, місто Київ.</p>
<p>Справа в тому, що для того, щоб цей законопроект не був декларативний, як дуже часто відбувається в схожих законопроектах, то пропозицію щодо розміру компенсації та допомоги доцільно доповнити положеннями, які б закріпили на рівні закону, саме закону, мінімальний гарантований законом розмір компенсації за шкоду, заподіяну здоров'ю особам, які стали інвалідами внаслідок Чорнобильської катастрофи, інших ядерних аварій та випробуваннях, учасникам ліквідації наслідків аварії на Чорнобильській ЧАЕС, інших ядерних аварій.</p>
<p>Тому що зараз, як тут прописано, мінімалка не пропонується, пропонується загальна фраза, що розмір, встановлений Кабінетом Міністрів України… Ми дуже часто, ми знаємо, як Кабінет Міністрів України за всі роки незалежності, як він ставиться,на превеликий жаль, до наших героїв-чорнобильців. Тому я пропоную встановити мінімальну компенсацію, що одноразова компенсація, передбачена частиною першою цієї статті, виплачується у розмірі не меншому ніж три мінімальні заробітні плати. Це не менше, воно може бути більше, але не менше. Бо так, як зараз прописано, воно взагалі нічого не гарантує, насправді…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я ставлю на голосування поправку номер 4 народного депутата Левченка. Комітет її відхилив. Хто підтримує 4 поправку, прошу проголосувати.</p>
<p>&nbsp;</p>
<p>17:05:49</p>
<p>За-118</p>
<p>Рішення не прийнято.</p>
<p>5 поправка. Наполягаєте? Наполягає. Включіть мікрофон.</p>
<p>&nbsp;</p>
<p>17:05:58</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ.</p>
<p>На превеликий жаль, ця Верховна Рада, як і ставиться до інших героїв України, які захищають нас і країну захищають, ставиться погано, так і до чорнобильців ставиться жахливо. Тільки що 119 депутатів голосували за цю річ. Я закликаю всіх чорнобильців, всі родини чорнобильців подивитися, хто поіменно не голосував за цю поправку.</p>
<p>Моя поправка номер 5 стосується того самого питання. Я закликаю Верховну Раду, закликаю Верховну Раду не приймати в черговий раз черговий декларативний законопроект. Які зараз пропіаряться і скажуть, бачите, як ми допомогли чорнобильцям, а реально потім Кабінет Міністрів встановить розмір допомоги на рівні 50 гривень, так? А проголосуйте мінімальну суму, можна не позахмарні речі, а просто, щоб була мінімальна гарантована сума хоча би на рівні трьох мінімальних заробітних плат. І тоді це буде, справді, дієвий законопроект, а не бутафорія як майже все в цій залі. Прошу, будь ласка, проголосувати за мою поправку номер 5. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Я ставлю на голосування поправку номер 5 народного депутата Левченка. Комітет її відхилив. Хто підтримує дану поправу, прошу проголосувати. Голосуємо, колеги.</p>
<p>&nbsp;</p>
<p>17:07:25</p>
<p>За-125</p>
<p>Рішення не прийнято.</p>
<p>Хочу повідомити вам, зараз ми будемо обговорювати останню поправку, відповідно через дві хвилини відбудеться голосування. І я прошу запросити в зал народних депутатів України, через дві хвилини ми переходимо до прийняття рішення.</p>
<p>6 поправка, народний депутат Левченко. Наполягає? Будь ласка, включіть мікрофон.</p>
<p>&nbsp;</p>
<p>17:07:47</p>
<p>ЛЕВЧЕНКО Ю.В.</p>
<p>Дякую. Остання моя поправка до цього законопроекту стосується того ж самого питання. Перші дві поправки стосувалися одноразової компенсації, а остання поправка стосується щорічної допомоги, яка хоча передбачена частиною другою цієї статті так само не прописано конкретний мінімальний розмір для цієї щорічної допомоги.</p>
<p>Це буде означати те, що знову герої чорнобильці будуть або взагалі нічого не отримувати, або отримувати копійки абсолютно співмірні до їхнього внеску до нашого з вами житті, існування сьогодні, знаєте, фізичного, а не просто.</p>
<p>Тому я пропоную доповнити законопроект наступним абзацом, що щорічна допомога передбачена частиною другою цієї статті виплачується у розмірі не менше ніж одна мінімальна заробітна плата, знов-таки не менше хоча би однієї цієї мінімальної заробітної плати нещасної, щоб ви… щоб люди отримали, справді, підтримку, справді, допомогу, а не потім знову їм давали 50 гривень раз на рік. Дякую.</p>
<p>&nbsp;</p>
<p>ГОЛОВУЮЧИЙ. І я ставлю на голосування поправку номер 6, це остання поправка, народного депутата Левченка.&nbsp;</p>
<p>Комітет її відхилив. Хто підтримує дану поправку, прошу проголосувати. Голосуємо.</p>
<p>&nbsp;</p>
<p>17:09:19</p>
<p>За-127</p>
<p>Рішення не прийнято.</p>
<p>Отже, колеги, ми завершуємо обговорення. Дякую, вам Ярослав Миколайович, за доповідь. І ми переходимо до прийняття рішення. Прошу всіх зайняти робочі місця.</p>
<p>І я ставлю на голосування проект Закону про внесення змін до статті 48 Закону України "Про статус і соціальний захист громадян, які постраждали внаслідок Чорнобильської катастрофи" (№5297) в другому читанні та в цілому.&nbsp;</p>
<p>Прошу проголосувати, прошу підтримати. Голосуємо, колеги, 5297 в другому читанні та в цілому. Прошу підтримати.</p>
<p>&nbsp;</p>
<p>17:10:22</p>
<p>За-243</p>
<p>Закон прийнято.</p>
<p>Таким чином, колеги, ми пройшли блок питань другого читання, і переходимо до блоку питань першого читання. Нагадаю, ми Закон про транскордонне співробітництво вже розглянули, і наступне у нас питання в цьому блоці - це є проект Закону про внесення змін до деяких законів України щодо гарантування реалізації конституційного права людини на страйк (№4639). І комітет просить підтримати пропозицію розгляду за скороченою процедурою.</p>
<p>Прошу проголосувати, прошу підтримати розгляд за скороченою процедурою, будь ласка.</p>
<p>&nbsp;</p>
<p>17:11:18</p>
<p>За-168</p>
<p>Рішення прийнято.</p>
<p>І я запрошую до доповіді заступника міністра інфраструктури Лавренюка Юрія&nbsp; Федоровича.</p>
<p>Будь ласка.</p>
<p>&nbsp;</p>
<p>17:11:43</p>
<p>ЛАВРЕНЮК Ю.Ф.</p>
<p>Шановний пане Голово, шановні народні депутати, на ваш розгляд&nbsp; виноситься проект Закону&nbsp; України про внесення змін до деяких законів&nbsp; України щодо гарантування реалізації конституційного права людини на страйк (реєстраційний номер 4639), внесений Кабінетом Міністрів&nbsp; України.</p>
<p>Проект закону розроблено з метою приведення законодавчих актів у відповідність із вимогами конвенції та практики Європейського Суду для врегулювання на законодавчому рівні питання реалізації&nbsp; працівниками транспорту конституційного права на&nbsp; страйк.</p>
<p>Законопроектом вносяться зміни до законів&nbsp; України про транспорт і про порядок вирішення колективних трудових спорів. Згідно з цими змінами у статті 18 Закону&nbsp; України "Про транспорт" визначається, що працівниками підприємств транспорту надається право на страйк відповідно до законодавства. А стаття 24 Закону України "Про порядок вирішення колективних&nbsp; трудових спорів" доповнюється положенням, яке забороняє проведення страйку, якщо припинена працівниками&nbsp; робота є загрозою національній безпеці держави.</p>
<p>Прийняття запропонованих змін проекту закону надасть можливість працівникам транспортної галузі захищати свої законні права та інтереси методами цивільного протесту, як це передбачено статтею 44 Конституції&nbsp; України та Законом&nbsp; України "Про порядок вирішення колективних трудових&nbsp; спорів". Окрім цього, запропоновані зміни забезпечать належне звітування перед&nbsp; Комітетом&nbsp; Міністрів&nbsp;&nbsp; Ради Європи, а також усунуться підстави для надходження скарг до Європейського Суду заяв проти&nbsp; України.</p>
<p>Дякую за увагу. Прошу підтримати дуже важливий проект закону.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>17:13:30</p>
<p>ГОЛОВУЮЧИЙ. Дякую.</p>
<p>Будь ласка, для співдоповіді слово надається голові Комітету з питань транспорту Ярославу Дубневичу. Пане Ярославе, слово для співдоповіді.</p>
<p>&nbsp;</p>
<p>17:13:56</p>
<p>ДУБНЕВИЧ Я.В.</p>
<p>Шановні народні депутати,&nbsp; на ваш розгляд подається законопроект, покликаний привести чинне законодавство, що регулює право працівників транспорту на страйк у відповідність до Конвенції про захист прав людини і основоположних свобод та рішень Європейського Суду. Рішенням Європейського Суду з прав людини встановлено, що існуюча сьогодні заборона проведення страйку на підприємствах транспорту, пов'язаних з перевезенням пасажирів, суперечить статті 11 Конвенції про захист прав людини і основоположних свобод. Проектом пропонується встановити, що працівники транспорту мають право на страйк у загальному порядку, передбаченому Законом України про порядок вирішення колективних трудових спорів. При цьому пропонується встановити, що проведення страйку забороняється, якщо припинення працівниками роботи створює загрозу національній безпеці. Прийнявши цей законопроект, ми виконаємо рішення Європейського Суду з прав людини, усунемо підстави для аналогічних звернень до Європейського Суду та виплат сатисфакції. Законопроект підтриманий Головним науково-експертним управлінням Верховної Ради України, Уповноваженим з прав людини Верховної Ради України, Національною службою посередництва та примирення, відповідає Конституції України та антикорупційному законодавству. За результатами обговорення, комітет 7.09.2016 року рекомендував проект Закону України про внесення змін до деяких законодавчих актів України щодо гарантування реалізації конституційного права людини на страйк (реєстраційний номер 4639) від 11.05.2016 року, внесений Кабінетом Міністрів України, прийняти за основу.</p>
<p>Крім того, при опрацюванні законопроекту було виявлено невідповідність частини третьої статті 24 Закону України про порядок вирішення колективних трудових спорів, прийнятий у 1998 році, нормами Закону України про правовий режим надзвичайного стану, прийнятий у 2000 році. В частині прийняття спільного акту Верховної Ради України та Президента України про…</p>
<p>&nbsp;</p>
<p>ГОЛОВУЮЧИЙ. 30 секунд завершити.</p>
<p>&nbsp;</p>
<p>ДУБНЕВИЧ Я.В. Заборона страйку у разі оголошення надзвичайного стану. Такий акт не передбачений Конституцією України. Тому пропоную частину третю статті 24 Закону України "Про порядок вирішення колективних трудових спорів" привести у відповідність до Конституції України та Закону України "Про правовий режим надзвичайного стану". І прошу підтримати прийняття законопроекту 4639 за основу, з врахуванням таких пропозицій. Пункт 2 розділу І законопроекту викласти в такій редакції…</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.&nbsp;</p>
<p>Хвилину дайте ще, будь ласка. Просто я хочу, щоб не розійшлися наші голосуючі. Хвилину.</p>
<p>&nbsp;</p>
<p>ДУБНЕВИЧ Я.В. У статті 24 Закону України "Про порядок вирішення колективних трудових спорів, конфліктів" ("Відомості Верховної Ради") частину першу після слів "створює загрозу" доповнити словами "національній безпеці України". Частину третю викласти в такій редакції: "В разі введення надзвичайного стану може бути заборонено проведення страйків в умовах воєнного стану проведення страйків забороняється". Прошу підтримати даний законопроект за основу. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, ми переходимо до обговорення законопроекту, я прошу записатися від фракцій. І ви чули позицію комітету, що пропонують проголосувати в першому читанні у викладеній редакції з правками. Прошу врахувати під час обговорення ці пропозиції. Проводимо запис, будь ласка.</p>
<p>Від "Народного фронту" Ігор Алексєєв. Будь ласка,&nbsp; Ігорю Алексєєву. Передає слово Ємцю, народному депутату. Пан Олексій, будь ласка.&nbsp;&nbsp;</p>
<p>&nbsp;</p>
<p>17:17:55</p>
<p>ЄМЕЦЬ Л.О.</p>
<p>Шановні колеги, Леонід Ємець, фракція "Народний фронт", місто Київ.</p>
<p>Звичайно наша фракція буде підтримувати цей законопроект за основу, оскільки право на страйк воно дійсно визначено Конституцією і є невід'ємним правом українського громадянина. Але зараз я би хотів, користуючись нагодою, якщо ми вже говоримо про права людини і громадянами, забезпечені і гарантовані Конституцією, згадати, що у&nbsp; нас є ще ряд зобов'язань перед українським народом. Наприклад, право на місцевий референдум, прямо передбачене Конституцією України, право української місцевої громади самостійно визначатись, як їй влаштовувати своє місцеве самоврядування, де будувати будинки, який план містобудування затверджувати, які реформи на місцях проводити, мати районні ради чи не мати районні ради. Це право мало б визначатися місцевим референдумом. Конституцією України прямо передбачено, що місцевий референдум –&nbsp; це одна із форм&nbsp; прямого волевиявлення громадян. На жаль, на сьогодні український парламент не спромігся забезпечити цю конституційну норму. Тому, однозначно підтримуючи право на страйк,&nbsp; вимагаємо голосування за Закон про&nbsp; місцевий референдум. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка,&nbsp; від Радикальної партії&nbsp; народний депутат Купрієнко передає слово Ляшку. Просимо вас.</p>
<p>&nbsp;</p>
<p>17:19:27</p>
<p>ЛЯШКО О.В.</p>
<p>Шановні колеги! Українці повинні мати не лише&nbsp; конституційне право на&nbsp; страйк. У Конституції є ще&nbsp; права на роботу, зарплату, охорону здоров'я,&nbsp; соціальне забезпечення, але, на превеликий жаль,&nbsp; ці&nbsp;&nbsp; конституційні права не дотримуються.</p>
<p>Я хочу повідомити про те, що влада намагається зараз обмежити трудові права громадян. У новій редакції до другого читання підготовлено проект Трудового кодексу. Це&nbsp; абсолютно драконівський&nbsp; документ, який&nbsp; обмежує права людей найманої праці. Зокрема, малолітні діти можуть навіть у нічний&nbsp;&nbsp;&nbsp;&nbsp; час працювати, вагітні жінки, жінки з дітьми, одиначки можуть працювати надурочно&nbsp; без будь-яких виплат за надурочну роботу. У новій редакції Трудового кодексу скасовується доплата&nbsp; за роботу найманих працівників у&nbsp; святкові дні, у вихідні дні, у нічний час. Суттєво влада намагається обмежити&nbsp; права профспілок. Тобто цей кодекс,&nbsp; Трудовий кодекс, який мав би&nbsp; захищати права людей найманої праці, бути&nbsp; балансом&nbsp; між роботодавцями і людьми найманої праці, сьогодні влада робить абсолютний перекос у сторону роботодавців, обмежуючи, драконівськи позбавляючи прав людей найманої праці.</p>
<p>Я хочу повідомити&nbsp; мільйонам українців про те, що&nbsp; команда Радикальної партії захищає людей найманої праці, і ми зробимо все залежне, щоб захистити їхні трудові права і і першу чергу право на достойну оплату. Саме тому ми добиваємося радикального підвищення зарплат для того, щоби люди могли зводити кінці з кінцями і годувати свої сім'ї.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка, від "Опозиційного блоку" народний депутат Долженков. Йому передає слово Юрій Павленко. Просимо вас.</p>
<p>&nbsp;</p>
<p>17:21:47</p>
<p>ДОЛЖЕНКОВ О.В.</p>
<p>Шановні громадяни України, тут дуже дивна практика відбувається в цих стінах, тому що дуже багато законопроектів з дуже такими гарними назвами, зокрема, цей законопроект, який ми розглядаємо – "щодо&nbsp; забезпечення реалізації конституційного права на страйк". Але він не відповідає суті цього законопроекту. Чому? Тому що в цьому законопроекті, фактично, пропонується обмежити конституційне право на страйк випадком наступного характеру: у випадку, якщо буде створена загроза національній безпеці.</p>
<p>Багато людей говорили про те, що право на страйк є конституційним правом. Конституційні права і свободи не можуть обмежуватися, окрім випадків, встановлених Конституцією. І Конституція ці випадки встановлює. У випадку запровадження воєнного стану, надзвичайного стану допускається обмеження конституційного права, зокрема, конституційного права на страйк.</p>
<p>Для чого приймають цей законопроект? Для того, щоб без запровадження надзвичайного стану або воєнного стану в порядку, визначеному Конституцією, у чинної влади була можливість "закрити рота" тим колективам, які&nbsp; не згоді з умовами або колективних договорів, умовами оплати праці, використовуючи мотив "це створює національну… це загрожує національній безпеці".</p>
<p>Хочу наголосити, що це стосується не тільки підприємств транспорту, оскільки вносяться зміни до статті 24 Закону України "Про порядок вирішення колективних трудових спорів", це створюється загроза збиратися людям, припиняти роботу для того, щоб влада звернула на них увагу, а не просто шляхом направлення електронних, письмових, індивідуальних, колективних&nbsp; петицій, а саме щоби звернула влада на них увагу і вирішила нагальні проблеми, зокрема, трудові права громадян, які цим законопроектом обмежуються.</p>
<p>Тому чинне законодавство передбачає чинні механізми щодо обмеження конституційних прав. А підтримувати цю законодавчу ініціативу, я вважаю, неправильно. І є…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, виступ тепер від "Самопомочі". Народний депутат Наталія Веселова. А потім групи і фракції, які ще не записалися, доєднаються до обговорення. Передає слово Семенухе. Просимо вас, будь ласка, пане Романе. Пане Романе, будь ласка. Руслане, я перепрошую, неправа.</p>
<p>&nbsp;</p>
<p>17:24:17</p>
<p>СИДОРОВИЧ Р.М.</p>
<p>Руслан Сидорович, фракція "Об'єднання "Самопоміч". Шановні колеги, шановні наші громадяни, законопроект, дійсно, є потрібний, але я хочу звернути увагу на дещо інший аспект. Два з половиною роки роботи цього парламенту, другий уряд, і це є перший законопроект, який є направлений на виконання тих зобов'язань, які взяла Україна, ратифікувавши Конвенцію по захисту прав людей.</p>
<p>Україна, на превеликий жаль, займає сумне, друге місце по кількості рішень, винесених проти України Європейським судом з прав людини. В Комітету міністрів Ради Європи знаходиться більше 1 тисячі 200 рішень, винесених проти України за позовами наших, українських, громадян, які знаходяться на моніторингу і які не виконуються державою Україна.</p>
<p>Даний законопроект направлений на усунення тих проблем, які виникли зі справи "Веніамін Тимошенко проти України", та інші, стосовно страйків. Разом з тим, проблема, яка піднімається у цьому законопроекті, не до кінця вирішується, тому що питання національної безпеки, яке, дійсно, згадується в конвенції, в даному законопроекті абсолютно, жодним чином не конкретизується. Хто буде визначати, в яких випадках існує загроза для національної безпеки, хто буде застосовувати ці обмеження, є абсолютно незрозуміло з цього тексту законопроекту. В результаті прийняття саме такої редакції обмеження може бути більшим, а не меншим, ніж те, що існує станом на сьогоднішній день.</p>
<p>Тому законопроект потрібно приймати у першій редакції, але у другій редакції у другому читанні приймати лише після того, коли буде визначено, хто, в який спосіб і в яких випадках приймає рішення, які дії становлять небезпеку національній безпеці. Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановний колего.</p>
<p>І зараз, будь ласка, ще два виступаючих. Від "Батьківщини" народний депутат&nbsp; Євтушок. І потім від&nbsp; "Волі народу" ще&nbsp; Мельничук. Чи ви вже позафракційний?</p>
<p>Будь ласка,&nbsp; Євтушок.</p>
<p>&nbsp;</p>
<p>17:26:25</p>
<p>ЄВТУШОК С.М.</p>
<p>Сергій Євтушок, Рівненщина, "Батьківщина".</p>
<p>Шановні колеги,&nbsp; даним законопроектом вводиться додатково підстава заборони проведення страйку.</p>
<p>Я погоджуюся повністю з виступаючим з "Народного фронту"&nbsp; про те, що саме на місцевих референдумах, саме на референдумах національного рівня можна, запитавши у людей, чітко зрозуміти їхню позицію. Зараз "Батьківщина" звернулася за тим, аби провести і запитати у громадян України, чи готові громадяни України продати сільськогосподарську землю. Влада, на жаль, цього не чує і забороняє це проводити, подавши до суду дану нашу пропозицію. Тому ми чітко і категорично засвідчуємо, що ми&nbsp; маємо запитати однозначно у профспілок, приймаючи такі закони, провести обговорення, лише тоді&nbsp; тиснути кнопку "За". Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; Мельничук.</p>
<p>&nbsp;</p>
<p>17:27:22</p>
<p>МЕЛЬНИЧУК С.П.</p>
<p>Сергій Мельничук, група "Воля народу". Даний законопроект 4639 – це перший крок до&nbsp; обмеження прав громадян із фактично тих законопроектів, які були… так звані закони 16 січня.</p>
<p>Мені дивно чути, як&nbsp;&nbsp; кажуть: "Нам потрібно обмежити права свободи громадян, щоб менше позивалися до&nbsp; Європейського Суду". Так не порушуйте, судді, прокурори, влада, не порушуйте права громадян і не будуть&nbsp; позиватися! Це узурпація влади, обмеження прав громадян, порушення Конституції. Це категорично не потрібно голосувати!</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>17:28:14</p>
<p>ГОЛОВУЮЧИЙ.&nbsp; Шановні колеги, обговорення завершене. Я прошу усіх заходити в зал і приготуватися до прийняття рішення. Я прошу і секретаріат Верховної Ради, і голів фракцій запросити депутатів в зал. Ми переходимо до прийняття рішення, займаємо робочі місця.</p>
<p>Отже,&nbsp; я ставлю на голосування проект Закону про внесення змін до деяких законів України щодо гарантування реалізації конституційного права людини на страйк (№ 4639) за пропозицією комітету лишень за основу, колеги, лишень за основу. Всі, які є пропозиції і правки, ми зможемо їх внести під час розгляду до другого читання. Я прошу зайняти робочі місця колег депутатів. Я прошу зайняти робочі місця.</p>
<p>І я ставлю на голосування 4639 за основу. Кожен голос має значення, прошу всіх взяти участь у голосуванні. Прошу проголосувати. Голосуємо, колеги. Прошу проголосувати.</p>
<p>&nbsp;</p>
<p>17:29:50</p>
<p>За-203</p>
<p>Я поставлю раз на повернення. Але на моїх очах виходять з залу депутати під час голосування, і це для мене є великою дивиною. Зараз я… надто довго комітет чекав розгляду цього законопроекту. Зараз я поставлю пропозицію повернутись до його розгляду. Прошу приготуватись до голосування.</p>
<p>І ставлю пропозицію повернутись до розгляду проекту Закону про внесення змін до деяких законів України щодо гарантування реалізації конституційного права людини на страйк, номер 4639. Прошу підтримати пропозицію повернутись до розгляду даного законопроекту. Прошу проголосувати, голосуємо.</p>
<p>&nbsp;</p>
<p>17:30:51</p>
<p>За-205</p>
<p>Немає голосів. Я на повторне комітетом доопрацювання, я поставлю пропозицію. На повторне перше читання. Колеги, давайте ми навколо цієї пропозиції, вона об'єднає нас усіх, колеги. Колеги, я можу розраховувати на те, що вона буде об'єднана ця опозиція? Направити до комітету для підготовки на повторне перше читання.</p>
<p>Будь ласка, Дубневич, одна хвилина. І голосуємо. Будь ласка.</p>
<p>&nbsp;</p>
<p>17:31:36</p>
<p>ДУБНЕВИЧ Я.В.</p>
<p>Шановні колеги народні депутати! Ну, справді, як кажуть, вгадали всі букви, не зуміли прочитати. Я говорю про тих, хто каже, що цей законопроект навпаки забороняє страйки і ще більш жорсткішу ставить норму. Ну, вчитайтеся, в попередній нормі в статті 18 заборонено страйки на підприємствах, які провозять, пасажирські перевезення. А в новій редакції статті 18 сказано, що згідно колективного договору, трудових спорів та конфліктів буде проводитися, мають право проводити страйк. Я прошу підтримати хоча би на повторне друге читання, щоб ми більш чіткіше прописали і підготовили цей законопроект. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам, колеги.</p>
<p>Прошу приготуватися до голосування.&nbsp; Ми вже обговорення завершили. Всі фракції мали можливість виступити.</p>
<p>Я поставлю ще раз пропозицію повернутись, якщо не буде, я поставлю направити до комітету для підготовки на повторне перше читання.</p>
<p>Отже, я ставлю на голосування пропозицію повернутись до розгляду законопроекту 4639. Хто підтримує дану пропозицію, прошу проголосувати. Комітет просить, щоб ми повернулись до його розгляду. 4639. Прошу проголосувати. Прошу підтримати. Голосуємо, колеги! Прошу підтримати. Голосуємо!</p>
<p>&nbsp;</p>
<p>17:33:20</p>
<p>За-218</p>
<p>Не переконали. Не переконали зал.</p>
<p>Колеги, на повторне перше читання, це може бути пропозиція компромісна? Може бути, так? Вона буде підтримана.</p>
<p>Тоді давайте ми… Щоб ми зберегли законопроект, бо довго чекали, коли він буде в залі, а тепер знову доведеться чекати. Давайте ми зараз,&nbsp; я ставлю на голосування наступну пропозицію, яка передбачена регламентом. Направити до комітету для підготовки на повторне перше читання проект Закону про внесення змін до деяких законів України щодо гарантування реалізації конституційного права людини на страйк (№ 4639). Направити до комітету для підготовки на повторне перше читання.</p>
<p>Прошу проголосувати. Прошу підтримати. Голосуємо! Прошу підтримати.</p>
<p>&nbsp;</p>
<p>17:34:24</p>
<p>За-228</p>
<p>Рішення прийнято.</p>
<p>Проведіть попередні консультації. На другий раз, будемо вірити, ми зможемо законопроект прийняти за основу.</p>
<p>Отже, колеги, наступний по порядку денному. До нас звернувся комітет з проханням перенести розгляд проекту Закону про внесення зміни до статті 44 Закону України "Про вищу освіту" (5023). Пані Наталія, ви, будь ласка, мене уважно слухайте. Комітет звернувся з проханням перенести, так?</p>
<p>Чи ви наполягаєте на розгляді? Наполягаєте на розгляді, так? Колеги, увага! Хвилиночку! Пане Співаковський, Максим Бурбак і Артур Герасимов.</p>
<p>Давайте ми порадимось. Одну хвилинку.</p>
<p>Колеги, увага! Необхідні додаткові консультації для наступного законопроекту. Будь ласка, представник комітету, проведіть консультації, щоб ми не завалили закон. Будь ласка, проведіть зараз консультації. Ми розглянемо наступний закон, а потім ми зможемо до нього повернутись.</p>
<p>Наступний проект Закону про внесення змін до статті 80 Закону України "Про прокуратуру" (щодо визначення правового статусу Національної академії прокуратури України) (5226).</p>
<p>І я ставлю на голосування пропозицію розгляду його за скороченою процедурою. Прошу проголосувати, прошу підтримати. 5226 – скорочена процедура. Будь ласка.</p>
<p>&nbsp;</p>
<p>17:36:58</p>
<p>За-179</p>
<p>Рішення прийнято.</p>
<p>І я запрошую до доповіді народного депутата України Карпунцова Валерія Віталійовича.</p>
<p>&nbsp;</p>
<p>17:37:28</p>
<p>КАРПУНЦОВ В.В.</p>
<p>Шановні колеги, шановні громадяни, я радий, що на п'ятий раз до цього законопроекту дійшла черга. Але я сумний з того, що зал порожній і, мабуть, перспективи будуть от не досить райдужні.</p>
<p>Стосовно законопроекту. Другого липня 2015 року парламентом прийнято Закон про внесення змін до Закону про прокуратуру. Було прийнято ряд новел, великі були надії покладались, але, на жаль, не так сталося, як гадалось. І однією з новел було те, що змінили статус академії прокуратури, а саме, значить, визначили, що академія є державною установою і спеціальним статусом, що здійснює спеціальну підготовку кандидатів на посаду прокурора, підвищення кваліфікації прокурорів і зазначили, що Національною академією прокуратури не поширюється законодавство про вищу освіту.</p>
<p>Відповідно для того, щоб здійснювати підготовку та перекваліфікацію потрібно отримати ліцензію відповідно до Закону про освіту. А так як Закон про освіту відповідно до цього закону не поширюється, то взяти нічого не можна і виходить так, що велика, досить гарна матеріальна база, велика наукова база, починаючи, велика тренувальна база, ну, зрозуміло, що і тир є в Академії прокуратури, зрозуміло, що і бібліотека, зрозуміло, що досить багато конференцій проводиться. Але, на жаль, це все було знищено.</p>
<p>Так ось ще ряд редакцій, пропонується в новій редакції викласти статтю 80. Я погоджуюсь з тим, що є зауваження раціональні і до другого читання їх, в принципі, можна було б виправити. Але прошу підтримати ініціативу законодавчу і також рішення комітету. Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp;&nbsp;</p>
<p>До співдоповіді запрошується голова Комітету з питань законодавчого забезпечення правоохоронної діяльності Кожем'якін Андрій Анатолійович.</p>
<p>&nbsp;</p>
<p>17:39:26</p>
<p>КОЖЕМ’ЯКІН А.А.</p>
<p>Шановний головуючий! Шановні колеги! Комітетом з питань законодавчого забезпечення правоохоронної діяльності підготовлений для розгляду проект Закону України про внесення змін до статті 80 Закону України "Про прокуратуру" (щодо визначення правового статусу&nbsp; Національної академії прокуратури України). Досить&nbsp; простий законопроект. Цим проектом пропонується викласти в новій редакції статтю 80 Закону України "Про прокуратуру" з метою усунення в ній ряду наявних колізій. Пропонується зробити Національну академію прокуратури вищим навчальним закладом, на якій поширюється положення Закону України "Про вищу освіту", надати Генеральному прокурору право призначати ректора академії. За подаянням ректора затверджувати статут, структура та штатну чисельність&nbsp; академії.</p>
<p>Зробивши аналіз проекту, члени комітету зазначили, що з огляду на здійснення академії прокуратури освітніх видів діяльності, зокрема, підвищення кваліфікації прокурорів, спеціальної підготовки кандидатів на посаду прокурора, виникає потреба у поширенні на її діяльність законодавство про вищу освіту. Головне науково-експертне управління Апарату Верховної Ради України пропонує прийняти законопроект за основу. Зважаючи на викладене члени комітету ухвалили рішення рекомендувати Верховній Раді України прийняти його за основу та в цілому, але, якщо зал визначиться первинно прийняти за основу без прийняття його в цілому, то в принципі комітет не буде проти. Хоча у зв'язку з цим, що законопроект не такий складний, мені здається, що можна його приймати за основу та в цілому як закон.</p>
<p>Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Прошу провести запис: два – за, два – проти.</p>
<p><i>(Шум в залі)</i></p>
<p>Друзі, ну треба ще буде депутатів зібрати під голосування. Так що ви…</p>
<p>Івченко передає Івану Кириленкові. Будь ласка.</p>
<p>&nbsp;</p>
<p>17:41:32</p>
<p>КИРИЛЕНКО І.Г.</p>
<p>Шановні колеги!&nbsp; Іван Кириленко,&nbsp; фракція "Батьківщина".</p>
<p>Як представник Комітету з питань освіти і науки я можу тільки вітати створення цієї структури. Треба тільки вітати, бо сама&nbsp; найбільша біда в державі, яка сьогодні є, це відсутність високого професіоналізму команд, які часто міняються. І це дуже впливає потім на&nbsp; якість державного управління.</p>
<p>Тому будь-який навчальний заклад, який створюється, і там готуються професіонали на даній кафедрі, на даному напрямку роботи, це можна тільки вітати. Тому&nbsp; фракція підтримає&nbsp; цей законопроект в першому читанні, якщо зараз будуть підтримувати в цілому, ми підтримаємо і в цілому. І привітаємо створення нового навчального закладу. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від&nbsp; Радикальної партії&nbsp; Ігор Мосійчук.</p>
<p>Колеги, можливо по одній хвилині? Ні, так? Дві хвилини, добре.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;</p>
<p>17:42:27</p>
<p>МОСІЙЧУК І.В.</p>
<p>Ігор Мосійчук,&nbsp; Радикальна партія Олега Ляшка.</p>
<p>Ми підтримаємо цей законопроект, але я б зараз хотів звернути увагу всього українського суспільства, усієї української нації на&nbsp; подію, яка трапилась декілька днів тому, і на наше тверде переконання, вона буде мати надзвичайно тяжкі наслідки. Чому я говорю зараз, тому що це стосується і прокурати і судів.</p>
<p>Це подія&nbsp; виправдання міністра вугільної промисловості так званого "ЛНР" і&nbsp; мера колишнього міста Стаханова Борисова, які організовували референдум, які, повністю є всі докази, є відео, є документи, не викликали свідків, не викликали Сергія&nbsp; Шахова, народного депутата, який свідок, Олега Ляшка, який є свідком, мене не викликали. Таємно, вночі звільнили. А знаєте чому? Відкрию головну таємницю. Тому що Борисов відмовився свідчити проти Єфремова, тому що він не підтвердив в суді свідчення, які давав на попередньому слідстві, і це стало для суду підставою.</p>
<p>Тому фракція Радикальної партії і всіх інших колег закликаю, звертаюся до Генерального прокурора, не тільки з вимогою оскаржити, прокуратура це вже сказала дане рішення, а притягнути до кримінальної відповідальності суддю, який ухвалив це рішення. І, як член Вищої ради юстиції, Юрій Віталійович Луценко має порушити питання про відсторонення цієї судді, в тюрму її.</p>
<p>&nbsp;</p>
<p>ГОЛОВУЮЧИЙ. Від "Блоку Петра Порошенка" Каплін Сергій Миколайович.</p>
<p>&nbsp;</p>
<p>17:44:31</p>
<p>КАПЛІН С.М.</p>
<p>Вельмишановні співвітчизники, дорогі колеги, звичайно ж цей законопроект має підтриматися Верховною Радою України, щоб ми дійсно отримали легітимний орган із статусом, який би не просто проїдав гроші, але і виховував, навчав нове покоління прогресивних, законослухняних і, увага, аполітичних прокурорів, щоб там їх навчили, що ніколи в житті недопустимо, аби прокуратура формувалася по квотному принципу, щоб сіло кілька лідерів фракцій, кілька їх спонсорів, а окремі олігархи сьогодні спонсорують відразу по дві фракції, одна фракція скотиняк, а друга, яка раніше називалася "Фронтом змін", фінансується Рінатом Ахметовим, і потім призначали там заступників Генерального прокурора, які оберігають їх лідерів від закону. Це має бути чітка позиція на майбутнє для країни.</p>
<p>Окремо я хочу заявити, що єдиним порятунком для Генеральної прокуратури буде лише сценарій, коли народ України буде обирати Генерального прокурора. Коли Генеральний прокурор призначатиметься не по баням і ресторанам, не по міжфракційним східнякам, а коли простий пересічний українець, людина праці буде собі призначати керівника, який відкриє фронт боротьби проти різних олігархічних спрутів і скотиняк, які підтримують ці олігархічні спрути.</p>
<p>Це єдино можливий сценарій, за якого наша країна обов'язково переможе корупцію в державі, за якої почнеться нова наша держава. В інакшому, протилежному випадку ви завжди матимете мафію, яка керуватиметься з олігархічних кабінетів, і прихвостней-підстилок, які будуть кричати тут від імені начебто українських…</p>
<p>&nbsp;</p>
<p>ГОЛОВУЮЧИЙ.&nbsp; Маркевич Ярослав Володимирович. Передає Олені Сотник, будь ласка,&nbsp; слово.</p>
<p>&nbsp;</p>
<p>17:46:46</p>
<p>МАРКЕВИЧ Я.В.</p>
<p>Сотник, прошу передати.</p>
<p>&nbsp;</p>
<p>17:46:51</p>
<p>СОТНИК О.С.</p>
<p>Дякую. Ви знаєте, цей законопроект – яскравий приклад того, як "совок" він все не відпускає цей зал і Генеральну прокуратуру в тому числі. Єдине хороше, що залишалося від реформи прокуратури&nbsp; це було те, що ми прибрали елітний орган, я можу без перебільшень сказати, це був елітний закритий орган, де за великі гроші потрапляли люди, які потім ставали так званими прокурорськими. Завдяки реформі прокуратури ми прибрали цей елітний орган. І на сьогоднішній день правнича професія&nbsp; це є єдина правнича&nbsp; професія, і будь-який юрист, будь-який правник, якщо він дотримується критеріїв, які виписані в законі, він має шанс потрапити в прокуратуру навіть за тих умов, що сьогодні&nbsp; ці конкурси є абсолютно закритими, абсолютно зарегульованими.</p>
<p>Те, що нам сьогодні пропонується, пропонують повернутися в&nbsp; совок. Але навіть більше, Генеральному прокурору&nbsp; не дає спокій вища тепер освіта, юридична вища освіта. Якщо минулого разу, хоча б у нас не було призначень&nbsp; ректора, то тепер цим&nbsp; законом пропонується, що Генеральний прокурор ще й ректора буде призначати. Вибачте, будь ласка, але мені здається, що це напевно вже&nbsp; переходить будь-які межі розумного. Тому що, по-перше,&nbsp; ви повністю знищуєте автономію університетської освіти. По-друге, ви повертаєтесь до совкого елітного прокурорського закладу. І, по-третє, це є ніщо інше як фактично&nbsp; корупційні ризики, коли люди будуть в закритій системі абсолютно повністю самі для себе&nbsp; готувати всю систему нових прокурорських і ніколи, ніколи ця система не буде мати шансів на зміни і&nbsp; на реформування.</p>
<p>І останнє. Ви нещодавно аплодували реформі, судовій реформі. Судова реформа передбачає єдиний стандарт правничої професії. Не нищіть хоча б Конституцію.</p>
<p>&nbsp;</p>
<p>ГОЛОВУЮЧИЙ. Від "Народного фронту"&nbsp; Максим Бурбак. Будь ласка, дві хвилини.</p>
<p>&nbsp;</p>
<p>17:49:04</p>
<p>БУРБАК М.Ю.</p>
<p>Шановні колеги, "Народний фронт" буде&nbsp; підтримувати даний законопроект. І&nbsp; думаю, що можна його зразу голосувати за основу і в цілому.</p>
<p>Але хотів тут зауважити, тут був полум'яний виступ "юного Леніна", який тут нам розказував під московську дудку, що нібито хтось десь фінансується. То це заціпний пес Льовочкіна, який фінансується, ще й не гребує підробляти своїми касирами на продажу наркотичних засобів у Полтаві. <i>(Шум у залі)</i> І думаю, що мій&nbsp; колега Мосійчук краще обізнаний в цих полтавських реаліях, де помічники цього&nbsp; ганебного "Леніна" беруть хабарі за те, щоб продавати наркотики в аптеках.</p>
<p>&nbsp;</p>
<p>ГОЛОВУЮЧИЙ.&nbsp; Отже, колеги, через хвилину ми переходимо до прийняття рішення. <i>(Шум у залі)</i> Не було образи! <i>(Шум у залі)</i> Образи не було. Колеги! Ми зараз завалимо законодавчий процес. <i>(Шум у залі)</i> Колеги, я прошу усіх заходити в зал, приготуватися до голосування… <i>(Шум у залі)</i></p>
<p>Добре! Будь ласка, одну хвилину Мосійчук. Одну хвилину. І прошу заходити в зал.</p>
<p>Колеги… Заспокойтесь, заспокойтесь, колеги, дам всім слово. <i>(Шум у залі)</i> Просто ми мали шанс розглянути ще інакший… інший законопроект. Якщо всі вимагають слово, ми просто не зможемо дійти до наступного законопроекту. Я всім дам слово, хто ще не виступав.</p>
<p>Будь ласка, Мосійчук, одна хвилина, потім Папієв, потім Мельничук. Будь ласка.&nbsp;</p>
<p>&nbsp;</p>
<p>17:50:57</p>
<p>МОСІЙЧУК І.В.</p>
<p>Я, звичайно, слухав-слухав тут "чарлі-марліна" і всяких там інтерівських підстилок. Але питання в іншому, питання болюче для мене і для всієї Полтавської області.</p>
<p>Знищили підприємство "Полтавафарм", потім давали хабара поліцейському. Поліцейський виявився порядною людиною. Отут зараз на злодіях шапка горить. Подивіться, на кому зараз горить шапка в залі. Давали хабара, затримали прямо на місці злочину при дачі хабара, затримали. Потім побігли, "порешать" намагалися. А тепер тут розповідають про простих людей і тому подібне.</p>
<p>Заспокойтеся! Припиніть обкрадати полтавських селян на ліках, припиніть!</p>
<p>&nbsp;</p>
<p>ГОЛОВУЮЧИЙ. Папієв, одна хвилина.</p>
<p>&nbsp;</p>
<p>17:52:03</p>
<p>ПАПІЄВ М.М.</p>
<p>Дякую. Шановні народні депутати України, ну, високий рівень дискусії зараз ми бачимо у Верховній Раді України. І погано, що головуючий не дотримується Регламенту, тому що жодного з народних депутатів України, який би говорив по суті законопроекту, який винесено, чомусь не почуто було.</p>
<p>Я хотів би взагалі нагадати частину другу статті 84 Конституції України, що рішення приймаються на пленарних засіданнях, виключно на пленарних засіданнях.</p>
<p>Що відбувається зараз? Зараз у нас фактично якесь продовження ранкового засідання, що суперечить частині третій статті 19 Регламенту. Взагалі-то ми приймаємо якісь рішення, а у нас сьогодні невідомий взагалі статус. І хто змінив календарний план, за який проголосувала Верховна Рада України, на сайті Верховної Ради України, невідомо.</p>
<p>Я хотів би, щоб, і фракція "Опозиційного блоку" відповідне звернення підготувала на Голову Верховної Ради України, щоб нам на підставі Конституції та закону пояснили, що відбувається зараз: чи пленарне засідання, чи збори народних депутатів України, і який статус прийнятих законопроектів. Дякую.</p>
<p>&nbsp;</p>
<p>ГОЛОВУЮЧИЙ. Це так мило і безглуздо, коли ви звинувачуєте інших депутатів, що вони говорять не по темі, і тут же самі говорите повні нісенітниці. Це треба трішки мати логічно-наслідковий&nbsp; зв'язок.</p>
<p>Будь ласка,&nbsp; Сергій Мельничук. І переходимо до голосування. Будь ласка,&nbsp; одна хвилина Мельничук, і потім&nbsp; ще одна хвилина – Сироїд. Через дві хвилини&nbsp; прийняття рішення. Будь ласка.</p>
<p>&nbsp;</p>
<p>17:53:26</p>
<p>МЕЛЬНИЧУК С.П.</p>
<p>Сергій Мельничук, група "Воля народу".&nbsp; Даним законопроектом ми фактично повертаємо владу старій прокуратурі, узурпацію так званої окремої республіки.</p>
<p>Цей законопроект потрібно&nbsp;&nbsp; провалити і не дати узурпації прокурорської влади, яка фактично купує фракції, цілі фракції в даному парламенті, відпускає депутатів, відпускає цілі угрупування злочинні, які сидять тут. Тому цей законопроект не потрібно голосувати.</p>
<p>&nbsp;</p>
<p>ГОЛОВУЮЧИЙ. Оксана Сироїд, будь ласка.</p>
<p>&nbsp;</p>
<p>17:54:21</p>
<p>СИРОЇД О.І.</p>
<p>Шановні колеги, ну я думаю, що обдурюванням людей в цьому залі нікого не здивуєш. Але коли ви вчергове розказуєте всім про те, як впроваджується&nbsp; судова реформа, а водночас ви не просто нищите ті самі зміни до Конституції, які ви приймали, ви фактично&nbsp; заради вигоди&nbsp; однієї людини ви вже знищили закон, ви вже знищили ту… навіть ті&nbsp; поступи в реформі прокуратури, які були зроблені. Ви вивели взагалі Генерального прокурора за межі закону. Ви вивели його за межі Конституції. А сьогодні ви хочете&nbsp; донищити те, що ви самі робите.</p>
<p>Можливо, це ваша мета, я не знаю. Але не розказуйте більше людям про судову реформу, тому що в змінах до Конституції немає такого поняття, як органи прокуратури, немає ніякої спеціальної освіти для прокуратури, а є три правничих професії, які мають готуватися за одною системою…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>СИРОЇД О.І. …адвокат, прокурор і суддя. Якщо ви хочете далі вирощувати радянських прокурорів, то не брешіть людям про судову реформи.</p>
<p>&nbsp;</p>
<p>ГОЛОВУЮЧИЙ. Шановні колеги, переходимо до прийняття рішення. Добре, я дам автору законопроекту хвилину. За хвилину буде голосування. Прошу голів фракцій Секретаріат Верховної Ради запросити депутатів в зал.</p>
<p>Будь ласка, Карпунцов, 1 хвилина, і переходимо до голосування.</p>
<p>&nbsp;</p>
<p>17:55:56</p>
<p>КАРПУНЦОВ В.В.</p>
<p>Шановні колеги, я вдячний всім тим, всім тим, хто говорив по суті законопроекту, і вдячний всім тим, хто підтримує. Я дякую за таку велику підтримку. На жаль, також вдячний опозиції за критику, але, на жаль, вона була не по суті. Нагородили все, я знаю, що тільки туди не нагородили: політику, прокурора. Все, окрім того, що тут по закону діючому необхідно отримати ліцензовані сертифікати. Ми їх не можемо отримати, академія не може отримати. То дайте це право, виконати закон. Дякую, прошу підтримати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Переходимо до прийняття рішення. І я ставлю на голосування проект Закону про внесення змін до статті 80 Закону України "Про прокуратуру" (щодо визначення правового статусу Національної академії прокуратури України), номер 5226. Як пропонував голова комітету, спочатку за основу. Прошу підтримати, прошу проголосувати за основу 5226. Голосуємо, колеги.</p>
<p>&nbsp;</p>
<p>17:57:15</p>
<p>За-175</p>
<p>Колеги, я… Ми можемо зійтись на позиції, щоб його направити в комітет на доопрацювання? Я поставлю згідно Регламенту всі пропозиції.</p>
<p>Колеги, щоб ми змогли провести обговорення, я ставлю наступну пропозицію на голосування. Щоб проект Закону про внесення змін до статті 80 Закону України "Про прокуратуру" направити до комітету для підготовки на повторне перше читання. Прошу проголосувати. Прошу підтримати. На повторне перше читання 5226. Прошу підтримати, колеги. Голосуємо.</p>
<p>&nbsp;</p>
<p>17:58:07</p>
<p>За-168</p>
<p>Я ставлю на голосування останню пропозицію: направити суб'єкту права законодавчої ініціативи на доопрацювання. Давайте збережем законопроект. Я прошу підтримати пропозицію. Проект Закону про внесення змін до статті 80 Закону України "Про прокуратуру" (щодо визначення правового статусу Національної академії прокуратури України) (№ 5226) повернути суб'єкту права законодавчої ініціативи на доопрацювання. Прошу проголосувати. Прошу підтримати. Голосуємо.</p>
<p>&nbsp;</p>
<p>17:58:56</p>
<p>За-170</p>
<p>Рішення не прийнято.</p>
<p>Проект Закону 5226 відхилено.</p>
<p>Дуже шкода. У нас був наступний законопроект, який був об'єднуючий, ми просто до нього не змогли дійти, бо розгорілась політична замість професійної дискусія в залі, на превеликий жаль.</p>
<p>Шановні колеги, я не буду продовжувати засідання, вже шоста година. І таким чином ми сьогодні провели важкий, але плідний день. І пленарне засідання Верховної Ради України оголошую закритим. Це було пленарне засідання Верховної Ради України, для тих, хто не до кінця розуміє принципи роботи Ради. Завтра о 10-й годині ми продовжимо нашу роботу.</p>
<p>Нагадую, як завжди, в середу першими питаннями будуть питання ратифікації. І я запрошую всіх депутатів завтра о 10-й годині дисципліновано продовжити нашу роботу. Дякую вам. До побачення.</p>
<p>&nbsp;</p>

