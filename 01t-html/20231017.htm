Засідання 1 (продовження)
17. 10. 2023
            

<p align=center><a name=_GoBack></a>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>17 жовтня 2023 року, 11 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>11:06:03</p>
<p>ГОЛОВУЮЧИЙ. Слава Україні!</p>
<p>Шановні народні депутати України, відповідно до прийнятої нами Постанови "Про деякі питання організації роботи Верховної Ради України дев'ятого скликання в умовах дії воєнного стану" сьогодні ми продовжуємо наше пленарне засідання.</p>
<p>Шановні колеги, звертаю увагу, що згідно з прийнятою Верховною Радою України постановою усі присутні на пленарному засіданні не повинні поширювати інформацію щодо його початку, перебігу та прийнятих у парламенті рішень раніше ніж через годину після оголошення перерви у пленарному засіданні. Я прошу всіх колег неухильно дотримуватись прийнятого українським парламентом рішення та відповідально поставитися до забезпечення безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні народні депутати, за парламентською традицією пропоную розпочати роботу з виконання Державного Гімну України.</p>
<p><i>(Лунає Державний Гімн України)</i></p>
<p>Шановні народні депутати! Сьогодні вже триває 601-й день повномасштабної загарбницької агресії Російської Федерації проти України. Наші відважні воїни, попри ворожу активність на окремих напрямках, продовжують свої наступальні операції, мужньо відбивають атаки рашистів, цілеспрямовано знищуючи особовий склад та військову техніку окупантів. Схилімо голови перед героями, які віддали своє життя за Україну. Пам'ять про цей безсмертний подвиг назавжди з нами. Вшануємо хвилиною мовчання, а також світлу пам'ять всіх мирних громадян, які загинули внаслідок злочинних дій російської держави-терориста.</p>
<p><i>(Хвилина мовчання)</i></p>
<p>Шановні колеги! Я хочу повідомити, що 12-13 жовтня Парламентська асамблея Ради Європи прийняла по-справжньому потужні резолюції для України, направлені на відновлення історичної правової справедливості, а також на всебічну підтримку нашої держави у боротьбі з російським агресором. Зокрема ПАРЄ у своїх резолюціях визнала Голодомор 1932-1933 років актом геноциду українського народу, а також закликала парламенти держав-членів Ради Європи та інших парламентів, які ще не зробили цього, прийняти аналогічні резолюції, вкотре засудила триваючу агресивну війну Росії проти України та закликала до єдиного фронту для зупинення агресії та досягнення миру справедливого і тривалого, визнала Російську Федерацію диктатурою, підтримала міжнародні органи такі як Міжнародний кримінальний суд і спільна слідча група для розслідування та судового переслідування воєнних злочинів і злочинів проти людяності, вчинених в Україні з початку агресії в 2014 році, наголосила на максимальній підтримці Формули миру Президента України Володимира Зеленського.</p>
<p>Шановні колеги, я прошу оплесками подякувати нашій делегації, яку очолює Марія Сергіївна Мезенцева, за активну і результативну роботу, а також колегам-парламентарям інших держав за прийняття таких важливих для України рішень. <i>(Оплески)</i> Дякую.</p>
<p>Шановні народні депутати, сьогодні день народження у нашої колеги, народної депутатки України Єлизавети Олексіївни Ясько, "Слуга народу". Давайте привітаємо іменинницю і побажаємо їй міцного здоров'я, плідної роботи та якнайшвидшої перемоги України. <i> (Оплески)</i></p>
<p>Шановні колеги, шановні народні депутати, на Погоджувальній раді ми домовилися перед початком розгляду питань порядку денного надати час по 3 хвилини для виступу уповноважених представників депутатських фракцій та груп. Я прошу представників депутатських фракцій і груп записатися на виступи. Будь ласка, колеги.</p>
<p>Будь ласка, слово надається народному депутату України Павленку Ростиславу Миколайовичу, фракція політичної партії "Європейська солідарність". Будь ласка, Ростиславе Миколайовичу.</p>
<p></p>
<p>11:12:36</p>
<p>ПАВЛЕНКО Р.М.</p>
<p>Прошу передати слово Петру Олексійовичу Порошенку.</p>
<p></p>
<p>ГОЛОВУЮЧИЙ. Будь ласка, Порошенко.</p>
<p></p>
<p>11:12:46</p>
<p>ПОРОШЕНКО П.О.</p>
<p>Шановний пане Голово, шановні колеги, дорогий український народе! Дуже важкі були ці дні. Вчора було 9 днів, як зупинилося серце мого комбата 206-го батальйону, який ми створили в перші години широкомасштабної агресії, Віталія Баранова, який боронив Київ, звільняв Херсон, а зараз загинув на сході.</p>
<p>Декілька днів тому загинув героїчно один із керівників нашої "молодіжки". Сергій Іконніков, 72 бригада, яка захищала Київ, і він був самим молодим командиром підрозділу 72-ї. Пішов у наступ і загинув. І ми дуже чітко маємо пам'ятати ту ціну, яку ми платимо за існування нашої держави і за наближення нашої перемоги. Нам всі казали брати приклад з Ізраїлю, як він встиг і зміг організувати оборону, а потім, а потім казали, що чекайте, так Ізраїль проспав напад. І Ізраїль поводив себе так само як ми. Я хочу, щоб ми повчилися прикладу Ізраїлю.</p>
<p>Позиція перша. В перший день було призвано до армії більше 300 тисяч або 5 відсотків населення Ізраїлю. Але кожен з них в першу годину мав бронежилет, кевларовий шолом, безпілотник, радіостанцію, берці, форму, спальник, каремат, був повністю забезпечений, до речі, без жодної участі волонтерів.</p>
<p>З перших хвилин спікерами ЦАХАЛ і держави були військові. На відміну від Арестовичей і Подоляків, які компетентно і чесно спілкувалися з народом, який заслуговує шани і поваги. В страшному сні нікому б в ЦАХАЛ не уявити, щоб ми скасували тендери. Кнесет відкрито працює і каже, що жодного закону крім укріплення обороноздатності вони не розглядають. У нас говорять, в Кнесеті точніше, говорять на відміну від нас, мовою правди, а не мовою телемарафону і інші уроки.</p>
<p>Друзі, відкрийте засідання, рятуйте свободу слова, рятуйте демократію, і забезпечте…</p>
<p></p>
<p>ГОЛОВУЮЧИЙ. Будь ласка, Арешонков Володимир Юрійович, група "Довіра", будь ласка.</p>
<p></p>
<p>11:15:59</p>
<p>АРЕШОНКОВ В.Ю.</p>
<p>Шановні колеги народні депутати, шановна президія, шановні українці. Я вчергове за дорученням депутатської групи нашої "Довіра" хочу розпочати свій виступ зі слів висловлення глибокої шани і поваги на адресу тих, хто щоденно, щогодинно ризикує своїм життям, захищаючи нашу з вами свободу, незалежність, суверенітет нашої країни, хто віддає своє життя за майбутнє нашої держави. І, безперечно, всі ми мріємо про довгоочікувану перемогу, але водночас ми всі усвідомлюємо, що потрібно багато зробити для того, щоб вона була. І для цього потрібна консолідація всіх зусиль, всієї держави. І в цьому числі я хотів би, шановні колеги депутати, звернутись до вас з тим, що ми маємо теж максимально ефективно організовувати діяльність нашої Верховної Ради як найвищого законодавчого органу, маємо працювати окремо кожен народний депутат. Можливостей для цього більше ніж достатньо. Доволі ефективно працюють депутати в складі тимчасових спеціальних і слідчих комісій. І хочу сказати, що як би нас не критикували за велику кількість таких комісій, вони зараз вирішують і висвітлюють надзвичайно важливі проблемні питання. Це і забезпечення наших військових всім необхідним озброєнням, це медикаментозне забезпечення, лікування хворих, поранених і таке інше. Тому в цьому плані потрібно далі продовжувати роботу.</p>
<p>Я хотів би звернути увагу і у виступі Голови було сказано, що активно депутати попрацювали на міжнародному дипломатичному фронті. Але я хотів би також підкреслити, що протягом минулого року ми працювали не тільки профільні дипломати спеціалізовані, а багато депутатів теж працювало в складі різних делегацій. Треба відновити цю практику.</p>
<p>Ну і на завершення, працюємо зараз над прийняттям бюджету, який забезпечить всім необхідним країну, нашу армію, але непотрібно забувати про питання забезпечення всім необхідним наших громадян. Ми маємо все зробити, щоб не знизити соціально-економічні стандарти такі, скажімо, як норма Кабінету Міністрів про встановлення з нового року 1600 гривень, як мінімальна зарплата за виплатами судів, цього неможливо допускати.</p>
<p>Працюємо. Слава Україні!</p>
<p></p>
<p>ГОЛОВУЮЧИЙ. Будь ласка, Олексій Олексійович Кучеренко фракція "Батьківщина". Олексій Юрійович, перепрошую.</p>
<p></p>
<p>11:19:13</p>
<p>КУЧЕРЕНКО О.Ю.</p>
<p>Олексій Кучеренко, фракція "Батьківщина".</p>
<p>Шановні колеги, ми входимо в зиму і я хотів би вам, як колегам українцям, які будуть все рівно це слухати, дати об'єктивну картину ситуації, бо півтора тижні тому ми тут з вами приймали, брали участь в дні Уряду присвяченому цій проблемі, тут сидів Прем'єр, міністр енергетики розповідали такі чудові картини про те, як космічні кораблі будуть бороздити простори всесвіту. Насправді, все не так і я в цій ситуації вважаю, як професійна людина, за свій обов'язок дати вам об'єктивну картину.</p>
<p>Ну, по-перше, ви мусите знати, борги сьогодні є колосальною ключовою проблемою всього енергетичного комплексу. 190 мільярдів гривень – це сукупні неврегульовані борги на газовому ринку. 190 мільярдів – це за оцінками USAID. 50 мільярдів гривень – це борги неврегульовані на енергетичному ринку, так само за оцінками USAID. 94 мільярди – це борги теплокомуненерго за газ перед НАК "Нафтогазом". З них 52 мільярди – це поточні, свіжі борги, за які не розраховуються. З них різниця в тарифах сумнозвісна 36 мільярдів гривень.</p>
<p>Ну що далі вам продовжувати? І як можна в цій ситуації довіряти тому, що от я особисто почув у своєму запитанні до Прем'єра стосовно цієї ситуації. Він не відповів на це питання, бо уряд практично нічого не зробив для врегулювання цієї проблеми.</p>
<p>Я не хочу нагнічувати ситуацію. Катастрофи не буде, ми всі розуміємо, що на 90 відсотків проходження зими залежить від роботи наших Збройних Сил та систем протиповітряної оборони, та від того, на жаль, скільки ракет та шахедів накопив агресор, а він їх накопив дуже багато.</p>
<p>Але я констатую, бо я переконаний, що Збройні Сили виконають своє завдання, а от уряд, на жаль, не виконав свого завдання і ця неврегульованість боргів позбавляє нас в найближчій перспективі реальної інтеграції з енергетичною системою Європи, з газовим ринком Європи, а це саме той ресурс, на який ми з вами розраховуємо.</p>
<p>І останнє. Друзі, а як може бути так, що і не на ступний рік не врегулювавши проблему боргів 36 мільярдів по різниці в тарифах, в бюджеті уряд не закладає нічого на це? Що робити мерам, як їм закривати ці дірки? На це питання відповіді на сьогодні немає, тому реальна ситуація не дуже хороша.</p>
<p></p>
<p>ГОЛОВУЮЧИЙ. Будь ласка, Гнатенко, група "Відновлення України".</p>
<p></p>
<p>11:22:25</p>
<p>ГНАТЕНКО В.С.</p>
<p>Шановний пане головуючий, шановні колеги! На цьому тижні ми з вами приймаємо державний бюджет нашої держави і з 15 вересня пророблено велику роботу, прийняття ряду важних правок і збереження підтримку соціально незахищених верств нашого населення.</p>
<p>Звичайно, ми всі хочемо збільшити видатки на соціальний блок, але війна триває і на сьогодні. Депутатська група "Відновлення України" наголошує, що нашим головним пріоритетом є забезпечення сфери безпеки та оборони, збереження соціальної підтримки, а також здійснення необхідної відбудови нашої держави.</p>
<p>Сфера безпеки і оборони фінансується безпосередньо українськими платниками податків. Натомість для покриття всіх інших видатків ми змушені опиратися на зовнішню допомогу, даний напрям об'єктивно викликає стурбованість. Сьогодні ми з 42 мільярдів доларів, обіцяних на цей рік, поки що отримали тільки 33 мільярди доларів. Саме тому ми мусимо точно розуміти, на що витрачаємо кошти в нашій державі і повинні розраховувати на свій ресурс. Це також пряма відповідь тим чиновникам, які намагаються відстояти місцеві бюджети на бруківку, благоустрій та реалізацію інших проектів.</p>
<p>Я тільки повернувся з округу на Донеччині, там не вщухають вибухи вдень і вночі, постійно рухається військова техніка, підходять військові, а також населення, просять допомогти по різним напрямкам.</p>
<p>Мені довелося тричі бути міським головою, дякуючи моїй громаді, і я дуже чуттєво, як більшість звичайних громадян, реагуємо на зміни стосовно Закону щодо ПДФО. Але, коли говорить хата, квіти у дворі не саджають, я впевнений в цьому, і такої думки дотримується і більшість моїх співгородян, моїх земляків, які знаходяться саме на лінії зіткнення, біля війни.</p>
<p>На сьогодні ми спостерігаємо активне загострення на Донбасі, на Харківщині і тому питання прийняття Закону 10037 необхідно прискорити, і група "Відновлення України" буде підтримувати цю норму.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається народному депутату Папієву Михайло Миколайовичу, фракція … Депутатська група "Платформа за життя та мир".</p>
<p></p>
<p>11:24:48</p>
<p>ПАПІЄВ М.М.</p>
<p>Дякую.</p>
<p>Шановні народні депутати України! Дозвольте навести вам цитату: "Воля, яка не здається, здобуває свободу. Свобода, яка спирається на єдність завжди перемагає. Головне – не втрачати часу. Не втрачати єдності". Прекрасні слова – це слова Президента України Володимира Олександровича Зеленського на 600 днів спочатку збройної агресії Російської Федерації проти України. І нам треба оці слова взяти як дороговказ для всього парламенту, для того, щоб ми сьогодні, коли особливо складний час, і в фінансовому плані, і зовнішньополітичному плані, і в усіх інших тенденціях, щоб ми сьогодні взяли для себе як зразок наших воїнів, які сьогодні об'єдналися незалежно від національності, незалежно від релігійної конфесії, які сьогодні своєю мужністю, своєю відвагою показують як необхідно захищати свою країну.</p>
<p>Я чому кажу це? Тому що у нас багато викликів, які є, і ми практично готові. У нас є прекрасні законопроекти, які можуть сьогодні, в цей складний час, і покращити соціальне становище людей, і спрямувати всі кошти на Збройні Сили України. Але нам треба захотіти цього і треба щоби цей зал об'єднався.</p>
<p>Я подивився законопроекти, які розглядаються поточного тижня. І, ви знаєте, можу вам сказати, що, да, складні законопроекти, вони дуже такі, знаєте, індикативні. Але я впевнений, що цього тижня наша Верховна Рада об'єднається і всі фракції проголосують Державний бюджет України, який спрямує основну частину цього бюджету на Збройні Сили України, але в той же час і на захищені статті, який дасть змогу давати людям своєчасно заробітну плату, особливо в бюджетній сфері, пенсії - пенсіонерам. У минулому виступі я навів вам приклад от як в USAID на бланку написано: from the American People, тобто – від американського народу.</p>
<p>І нам треба сьогодні чітко і ясно знати, що ті кошти, які отримають наші громадяни, вони отримають не тільки від економіки України, вони отримають і від наших союзників – від Сполучених Штатів Америки, від Європейського Союзу. І нам треба це казати і казати, і дякувати. Кожен пенсіонер, кожен бюджетних, коли отримує своєчасно день в день заробітну плату і пенсію, він має сказати: дякуємо Україні, дякуємо українському народу, але дякуємо і американському народу, і народам Європейського Союзу.</p>
<p>Шановні друзі, я дуже хотів би щоб це об'єднало наш зал і щоб ми спільно з вами ішли до перемоги і до соціальної захищеності наших громадян.</p>
<p>Дякую вам.</p>
<p></p>
<p>ГОЛОВУЮЧИЙ. Будь ласка, Тарас Іванович Батенко, група "Партія "За майбутнє".</p>
<p>Будь ласка, Ірина Мирославівна Констанкевич.</p>
<p></p>
<p>11:27:59</p>
<p>КОНСТАНКЕВИЧ І.М.</p>
<p>Шановні народні депутати! Група "За майбутнє" хоче висловити теж підтримку і високу оцінку роботи Парламентської асамблеї Ради Європи і, зокрема, української делегації, якій вдалося упродовж року досягнути таких високих результатів.</p>
<p>Відразу скажу, що це спільна, колективна робота багатьох інституцій. Це і представництво Парламентської Асамблеї Ради Європи, яке очолює Тарасюк Борис Іванович. Це і МЗС, це і багато інших українців, які, власне, працювали на ухвалення цих рішень. Але відразу скажу, що багато людей мене запитують: а що далі, чи будуть ухвалені ці рекомендаційні рішення іншими парламентами, яких є понад 20? Мене запитують, наступне питання мені задають: а чи не згасає в Європі, в світі інтерес до України? І я маю лише одну відповідь: для того, щоб рішення ухвалювалися парламентами інших країн, ця комунікація, спільна, колективна робота має тривати. Ми повинні працювати і надалі комплексно, системно і масштабно, доводити світу, що Голодомор – це не лише голодомор, це геноцид проти українців, внаслідок якого загинули від 7 до 10 мільйонів людей. Ми повинні переконувати світ, що колоніальна історія стосунків Росії з Україною – це 400 років, а Україна насправді - це давня європейська країна. І тому наші євроінтеграційні прагнення закономірні і логічні. Ми повинні розповідати про усі дні нашої війни, страшної війни із Росією за нашу незалежність, за нашу суверенність, за наше майбутнє.</p>
<p>Тому я звертаюся до керівництва парламенту з проханням, щоб така робота, системна, парламентська, продовжувалася на багатьох міжнародних майданчиках, не лише одна делегація, але на рівні груп дружби, на рівні комітетів, на рівні особистих контактів. Тому що ми повинні бути присутні в парламентах Угорщини, Словаччини, Чехії, Нідерландів, багатьох-багатьох інших. Це важливо, щоб нас чули, так, як чули, скажімо, до прикладу, Марію Мезенцеву чують постійно, щодня, щогодини на всіх майданчиках; так, як чують колегу Соболєва; так, як чують багатьох інших. Це має бути багатоголосся, якщо ми хочемо знати і показати світу, що ми прогресивний, демократичний парламент, і такою є Україна.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Неклюдов Владлен Михайлович, фракція політичної партії "Слуга народу". Будь ласка.</p>
<p></p>
<p>11:30:48</p>
<p>НЕКЛЮДОВ В.М.</p>
<p>Дякую.</p>
<p>Руслан Олексійович, прошу передати слово своїй колежанці, нашій красуні, главі нашої делегації<i> </i>Марії Мезенцевій.</p>
<p></p>
<p>ГОЛОВУЮЧИЙ. Я зрозумів, Мезенцевій Марії Сергіївні. Будь ласка.</p>
<p></p>
<p>11:31:06</p>
<p>МЕЗЕНЦЕВА М.С.</p>
<p>Дякую. Дякую, Владлене.</p>
<p>Пане спікере, щиро вдячні вам за високу відзнаку нашої роботи на осінній сесії. Я запрошую колег з Парламентської асамблеї Ради Європи, хто зараз є в залі, долучитися до цієї трибуни. Друзі, дійсно, були здійснені історичні рішення, але їх би не було, якщо б не наші сміливі і неймовірні сили оборони. Частина одного з файлу присвячена якраз діям контрнаступу, який триває так, як мусить тривати, за планом. А ті колеги-міжнародники, які думають, що він триває досить повільно, ми їх запрошуємо завжди красно на лінію оборони для того, щоб побачити, як, дійсно, борються наші захисники.</p>
<p>Тож, друзі, ми визнали в ПАРЄ 46 парламентами злочин геноциду, а це саме Голодомор 1932-1933 років минулого століття, через який потерпала кожна українська родина. До сьогодні немає чіткої інформації по цифрам, скільки ж, дійсно, тоді загинуло людей. Але цей геноцид має історичну ниточку до сьогодні. Російська агресія, яка триває з березня 14-го року, творить геноцид і по сьогодні не тільки на території держави Україна, не тільки на субконтиненті Європи, а і в усьому світі. Росія намагалася поставити на коліна весь світ перед продовольчою кризою, не вийшло. Ми визнали Росію диктатурою, а Путіна – диктатором і після закінчення його терміну з ним припиняться всі офіційні контакти за виключенням тих, які будуть націлені на гуманітарні місії.</p>
<p>Друзі, також ми не забуваємо і про цивільних полонених, насильницькі зникнення, які тривають з 14-го року. Дуже важливо, щоб держава Росія передала всі списки існуючих цивільних полонених або Україні, або державі ООН, або будь-якій третій країні, яка допоможе повернути всіх додому. Не забуваємо і про геноцид, який Росія чинить проти українських дітей. Вітаємо зусилля Офісу Президента, омбудсмена України, які продовжують повертати українських діток додому, для цього ми провели окремий захід по поверненню українських дітей додому з Росії, території Білорусі і об'єднання зусиль всіх міністрів закордонних справ Ради Європи.</p>
<p>Дорогі друзі, ми прямуємо далі до справедливості і це відповідь, яка повинна бути адекватною, – це створення спецтрибуналу за злочин агресії, це реєстр збитків, а це значить компенсація кожній українській сім'ї, яка стала, яка потерпала від цієї агресії, кожен воєнний злочин, який зафіксований органами Нацполіції, прокуратури і буде переданий в спеціальний офіс в Гаагу, який працюватиме вже від осені. Слава Україні! Слава силам…</p>
<p></p>
<p>ГОЛОВУЮЧИЙ. Будь ласка, Клименко Юлія Леонідівна, фракція "Голос".</p>
<p></p>
<p>11:34:18</p>
<p>КЛИМЕНКО Ю.Л.</p>
<p>Колеги, добрий день! Цього тижня ми розглядаємо достатньо багато, я б сказала, важливих для наших наступних 50 років життя нашої країни і наших громадян. Перш за все це законопроекти, які стосуються бюджету 2024 року і бюджету 2023 року, де ми з вами повинні розподілити видатки таким чином, щоб у нас було достатньо грошей для того, щоб ми могли втримати фронт, утримувати наше військо, а також ми могли з вами утримувати наші, виконати наші соціальні зобов'язання і пенсійні зобов'язання. І я повинна сказати, не думала, що я таке скажу, але я вам хочу сказати, що цей бюджет достатньо виважений, не дивлячись на те, що я з опозиції. Я хочу віддати належне, що комітет попрацював достатньо серйозно.</p>
<p>Наступний блок питань, який відкриває нам доступ до Європейського Союзу, це питання податкових перевірок і питання PEP, воно неоднозначне, воно викликає багато дебатів. Але це вимоги, які Україна повинна виконати для того, щоб розпочати переговори з Європейським Союзом і дати нашим громадянам чітку дорогу в Європейський Союз. Це наше з вами зобов'язання.</p>
<p>І третій блок питань – це питання національної безпеки, в тому числі і питання церкви, які ми будемо розглядати. І ще раз хочу вам сказати, що це не питання... Ми не розглядаємо релігійні питання, церква відділена від держави, ми розглядаємо з вами питання національної безпеки. Ми будемо розглядати законопроект, який був розроблений Кабінетом Міністрів на доручення Президента Зеленського. Отже, колеги, будь ласка, я сподіваюся, що в цьому залі буде не так мало людей, як зараз, зберіться, нам потрібно показати нашим громадянам і виконати волю наших громадян цього тижня, щоб вони мали захист, військо мало захист, ми мали шлях в Європейський Союз чіткий і ми мали стійку національну безпеку. Жоден російський інститут не повинен залишитися на українській землі.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, час для виступів вичерпаний, переходимо далі до роботи.</p>
<p>Шановні народні депутати, відповідно статті 28 Регламенту Верховної Ради України перед початком розгляду питань пропоную провести сигнальне голосування. Нагадую, необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло.</p>
<p>Шановні колеги, я прошу взяти участь у сигнальному голосуванні.</p>
<p></p>
<p>11:37:34</p>
<p>За-129</p>
<p>129 – за, проти – 4, утрималось – 2. Все, як завжди.</p>
<p>Шановні колеги, я хочу нагадати вам, що... Я ще раз звертаюся до всіх колег із закликом неухильно дотримуватися безпекових правил у Верховній Раді України і не поширювати інформацію щодо перебігу пленарного засідання та прийнятих у парламенті рішень раніше ніж через годину після завершення нашої роботи.</p>
<p>Колеги, перелік питань, який був попередньо узгоджений Погоджувальною Радою, вам надано. Переходимо до розгляду. І я просто хочу нагадати, що ми знаходимося в розгляді питання 10037, це проект Закону про внесення змін до розділу VI Бюджетного кодексу України щодо забезпечення підтримки обороноздатності держави та розвитку оборонно-промислового комплексу України.</p>
<p>Шановні колеги, ми зупинились на 879 поправці авторства Артура Володимировича Герасимова.</p>
<p>Артур Володимирович, будь ласка 879 поправка.</p>
<p></p>
<p>11:38:27</p>
<p>ГЕРАСИМОВ А.В.</p>
<p>Руслан Олексійович, прошу замість поправок 879, 880, 881, 882 і 883 – це п'ять поправок, дати мені три хвилини на виступ, будь ласка. І час спочатку.</p>
<p></p>
<p>ГОЛОВУЮЧИЙ. Будь ласка, Артур Володимирович, три хвилини. Обнуліть час, будь ласка.</p>
<p></p>
<p>11:38:41</p>
<p>ГЕРАСИМОВ А.В.</p>
<p>Шановні колеги, по-перше, я дуже радий, що сьогодні в залі присутні набагато більше депутатів "Слуги народу" ніж це було під час обговорення поправок. Тому що кожне обговорення ми наводили аргументи, чому категорично не можна голосувати за цей законопроект. І перш за все ви маєте розуміти, що проблему, яку ви хочете вирішити, ви таким чином не вирішите, ви створюєте, навпаки, набагато більше інших проблем перш за все для громад, які розташовані на фронтових чи прифронтових територіях, але не тільки. Ви маєте розуміти, що сьогодні, сьогодні на місцевій владі лежить фінансування і лікарень, і шкіл, і проходження зимового періоду, і фінансування тих військових частин, розміщення і комунальних, які сьогодні платять цей ПДФО в бюджети цих громад, але навіть не дивлячись на це, ви маєте розуміти, що більше 45 відсотків ПДФО військового, так званого, яке сплачувалося, воно пішло назад на Збройні Сили України у вигляді дуже швидкої допомоги, яку частини, розташовані в громадах, отримували.</p>
<p>Шановні колеги, ви зараз слухайте, бо потім ви бездумно натиснете зелені кнопки і залишите без грошей місцеві громади.</p>
<p>А що ж говорять місцеві громади? Міський голова Харкова на засіданні президії Конгресу місцевих та регіональних влад зазначив, що цього року Харків недоотримає близько 650 мільйонів гривень, а в 2024-у через цей закон майже 3,5 мільярда. А чи це потрібно харків'янам? Я думаю, що ні.</p>
<p>Миколаїв. Доброго дня, депутати з Миколаївщини. Так от Миколаїв може втратити близько 2 мільярдів 700 мільйонів гривень, а це майже половина їх бюджету. Вам все рівно, ви зараз проговорюєте і не слухаєте, потім будете дивитися в очі мешканцям Миколаєва і Миколаївщини.</p>
<p>Ідемо далі – Львівщина. Так, вони зараз не на фронтовій чи прифронтовій території, але сьогодні вся Україна фронтова територія. Але тим не менше, у Жовківській громаді на Львівщині, наприклад, податок військових – 12 мільйонів. Якщо його заберуть, громаді буде дуже несолодко.</p>
<p>А тепер увага, а чи сплачують… Скільки грошей громади сьогодні відправляють на Збройні Сили? Так от я вам скажу, що дуже багато громад відправляють на Збройні Сили навіть більше ніж отримують від військового ПДФО. Конкретні приклади. На Полтавщині Опішнянська громада отримала з початку року близько 20 мільйонів гривень від…</p>
<p></p>
<p>ГОЛОВУЮЧИЙ. Будь ласка, відреагуйте.</p>
<p></p>
<p>11:41:59</p>
<p>КУЗБИТ Ю.М.</p>
<p>Дякую, Руслан Олексійович.</p>
<p>Шановні колеги, дані пропозиції, про які тільки що йшлося, стосуються змін до Закону "Про військовий обов'язок і військову службу" і не пов'язані ні з предметом регулювання Бюджетного кодексу, ні зі змінами, що розглядаються. Тому прошу не підтримувати ці правки.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ви наполягаєте? Не наполягаєте. Добре. Наступні, Артур Володимирович, 884-а.</p>
<p></p>
<p>11:42:25</p>
<p>ГЕРАСИМОВ А.В.</p>
<p>Шановний Руслан Олексійович, можна, будь ласка, 884-а і, грубо кажучи, до 899-ї включно, да, і 10 хвилин мені виступ, будь ласка. Там близько 20 правок десь.</p>
<p></p>
<p>ГОЛОВУЮЧИЙ. Будь ласка, 10 хвилин. 899-а, є, да, дякую.</p>
<p></p>
<p>11:42:41</p>
<p>ГЕРАСИМОВ А.В.</p>
<p>Шановні колеги, я продовжу. Якщо ви думаєте, що громади не відправляють гроші на армію, то ви помиляєтесь. Так, чи є громади, які витрачали їх не на армію, а, грубо кажучи, на бруківку? Так. Але чесно кажучи, ці громади витрачали набагато менше ніж витрачала центральна влада. І я вдячний голові бюджетного комітету, яка з цієї трибуни під час голосування по змінам до бюджету 23-го року щиро сказала, що дорожній фонд на будівництво вже повністю використаний в цьому році. Що ж центральна влада не спрямовувала ці гроші на армію? Чому вона їх заривала в асфальт в 2023 році, другий рік війни повномасштабної?</p>
<p>Так от, конкретні приклади, Опішнянська громада Полтавської області отримала від військового ПДФО 20 мільйонів гривень, але водночас спрямувала на підтримку Збройних Сил України близько 60 мільйонів, а хочуть ще більше для того, щоб вийти на витрати на Збройні Сили близько 80 мільйонів. Я наводжу ці приклади для того, щоб ви розуміли, наскільки небезпечно сьогодні забирати гроші у місцевих громад.</p>
<p>І, ви знаєте, "Європейська солідарність" звернулася до всіх місцевих громад і запитала їхню думку відносно того, чи потрібно це ПДФО залишати в громадах або чи потрібно його забрати до центрального бюджету. Ви знаєте, ми отримали близько 300 звернень від місцевої влади, ми отримали рішення, більше навіть 200 рішень місцевих рад, які жорстко кажуть і чітко кажуть вам, хто буде тиснути кнопки, що сьогодні цього робити не можна, ці звернення з усіх областей України.</p>
<p>І ви знаєте, я би от хотів, щоб всі мажоритарники від "Слуги народу", хто сьогодні в залі, а це, наприклад, Драбовський Анатолій Григорович обраний в місті Вінниця, Борзова Ірина Наумівна місто Жмеринка була обрана, це Вінницька область.</p>
<p>Мажоритарники Житомирської області, наприклад Костюк Дмитро Сергійович, Кузьміних Сергій Володимирович.</p>
<p>Закарпатська область – Лаба Михайло Михайлович.</p>
<p>Запорізька область – Касай Геннадій Олександрович, Штепа Сергій Сергійович, Мельник Павло Вікторович.</p>
<p>З Київської області – Олег Дунда, Валерій Колюх, Олександр Горобець, Ольга Василевська-Смаглюк, Микола Галушко, інші.</p>
<p>Кіровоградська область – Мурдій Ігор Юрійович, Кузбит Юрій Михайлович.</p>
<p>Львівська область – Камельчук Юрій Олександрович.</p>
<p>Миколаївська – Пасічний Олександр, Негулевський Ігор, Дирдін Максим.</p>
<p>З Чернівецької області – Олена Лис. Я це кажу під стенограму, щоб люди розуміли, як ви будете голосувати. Заремський Максим, Божик Валерій.</p>
<p>Чернігівська область – Семінський Олег, Зуєв Максим, Валерій Зуб.</p>
<p>З Луганської області – Олексій Кузнєцов.</p>
<p>Як він буде дивитися в очі громадам у яких заберуть гроші через, які буде холодно і не буде опалення в квартирах мешканців?</p>
<p>Одеська область – Олег Колєв, Олексій Леонов, Олександр Горенюк, Степан Чернявський, Сергій Колебошин.</p>
<p>Полтавська область – Дмитро Нальотов, Андрій Боблях, Анастасія Ляшенко, Костянтин Касай, Олексій Мовчан, Максим Березін.</p>
<p>Сумська область – Тетяна Скрипка, Ігор Васильєв, Максим Гузенко, Микола Задорожній.</p>
<p>Харківська область – Марія Мезенцева, Олександр Куницький, Андрій Одарченко, Юрій Здебський, Олександр Бакумов, Євген Пивоваров, Дмитро Любота, Олександр Літвінов, Олексій Красов.</p>
<p>І після того, як відкрито керівники громад Харківщини кажуть, що ці гроші критично важливі для них, тому що їм ще треба відновлювати інфраструктуру, як ви будете голосувати? І, як ви потім будете пояснювати це, що ви забрали гроші в центральний бюджет, чесно кажучи, в досить сумнівних напрямках?|</p>
<p>Херсонська область – Павло Павліш, Вікторія Вагнєр, Володимир Іванов.</p>
<p>Дніпропетровська область: Дмитро Кисилевський, Кирилл Нестеренко, В'ячеслав Медяник, Юрій Мисягін, Володимир Захарченко, Олена Криворучкіна, Юрій Корявченков. Кривому Рогу поясніть, що ви робите. Дмитро Чорний, Денис Герман, Роман Коптєлов, Владислав Бородін, Сергій Северин.</p>
<p>Волинська область – Вячеслав Рубльов. От, як ви потім будете дивитися в очі виборцям?</p>
<p>Івано-Франківська область – Едуард Прощук, Олександр Матусевич, Василь Вірастюк.</p>
<p>Черкаська область – Олег Арсенюк, Андрій Стріхарський, Віталій Войцехівський.</p>
<p>Тернопільська область – Ігор Васильєв, Володимир Гривко.</p>
<p>Рівненська область – Олександр Ковальчук, Олександр Аліксійчук, Сергій Литвиненко.</p>
<p>Хмельницька – Микола Олексійович Стефанчук, Олена Копанчук і Ігор Марчук.</p>
<p>І місто Київ. Місто Київ, в якому навіть не збираються це компенсувати. Максим Беребийніс, Артем Дубнов, Сергій Швець, Леся Забуранна, Мар'яна Безугла, Дмитро Гурін, Ганна Бондар.</p>
<p>От чому я це зачитав? Тому що я прошу всіх виборців, хто сьогодні буде дивитися цю трансляцію, її, звичайно, покажуть вночі, вони уважно подивилися як за це будуть голосувати ті, кому вони віддали свій голос.</p>
<p>Але ключовий момент: чи є вихід з всього цього? Він є, бо був поданий альтернативний законопроект 10037-2 і там було чітко написано, що гроші мають залишатися в громадах, але громади їх можуть витрачати виключно на потреби сектора безпеки і оборони, а також на обладнання бомбосховищ і на оборонні споруди там, де це необхідно.</p>
<p>І тому рішення сьогодні дуже просте: не підтримувати цей законопроект в другому читанні, не підтримувати, спрямувати його на повторне друге читання, скоротити строки повторного другого читання. І на повторному другому читанні одразу це спрямувати таким чином. Тридцять відсотків... Увага! Просто послухайте. Тридцять відсотків... Хочу сказати виборцям, якщо зараз показують зал, нікому це не цікаво, слухає опозиція, слухає гальорка, не слухають "Слуги народу". Слухає президія, маю віддати належне.</p>
<p>Так от, повторне друге читання і після того такий розподіл. Перше – гроші залишаються в громадах, але 30 відсотків спрямовуються на Міністерство оборони з метою закупівлі іноземного озброєння, 30 відсотків, увага, спрямовуються на Міністерство оборони для закупівлі виключно озброєння і обладнання, яке виробляють українські виробників, 30 відсотків мають бути спрямовані напряму на рахунки бригад і військових частин, які розташовані не тільки в цих локаціях, а й в інших. І 10 відсотків залишаються в розпорядженні місцевої влади, але витрачаються на потреби безпеки і оборони, на бомбосховища, на укріплення, на відновлення зруйнованої критичної інфраструктури і на інші речі, які допоможуть наблизити перемогу. Це конструктивний підхід.</p>
<p>І наостанок. Шановні колеги, ви знаєте, дуже сумно дивитися в цій залі, коли, навіть не читаючи закони, представники партії Зеленського голосують за речі, які дуже негативно потім впливають на долю людей. І сьогодні, якщо буде підтриманий законопроект по тому, щоб забрати податок на доходи фізичних осіб у місцевої влади, то приготуйтеся до того, що багато громад стануть не просто неплатоспроможними, а вони будуть змушені відмовляти людям в самому необхідному. І особливо це стосується – увага, послухайте, - тих громад, які знаходяться на фронтовій чи прифронтовій території. Просто спитайте у них, як вони витрачають гроші і наскільки це для них критично.</p>
<p>І ще. Last but not least. Ви знаєте, що спроможність громад, сила громад, децентралізація – це не тільки найуспішніша реформа часів Президента Порошенка, яку ви вбиваєте, але це також є принципова особливість, це є базовий принцип існування Європейського Союзу. Вбиваючи децентралізацію, ви йдете не до Європейського Союзу, а від нього.</p>
<p>Саме тому я прошу всіх, особливо мажоритарників з фронтових і прифронтових територій, дуже ретельно подумати, чи хочете ви зробити гірше людям, чи ні.</p>
<p>Дякую за увагу. І закликаю не голосувати за цей закон.</p>
<p></p>
<p>ГОЛОВУЮЧИЙ. Дякую.</p>
<p>Артур Володимирович, я так розумію, що всі решта поправок ми знімаємо.</p>
<p>Вельмишановні колеги, ну, така унікальна промова, яка дає право на репліку тим особам, які там зазначені, якщо хтось забажає. Будь ласка, чи є бажаючі?</p>
<p>Дирдін, будь ласка. Від усіх, я так розумію. Одна хвилина, Максим Дирдін. І після цього, колеги… Зараз, я перед тим, як ви почнете. Ми завершили поправки на врахування. Зараз ми перейдемо до поправок на підтвердження, у мене уже тут є перелік осіб, які висловили своє бажання. Будь ласка. Я поки даю Дирдіну. Будь ласка.</p>
<p></p>
<p>11:53:16</p>
<p>ДИРДІН М.Є.</p>
<p>Дякую, пане головуючий, за надане слово і можливість відповісти на закиди від представника партії "ЄС" стосовно як будемо голосувати. Я хотів би звернути увагу представників "ЄС", як вони на місцевому рівні вчора в місті Первомайську, партія "ЄС" проголосувала за те, щоб забрати мільйон гривень із фінансування освіти, із заробітних плат працівників освіти, які і так мають жалюгідну зарплату, тому що вони проголосували вчора разом із партіями, забороненими партіями ОПЗЖ і "Опозиційний блок", це в місті Первомайську. А це питання про те, що, хто і як робить. Будь ласка, зверніть увагу на поведінку місцевої партії в місті Первомайську.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, на цьому ми завершили обговорення поправок на врахування, переходимо до поправок на підтвердження. По попередніх, те, що ми говорили на Погоджувальній раді, і зараз до мене колеги підійшли, 1 поправка, будь ласка, народний депутат Бакунець – 1 хвилина.</p>
<p></p>
<p>11:54:32</p>
<p>БАКУНЕЦЬ П.А.</p>
<p>Шановний пане Голово, шановні народні депутати, власне, коли ми заходимо в цю годину вже, коли ви кожен будете приймати вибір або знищити можливість розвитку, особливо розвитку маленьких громад, територіальних центрів, районних центрів, я вас прошу, ставлячи на підтвердження правки, можливо, ми найдемо консенсус хоча б в даті, хоча б почати цей ганебний процес з наступного року, а не з жовтня. Можливо, ми найдемо консенсус хоча б залишити як і військовим частинам, так і органам місцевого самоврядування, хоча б 10 процентів. Я дуже сильно закликаю вас зараз при розгляді правок знайти правильний баланс і зробити добре для того, аби були і боєприпаси в українського воїна, і аби могло функціонувати місцеве самоврядування.</p>
<p>Дякую.</p>
<p></p>
<p>ГОЛОВУЮЧИЙ. Номер правки 1. Ви наполягаєте на голосуванні?</p>
<p>Перша. Ви наполягаєте на голосуванні, шановні колеги? Не наполягаєте.</p>
<p>Йдемо далі.</p>
<p>Наступна, 3 хвилини Євтушок замість поправок: 5, 60 і 140.</p>
<p>Будь ласка.</p>
<p></p>
<p>11:55:56</p>
<p>ЄВТУШОК С.М.</p>
<p>Сергій Євтушок, фракція "Батьківщина". Шановний пане Голово, я прошу не ставити ці поправки на голосування, проте дати мені 3 хвилини, дійсно, задля того аби я міг висвітлити позицію фракції "Батьківщини".</p>
<p>Шановні колеги, дійсно я зараз хотів би звернутися до всіх без виключення, хто ще в принципі не розуміє, за що ми будемо голосувати. Мова стоїть про те, що всі громади на початку року конкретно склали собі програми, які потім затвердили рішеннями бюджетів і почали їх фінансувати. Це різні програми, там і допомога внутрішньо переміщеним особам, там і допомога на поховання військових, допомога сім'ям померлих наших загинувших військових. Всі ці програми не можуть бути зупинені в кінці року, тому що це абсолютно ненормальний управлінський процес.</p>
<p>І я ще раз підкреслюю, давайте ми вийдемо на модель, що хоча б, дійсно, з 1 січня наступного року при зустрічі з Кабінетом Міністрів України, з Асоціацією міст України напрацювати певну модель, яка дасть можливість фінансувати ті військові частини, які перебувають на постійному місці дислокації в тих громадах, які є. Дати можливість громадам допомагати їм. Ви, дійсно справедливо можете сказати, що, на жаль, маємо локальні випадки, коли органи місцевого самоврядування фінансують якісь об'єкти, які не наближають нашу перемогу, до прикладу, там стадіони, бруківку або якісь інші речі. Проте мова йде, що давайте ми все ж таки чітким переліком надамо можливість органам самоврядування місцевого фінансувати лише те, що зараз є вкрай необхідним і життєздатним: це допомога військовим частинам, це допомога внутрішньо переміщеним особам, це можливі різного роду аварії в системі житлово-комунального господарства. Бо, якщо для великих громад, ті, які мають обласні центри в себе у громаді, стоїть питання просто скорочення фінансування певних програм, то для малих громад стоїть питання виживання, стоїть питання чи будуть в цих малих громадах функціонувати нормально загальноосвітні заклади, чи заклади дошкільної освіти, позашкільної освіти, ось про що стоїть питання. Тому давайте ми ненормальну цю ініціативу від уряду, я вважаю, профнепридатну, все ж таки зупинимо і почнемо дискусію на рівні держави, залучивши всі суб'єкти.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, далі у нас поправки: 144, 145, 146, 147 і з поставленням на врахування 163.</p>
<p>Южаніна, будь ласка, Ніна Петрівна.</p>
<p></p>
<p>11:59:20</p>
<p>ЮЖАНІНА Н.П.</p>
<p>Шановні колеги, я насправді хотіла б акцентувати увагу на наступному. Не знайшовши компромісу з суспільством, з органами місцевого самоврядування…</p>
<p></p>
<p>ГОЛОВУЮЧИЙ. 3 хвилини додайте, будь ласка.</p>
<p></p>
<p>11:59:38</p>
<p>ЮЖАНІНА Н.П.</p>
<p>…у уряду з'явилася така ініціатива. І можна було б зрозуміти, що абсолютно очевидно, коштів не вистачає на фінансування соціального сектору економіки. Тому що ми говоримо, що військові не можуть фінансуватися за рахунок цих коштів, і ми бачимо ситуацію, коли під час, замість того, щоб шукати компроміс, пішли далі, тобто обмеживши використання вільних залишків коштів місцевих бюджетів.</p>
<p>Я дякую пану Бакунцю, що він додав туди, зміг додати відновлення та реабілітацію осіб, які постраждали від збройної агресії Російської Федерації проти України. Але ви знову не виписали достатньо для того, щоб можна було витрачати на комунальні заклади медичні, що витрачати можна на госпіталі, на пансіонати, мабуть, або це лікування за кордоном. Як витрачати ці кошти місцеві бюджети зможуть. Знову не договорили до кінця. Проте влада вирішила, що тепер недостатньо забрати кошти у місцевих бюджетів лише в цьому році і в 24-му. І є велика кількість поправок, у тому числі пані Підласої, я сподіваюсь, що ви поставите на голосування 282 поправку, про те, щоб позбавляти органи місцевого самоврядування, місцеві бюджети коштів ПДФО від військових і поліцейських до кінця року, в якому закінчиться період воєнного стану. Тобто, посягаючи на кошти місцевих бюджетів, не зупинилися, не проаналізували, не побачили, як практично будуть працювати ці вилучення, чи вдасться все ж таки використовувати їх на Мінстратегпром і справді відновлювати оборонно-промисловий комплекс, ви пішли далі, якби лише забрати і поділити.</p>
<p>Ця позиція абсолютно не влаштовує всіх нас навіть під час війни. Ми маємо бути об'єднані, а об'єднання – це значить, ми шукаємо компроміс і всі разом для наших військових приймаємо рішення. Я не розумію колег, які закликають голосувати, бо начебто це зашкодить фінансуванню Збройних Сил і тим більше відновленню оборонного комплексу. Зрозумійте, ми маємо приймати ці закони, але думка кожного і особливо місцевого самоврядування, це українці, це люди, які на місцях працюють і також здобувають перемогу спільно з нами. Ми їх не почули. Тому мені здається, що не варто сьогодні голосувати за цей проект закону в любому випадку, треба готувати його до другого читання.</p>
<p>І прошу 163 поправку поставити на підтвердження. Хоча, як я вже повідомила, норми, які виписані там, можливо щось і дадуть, але це не має бути компромісом, бо це абсолютно вільні кошти, які...</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, приготуйтесь до голосування. 163 поправка. Яка позиція комітету? Будь ласка.</p>
<p></p>
<p>12:02:54</p>
<p>КУЗБИТ Ю.М.</p>
<p>Дякую, Руслане Олексійовичу. Ми просимо, колеги, підтримати цю правку. Правка спрямована і розширює перелік використання напрямків коштів органів місцевого самоврядування із спрямуванням на лікування і реабілітацію постраждалих від збройної агресії. Це дуже важлива правка для наших захисників, для наших громадян, які постраждали від війни з Росією. Тому прошу підтримати, колеги.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 163 поправка, вона комітетом врахована. Южаніна просить поставити таке рішення комітету на підтвердження. Комітет просить підтвердити своє рішення.</p>
<p>Шановні колеги, я ставлю на голосування 163 поправку до цього законопроекту.</p>
<p>Прошу народних депутатів голосувати.</p>
<p></p>
<p>12:03:51</p>
<p>За-245</p>
<p>Рішення прийнято. Поправка залишається врахованою.</p>
<p>По фракціях покажіть, будь ласка.</p>
<p>Шановні колеги, далі наступні поправки: 148, 149, 150, 153, 154, 155, 156, 157, 158, 159.</p>
<p>Ірина Володимирівна, будь ласка, три хвилини.</p>
<p></p>
<p>12:04:17</p>
<p>ГЕРАЩЕНКО І.В.</p>
<p>Дякую.</p>
<p>Моє прізвище Геращенко, пане Голово. Я хочу сказати про наступне.</p>
<p>Шановні колеги, зараз ми приймаємо законопроект, яким 200 мільярдів гривень заберуть в місцевих громад кошти ПДФО, які сплачують конкретні бригади. Замість того, щоб ці кошти пішли саме на обладнання, зброю, безпілотники для цих підрозділів, нам говорять, що ці кошти підуть на окремий спецфонд в центр, начебто з благородною метою, що ці кошти будуть направлятися саме на військові цілі. Але от в п'ятницю минулу виступав тут Прем'єр-міністр, який пафосно заявив, що 40 мільярдів гривень направлено було на безпілотники і закуплено 200 тисяч безпілотників. Можна задати запитання? А де вони? Чому сьогодні під Авдіївкою 110 бригада без безпілотників? Чому сьогодні під Бахмутом 10 бригада без безпілотників? Чому сьогодні на Донецькому, Запорізькому, Херсонському напрямках носять волонтери БПЛА, тепловізори і іншу техніку?</p>
<p>І зараз вашим голосуванням, колеги, буде створено наступне. Кошти, які сплачують військові як свій податок, заберуть в якийсь спецфонд, де їх будуть абсолютно безконтрольно невідомо на що витрачати. А далі будуть продовжувати ті самі волонтери возити, завозити, обладнувати підрозділи військові, бригади і батальйони всім необхідним. Це ненормально. І тому наша позиція наступна. Очевидно, що податок має йти виключно на потреби військових.</p>
<p>Ми пропонуємо, щоб в цьому проекті бюджету 70 відсотків податку на доходи фізичних осіб, які сплачують військові, залишалися саме у військових підрозділах, але щоб їх передавали туди саме органи місцевого самоврядування за запитами цих підрозділів, а 30 відсотків, щоб йшли на ремонт частин постійної дислокації, на житло для військових, на лікування для військових, на бомбосховища. Згадайте, скільки ви кричали про те, що з укриттями у нас не все гаразд в Україні, так жодного укриття не створено і зараз ви забираєте ці кошти у місцевого самоврядування. І абсолютно праві колеги, які говорять, що так вже жовтень у нас закінчується, а ви цим законом вводите в дію нові норми із жовтня нинішнього року. Це ненормально, такого не буває в жодному бюджетному році. Наша пропозиція цей законопроект направити на повторне друге читання, знайти компроміс.</p>
<p>І останнє. Ви знаєте, що кошти, які ви зараз даєте в цей фонд – 200 мільярдів, вони йдуть навіть не на Міністерство оборони, а на держзв'язок, фонд держзв'яку, який не є розпорядником бюджетних коштів, який навіть не може їх офіційно витрачати. І все це створює купу проблем лобістських, корупційних і інше. Ми пропонуємо цей закон не голосувати.</p>
<p></p>
<p>ГОЛОВУЮЧИЙ. Шановні колеги, далі. Поправки: 160, 161, 282, 355, 515 і 910. Гончаренко. Я так розумію, що після цього, Олексій Олексійович, ви поставите 282-у, 355-у і 910-у на голосування і підтвердження.</p>
<p>Будь ласка, Гончаренко, три хвилини.</p>
<p></p>
<p>12:07:43</p>
<p>ГОНЧАРЕНКО О.О.</p>
<p>Олексій Гончаренко. Шановні друзі, я хочу звернути вашу увагу, що зараз ми будемо голосувати надзвичайно важливий закон, закон, який на відміну від багатьох законів вплине на життя кожного українця, кожного українця. Я звертаю на це увагу, бо всі українці живуть в громадах в селі, селищі, місті, починається зима, наближається зима, наш центральний уряд як завжди від цього вмив руки, ну ми це вже багато разів бачили.</p>
<p>І коли завтра в цих містах, не дай Боже, ми розуміємо будуть обстріли російські по енергетичній інфраструктурі, ми розуміємо всі проблеми. І коли завтра в цих містах, селах, селищах не буде електроенергії, опалення, іншого і коли це треба буде комусь виправляти, то місцеві ради скажуть, а в на нічого нема, в нас все забрали і я звертаю увагу на це.</p>
<p>І от ті депутати, які завтра скажуть, де ж, а як же ж, а вони мають це забезпечити, вони зараз забирають гроші у місцевого самоврядування, вони зараз нищать це місцеве самоврядування, зараз, на ваших очах, це роблять.</p>
<p>Я звертаюся ще раз, що ми пропонували безліч компромісів, давайте заберемо не все, давайте заберемо, ну ПДФО військових можна ще логіку знайти. А чому ви забираєте ПДФО поліцейських, рятувальників, які живуть в цих громадах, їхні родини живуть? Тиша, ніхто не реагує. Ми казали, давайте пропишемо, щоб ці місцеві органи влади велику частину цього, наприклад 70 відсотків, я пропонував правки, віддавали на Збройні Сили, закуповували частинам безпосередньо. Ні, теж нема.</p>
<p>До речі, коли завтра військові, як вони вже звикли в багатьох громадах, звернуться і скажуть, шановна громадо, нам потрібна автівка, нам потрібен дрон, нам потрібна антидронова рушниця. Бо це ж на словах всім вони забезпечені, а на ділі? Де Міноборони? Нас "мінволонтер" всім забезпечує і громади, які що можуть дають. То їм скажуть, друзі, а нема чого, у нас все забрали.</p>
<p>Це буде дуже важливе показове голосування, я звертаюся до всіх, органи місцевої влади, обов'язково візьміть і покажіть по прізвищах, хто як голосував. Всі ці депутати, які розповідали і рвали на собі одяг, як вони люблять свою громаду, як вони захищають інтереси цих людей, які вони чудові мажоритарники і все інше, зверніть увагу, хто як проголосував.</p>
<p><a href="https://itd.rada.gov.ua/billInfo/Bills/CardByRn?regNum=2019&conv=9" target=_blank>2019</a> рік згадайте, як ви голосували, не думаючи, тільки тому, що це "слуги" і це за Зеленського, а тепер маєте і маєте результат.</p>
<p>Тож, друзі, ще є шанс, не голосуйте за правки, які я поставлю і не голосуйте за закон...</p>
<p></p>
<p>ГОЛОВУЮЧИЙ. Будь ласка, коротко позиція комітету по цих поправках.</p>
<p></p>
<p>12:10:54</p>
<p>КУЗБИТ Ю.М.</p>
<p>Дякую, Руслан Олексійович. Значить, по 282 правці. Вона передбачає те, що заходи по спрямуванню військового ПДФО будуть діяти тільки на час воєнного стану і не можуть бути постійною нормою.</p>
<p>З приводу того, звідки будуть кошти у військових частин на поточні видатки? Ми якраз передбачаємо, що 10 відсотків із сплаченого ПДФО військовими частинами повертаються на їхні рахунки і будуть використовуватися ними без бюрократичних процедур на поточні видатки, на дрібні розходи, на ремонти.</p>
<p>Тому, колеги, прошу підтвердити, врахувати ці всі правки, проголосувати за, вони дуже важливі.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, будь ласка, займіть свої місця, переходимо до голосування по цих трьох поправках, які ставляться на підтвердження народним депутатом Гончаренко.</p>
<p>Ви позицію сторін почули. І так 282 поправка, вона врахована, це рішення комітету. Ставиться на підтвердження 282 поправка.</p>
<p>Прошу народних депутатів голосувати.</p>
<p></p>
<p>12:12:10</p>
<p>За-234</p>
<p>Рішення прийнято.</p>
<p>По фракціях.</p>
<p>Наступна поправка 355 та сама ситуація. Вона врахована комітетом. Водночас, Гончаренко ставить це рішення на підтвердження.</p>
<p>Прошу народних депутатів голосувати за 355 поправку.</p>
<p></p>
<p>12:12:42</p>
<p>За-234</p>
<p>Рішення прийнято.</p>
<p>Шановні колеги, 910 поправка. Вона також врахована комітетом. Водночас Гончаренко просить поставити на голосування таке рішення комітету на підтвердження. Ставлю 910 поправку на голосування.</p>
<p>Я прошу народних депутатів голосувати.</p>
<p></p>
<p>12:13:14</p>
<p>За-233</p>
<p>Рішення прийнято.</p>
<p>По фракціях покажіть.</p>
<p>Шановні колеги, залишились у нас поправки: 729, 730, 731, 732, 733, 734, 735.</p>
<p>Петро Олексійович Порошенко – 4 хвилини.</p>
<p>Шановні колеги, після цього переходимо до голосування закону в цілому.</p>
<p>4 хвилини і після цього голосуємо закон у цілому, будь ласка, не розходьтеся.</p>
<p>Порошенко.</p>
<p></p>
<p>12:13:36</p>
<p>ПОРОШЕНКО П.О.</p>
<p>Дякую. Шановний пане Голово, шановні колеги! Зараз цим законом ви збираєтесь на нести подвійний удар: удар по децентралізації і удар по спроможності громад, по обороноздатності країни.</p>
<p>Коли ви вчора зустрічаєтесь з великим другом України і моїм великим другом колишнім торгпредом США, а зараз Уповноваженим президента, в Київській області, кажучи, що ви підтримуєте децентралізацію, ви зараз цим голосуванням продемонструєте: ви правду кажете чи брешете. Децентралізація була признана одною з найбільш успішних моїх реформ Сполученими Штатами, Євросоюзом. І ми на сьогоднішній день кажемо, що ви боїтеся давати гроші мерам, намагаючись сконцентрувати передвиборчий ресурс у своїх руках, але війна ще не закінчилась.</p>
<p>І я закликаю вас, не підтримати цей закон, відправити на повторне друге читання, чи відправити на повторне перше читання, сформувати спільний закон. Да, дамо 30 відсотків виробництву. Да, дамо 30 відсотків Мінобороні. Да, дамо 30 відсотків бригадам і дамо місцевому самоврядуванню. Бо ви будете відповідати, а яким чином проводити гуманітарне розмінування, за які гроші? А, яким чином забезпечувати побудову бомбосховищ, а яким чином забезпечувати функціонування лікарень, яким не проводиться реабілітація поранених за рахунок коштів місцевого самоврядування. І яким чином і за який кошт забезпечувати відбудову житла? Бо ви кажете: українці, повертайтеся! А для того, щоб допомогти їм відбудувати зруйноване війною житло, ви сором'язливо ховаєте очі.</p>
<p>І куди ж ідуть ці гроші? Я хочу спитати. В централізовану владу. А як вона їх витрачає? А витрачає їх вона на брехливий, пропагандистський марафон. А витрачає вона їх на серіальчики, які обалванюють нашу націю. А витрачає вона їх на фонд оплати праці міністерств. А витрачає вона їх на фонди розвитку міністерств. От куди треба витрачати гроші, які ви забираєте у місцевого самоврядування. Це не ваші гроші.</p>
<p>І я хочу наполегливо наголосити, я щойно повернувся з півдня, з Херсона, і коли бригади мають зараз можливість в повному обсязі за рахунок коштів субвенцій купити запчастини, купити "пікапи", купити "мавіки", забезпечувати спальниками, підготовку до зими, ви всі ці гроші забираєте. І коли ви кажете, що ми ж залишаємо бригадам, ви забираєте 90 відсотків, а залишаєте 10 відсотків, от така математика.</p>
<p>І я прошу об'єднатися, коли ми говоримо про єдність, але єдність має бути навколо Збройних Сил України, а не навколо хабарних видатків центральної влади. Я впевнений в тому, що ми ще можемо поправити, не дати зруйнувати місцеве самоврядування, вірю, що це можливо.</p>
<p>Слава Збройним Силам! І слава Україні!</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення всіх поправок. Переходимо до...</p>
<p>Разумков, що у вас ще? Мені здається, що ми всі пройшли. Будь ласка, Дмитро Олександрович.</p>
<p></p>
<p>12:17:49</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Я не буду ставити на голосування, але правки: 5, 140, 141, 142, 143-я поміняйте мені на 3 хвилини виступу, і будемо переходити до голосування.</p>
<p></p>
<p>ГОЛОВУЮЧИЙ. 141, 142, 143-я?</p>
<p></p>
<p>12:18:14</p>
<p>РАЗУМКОВ Д.О.</p>
<p>5, 140, 141, 142-а…</p>
<p></p>
<p>ГОЛОВУЮЧИЙ. 5-а була вже.</p>
<p></p>
<p>РАЗУМКОВ Д.О.</p>
<p>Ну, тоді да, тоді там до 44-ї, не принципово.</p>
<p></p>
<p>ГОЛОВУЮЧИЙ. Добре, давайте. Будь ласка.</p>
<p></p>
<p>РАЗУМКОВ Д.О. Дякую. 3 хвилини дайте, будь ласка.</p>
<p></p>
<p>ГОЛОВУЮЧИЙ. Шановні колеги, після цих 3 хвилин голосуємо.</p>
<p>Будь ласка, Разумков.</p>
<p></p>
<p>РАЗУМКОВ Д.О. Шановні колеги, ну, по-перше, ви зараз будете голосувати за незаконний закон, закон, який буде мати зворотну силу. Ви хочете забрати з 1 жовтня всі гроші у місцевої влади.</p>
<p>Я звертаюся до мажоритарників, до яких потім прийдуть люди у всіх територіях, в яких голови ОТГ, мери скажуть, що грошей нема, йдіть до тих, хто проголосував, хай вони вам ремонтують опалення, хай вони вам проводять воду, хай вони вас забезпечать теплом, хай вони забезпечать вас електрикою після того, як центральна влада не підготувала систему електрозабезпечення до зими і до рашистських атак.</p>
<p>Я хотів би вам нагадати, що в першому варіанті цього закону було прописано: до 31 грудня 2024 року. Зараз ви написали: до 31-го до кінця війни. А скажіть, будь ласка, у нас представники Офісу Президента, такі як Арестович, такі як Подоляк: у одного було два-три тижні, другий влітку планував каву пити в Ялті, - як вони себе почувають? Може, вони вже там? Може, не варто закон приймати? Може, бажано вже було б перейти до нормальної роботи?</p>
<p>Ми розуміємо, що цей закон навіть не про гроші, тому що той рівень корупції, який є, на жаль, бентежить не лише тих адекватних депутатів, які тут є, і наших з вами виборців на вулиці, а в першу чергу бентежить армію. Хто їздить по фронту, хто спілкується з нашими захисниками, це можуть підтвердити. Тому що вони вже говорять, що, на жаль, війна там і війна тут – це дві великі різниці. І коли місцева влада… Да, ми розуміємо, є випадки, коли місцева влада, дійсно, займається не тим, чим має займатися. Але я хотів би нагадати, що 24 лютого 22-го року на відміну від Кабміну, на відміну від багатьох інших відомств, які повтікали на Західну Україну, а дехто повтікав взагалі за кордон, вони працювали на місцях. Ви зараз залишите без грошей території, які знаходяться безпосередньо біля лінії фронту, які без цього просто не виживуть. Ви маєте розуміти, що за це будете брати відповідальність виключно ви і нести ті, хто сьогодні натисне зелену. І потім не ображайтесь, коли до вас додому будуть приходити мітинги, не дивлячись на воєнний стан, тому що людям буде холодно, в них не буде світла, в них не буде тепла, в них не буде працювати каналізація, і це буде вже ваша проблема.</p>
<p></p>
<p>ГОЛОВУЮЧИЙ. Шановні колеги, ми завершили... Ви не будете ставити ці поправки, правильно? Дякую. Ми завершили розгляд цього законопроекту, переходимо до прийняття рішення. Я прошу народних депутатів зайняти свої місця. Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до розділу VI Бюджетного кодексу України щодо забезпечення підтримки обороноздатності держави та розвитку оборонно-промислового комплексу України (реєстраційний номер законопроекту 10037).</p>
<p>Готові голосувати, шановні колеги? Я прошу народних депутатів голосувати.</p>
<p></p>
<p>12:22:23</p>
<p>За-223</p>
<p>Рішення не прийнято.</p>
<p>Покажіть по фракціях, будь ласка. Дякую.</p>
<p>Шановні колеги, я ставлю пропозицію відправити цей законопроект на повторне друге читання. Шановні колеги, я ставлю пропозицію відправити на повторне друге читання. Прошу народних депутатів голосувати.</p>
<p></p>
<p>12:23:05</p>
<p>За-265</p>
<p>Рішення прийнято.</p>
<p>Я ставлю пропозицію скоротити вдвічі строки підготовки до другого читання. Прошу народних депутатів голосувати.</p>
<p></p>
<p>12:23:28</p>
<p>За-248</p>
<p>Рішення прийнято.</p>
<p>Дякую, колеги. Йдемо далі.</p>
<p>Шановні колеги! Шановні колеги, у нас дві заяви від різних фракцій і груп із заміною на виступ. Перше, це заява від "Голосу" і "Слуги народу" щодо замінити перерву із заміною на виступ.</p>
<p>Слово надається групі дружби, так я розумію, і Василевській-Смаглюк, будь ласка.</p>
<p></p>
<p>12:24:09</p>
<p>ВАСИЛЕВСЬКА-СМАГЛЮК О.М.</p>
<p>Запрошую групу дружби "Україна-Ізраїль" приєднатися до цієї трибуни, а також всіх, кому болить і кого схвалювало відео страшних жертв, які спричинила терористична організація ХАМАС. Через 78 років, ніколи, знову, повторилося знову. Найбільш жорстоке і масове вбивство євреїв з часів Голокосту було вчинено ХАМАС проти євреїв і тих, хто потрапив під їхню гарячу руку.</p>
<p>7 жовтня 2023 року палестинські терористи з угрупування ХАМАС незаконно перетнули кордони держави Ізраїль, ґвалтували і жорстко вбивали жінок, старих та дітей, знімаючи це насилля на відео і пропагуючи його на весь світ, з-поміж жертв громадяни 44 країн світу, зокрема 9 українців загинуло і 11 в розшуку, сотні людей вже 10 днів перебувають в полоні. Лідерам ХАМАС цього виявилося замало і вони закликали увесь світ приєднатися до єврейських погромів. Це означає, що жодна людина в будь-якому куточку світу не може почувати себе в безпеці. Це щось нам з вами нагадує, правда ж?</p>
<p>Десятки тисяч закатованих, понівечених, убитих, викрадені діти, тисячі ракет на мирні будинки, Буча, Бородянка, Маріуполь, Гроза, Бейрі, Офакім, Нетівот, Сдерот тільки тому, що ми – українці, тільки тому, що вони – євреї. Кривава різанина і тут, і там скоєна однаковим почерком. Хто надихає терористів? Хто інвестує в насилля? Інститут Роберта Лансінга заявив: Москва і Тегеран швидше за все беруть безпосередню участь в організації, схвалені і політичний підтримці ХАМАС. Також стало відомо, що ХАМАС та Ісламський джихад отримали кошти від криптовалютної біржі Москви на сотні тисяч доларів.</p>
<p>Ми висловлюємо свою солідарність з державою Ізраїль та вважаємо спільною справою боротьбу з тероризмом, за якою б маскою він не ховався. Жодна країна, чиї діти, жінки, старі були жорстоко вбиті, не може собі дозволити навіть думки про прийнятність переговорів з терористами. То ж давайте нарешті назвемо речі своїми іменами шляхом ухвалення відповідної Постанови 5330. Наш Генеральний прокурор повинен звернутися в суд, щоб визнати ХАМАС терористичною організацією на території нашої держави.</p>
<p>Ніщо не повинно похитнути нашу визначеність у тому, де ж все-таки добро, а де зло. І жодна балаканина не повинна дати змогу вмити руки тим, у кого вони по лікті в крові. Залишаємося людьми!</p>
<p></p>
<p>ГОЛОВУЮЧИЙ. Шановні колеги, надійшло ще від двох фракцій, від фракції "Батьківщина" і фракції "Європейська солідарність", теж 3 хвилини виступ із заміною... перерва із заміною на виступ 3 хвилини.</p>
<p>Княжицький, будь ласка.</p>
<p></p>
<p>12:27:32</p>
<p>КНЯЖИЦЬКИЙ М.Л.</p>
<p>Шановні колеги, як ви знаєте, на сьогодні, на цей тиждень, на четвер стоїть у голосуванні закон урядовий про діяльність релігійних організацій в Україні. Я хочу звернутися до всіх, щоб ми обов'язково були в залі і підтримали цей урядовий проект. Разом з тим хочу звернути увагу, що ми зібрали підписи за винос всіх проектів, які були подані про заборону російської церкви в Україні. Таких проектів багато. Є там проекти, колеги Констанкевич яка тут стоїть. Є проекти колеги Савчук. Є проекти інші. Є проект 8221, який разом зі мною підписало дуже багато присутніх тут людей з усіх політичних фракцій більшості, крім колишнього ОПЗЖ.</p>
<p>Шановний пане Голово, я прошу вас виконати волю всіх народних депутатів, і винести на голосування всі ці законопроекти. Російська церква в Україні має бути заборонена. Це питання нашої національної безпеки. Це найбільша громадська організація, яка напряму підпорядковується Гундяєву і Кремлю, яка зомбує українських людей, яка виводить мільйони українців на мітинги проти української держави і наших цінностей. Разом з тим ми маємо усвідомлювати, що всі ці люди, більшість з них на відміну від їхнього кліру невинні. І наша відповідальність – допомогти цим людям. Наша відповідальність – проявити не волю суддів, а волю української держави, яка має їм сказати, порвіть зв'язки з Москвою, порвіть зв'язки з Гундяєвим. Ніхто не забороняє вам ходити у ваші церкви і молитися Богу, молитися тому, кому ви хочете. Ми – демократична країна. Ми – країна, яка діє на основі Конвенції з захисту прав людини, яку ми підписали і ратифікували. Ми – країна, яка діє на основі рішень Європейського суду з прав людини. І ця конвенція і ці рішення прямо кажуть, що обов'язок держави – берегти свою національну безпеку. Російські попи, яких викриває СБУ, і ми їм за це вдячні. І СБУ, як ви знаєте, ініціювала теж ще один закон про заборону діяльності цих попів в Україні, зберігають зброю, закликають проти української влади, борються проти української церкви. Чому ми не виносимо в зал ці закони? Що забороняє нам виконати Конвенцію з захисту прав людини і захистити національну безпеку під час війни? Ці люди привели війну в Україну. Через цих людей гинуть зараз українські солдати. Вони беруть зброю і вони стріляють.</p>
<p>Закликаю вас, пане Голово, і всіх колег, винести в зал всі закони проти діяльності російської церкви в Україні, всім прийти на голосування, проголосувати і підтримати всі закони, не робити імітацію, а заборонити нарешті цю ракову пухлину в нашому суспільстві.</p>
<p>Дякую. Слава Україні! <i>(Оплески)</i></p>
<p></p>
<p>ГОЛОВУЮЧИЙ. Шановні колеги, переходимо далі. Шановні колеги… Дякую.</p>
<p>Шановні колеги, наступний законопроект 10016 і пов'язані з ним. Ми вже зайшли в законопроект. Шановні колеги, будь ласка, 10016 і пов'язані з ним. Вже зайшли в законопроект. Зараз ми приймаємо рішення про його включення, розглянемо його, далі буде з процедури. У вас же ж не з процедури по 10016, правда?</p>
<p>Шановні колеги, будь ласка, займіть свої місця, займіть свої місця. Я ставлю пропозицію включити до порядку денного… Будь ласка, займіть свої місця, шановні народні депутати.</p>
<p>Шановні колеги, я ставлю пропозицію включити до порядку денного сесії проект Закону 10016 і всі альтернативні до нього законопроекти. Прошу народних депутатів голосувати.</p>
<p></p>
<p>12:32:11</p>
<p>За-232</p>
<p>Рішення прийнято.</p>
<p>Покажіть по фракціях. Я ставлю пропозицію розглянути ці законопроекти за скороченою процедурою. Прошу народних депутатів голосувати.</p>
<p></p>
<p>12:32:34</p>
<p>За-224</p>
<p>Рішення прийнято.</p>
<p>Шановні колеги, два – за, два – проти чи з виступами? З виступами.</p>
<p>Слово надається першому заступнику міністра фінансів України Улютіну Денису Валерійовичу для представлення законопроекту, будь ласка.</p>
<p></p>
<p>12:33:04</p>
<p>УЛЮТІН Д.В.</p>
<p>Шановний пане Голово, шановні народні депутати, вашій увазі пропонується проект Закону про внесення змін до Податкового кодексу України та інших законів України щодо скасування мораторію на проведення податкових перевірок, 10016, яким вносяться зміни до Податкового кодексу України, Закону України "Про збір та облік єдиного внеску на загальнообов'язкове державне соціальне страхування".</p>
<p>Законопроект розроблено з метою забезпечення виконання в повному обсязі вимог пункту 15 Меморандуму про економічну та фінансову політику, до якого Україна взяла на себе зобов'язання якнайшвидшого відновлення довоєнного стану податкової політики, а зокрема щодо внесення змін до законодавства України в частині скасування мораторію на проведення податкових перевірок.</p>
<p>При цьому перевірки під час дії воєнного стану проводилися за наявності безпечних умов для їх проведення, передбачених підпунктом 6921 пункту 69 "Перехідні положення" Податкового кодексу України. Реалізація акта дозволить уникнути невиправданих втрат доходів державного та місцевого бюджетів, шляхом надання можливості податковим органам здійснювати контрольно-перевірочні заходи при наявності ризиків недотримання несумлінними суб'єктами господарювання вимог законодавства.</p>
<p>Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Надається слово автору альтернативного законопроекту народному депутату Разумкову.</p>
<p>Шановні колеги, я уточню, є у нас три альтернативних, Разумков, Петруняк і Бабій, де всюди Дмитро Олександрович співавтор. І якщо інші колеги не проти замість 3 хвилин 6, то ми не слухаємо інші. П'ять? Будь ласка, 5 хвилин, 6 хвилин.</p>
<p></p>
<p>12:35:19</p>
<p>РАЗУМКОВ Д.О.</p>
<p>Шановні колеги, в цій залі ми з вами колись обговорювали 8401. Так само було це не цікаво більшій частині парламенту, кожен займався своїм. Коли я казав, що це не дасть результату для державного бюджету, коли тут всі бігали по стелі з Кабміну, розповідаючи про те, що це буде для військових, то Кабмін потім дав відповідь, на військових не буде нічого. Тому що законопроект 8401, який вже прийнятий, проголосований, підписаний і вступив в силу, дав до бюджету 4,7 мільярда гривень. Це я вже не беру корупційну складову, я не беру втрату робочих місць, я не беру тінізацію економіки, я говорю простими цифрами.</p>
<p>Вам всім заступник Офісу Президента Шурма обіцяв, що це позиція погоджена з МВФ. Що не буде жодних перевірок для всіх до кінця війни і плюс один рік після нашої перемоги. І де правда?</p>
<p>Сьогодні у нас законопроект 10016, який повертає тотальні перевірки, для того бізнесу, який не повтікав, для того бізнесу, який допомагає армії, для того бізнесу, який забезпечує ту частину українського бюджету, яка йде виключно на Збройні Сили України.</p>
<p>Натиснувши сьогодні зелену, ви їх знищите, а фактично знищите себе, тому що не буде тих підприємств, які будуть сплачувати податки, з яких будуть виплачуватись зарплати нашим захисникам, купуватися і ремонтуватися техніка, закуповуватися снаряди тощо. Ви сьогодні своїм голосуванням фактично знищите економіку України.</p>
<p>Я пам'ятаю, багато хто розповідав, що ми голосуємо за підняття податків для того, щоб забезпечити армію. Цей закон до державного бюджету принесе нуль. Нуль!</p>
<p>Де Прем'єр, я сьогодні його тут не бачу? Який розповідав, що жодних погіршень для бюджету України для нашого з вами бізнесу, погіршення їх умов, погіршення їх діяльності не буде до кінця війни.</p>
<p>Скажіть, будь ласка, а повернення тотальних перевірок з абсолютно корумпованою податковою митницею, це не погіршення їх умов? Погіршення. І ви це добре знаєте, багато, хто прийшов з бізнесу.</p>
<p>Якщо хтось не знає, що це таке, можна поїхати і поспілкуватися з малим, середнім бізнесом і з великим так само. Ще можна поспілкуватися з військовими, в яких залишились маленькі, середні підприємства в тилу, які розповідають про те, що, якщо ви це зробите, то навіть ми, які сьогодні воюємо, які допомагають своїм побратимам, не зможуть далі це робити. Ми не зможемо забезпечити потреби української армії, ми не зможемо забезпечити потреби тилу, ми не зможемо виконати те, що нам з вами в якості завдання поставило суспільство, – перемогти у цій війні.</p>
<p>Голосування за цей закон – це ще один крок, на жаль, до зради. До зради, колеги!</p>
<p>Знищуючи економіку держави, не дивлячись на те, що ми майже два роки з вами воюємо у "повномасштабці", із 14-го року в цілому жодна економічна програма, яка б допомагала бізнесу за цей проміжок часу не запущена, жодної.</p>
<p>Коли ми пропонували з командою "Розумної політики" пільгові кредити за рахунок тих зовнішніх запозичень і грантів, які приходили на початку минулого року. Уряд цього не зробив, монобільшість за це неготова була голосувати, тому що це не є їх ініціативою.</p>
<p>Коли бізнес повірив вам, що навіть після 8401 – ганебного урядового закону, ви не будете погіршувати для нього умови існування? Ви його знову розвели на м'якість ще буквально через декілька місяців. А де відповідальність Прем'єра? Де відповідальність профільних міністрів? Де відповідальність Шурми за те, що вони говорили депутатам і українському суспільству, що все погоджено.</p>
<p>Хай напишуть заяву, хай мають совість, прийдуть і скажуть: ми помилилися, ми – нездари, ми неефективні, і йдуть займаються чимось іншим. В нас сьогодні є недостатньо військових на фронті, велика потреба в мобілізації, я думаю, що вони могли б долучитися до цього процесу і не словом, а ділом допомогти Збройним Силам України. Тому що поки що те, що вони роблять, приносить лише збитки, приносить лише поразки, приносить лише зневіру українського народу і української армії у владі і, на жаль, відтерміновує нашу з вами перемогу. Тому, будь ласка, голосуйте розумно і думайте що ви робите.</p>
<p>Дякую.</p>
<p></p>
<p>ГОЛОВУЮЧИЙ. Наступний народний депутат України Микиша Дмитро Сергійович як автор альтернативного законопроекту, будь ласка.</p>
<p></p>
<p>12:41:37</p>
<p>МИКИША Д.С.</p>
<p>Дякую, колеги.</p>
<p>Нагадаю, з лютого 2014 року в Україні війна, з лютого 2022 повномасштабна війна, повномасштабне вторгнення, наше військо, наші Збройні Сили, загалом сектор безпеки і оборони в першу чергу фінансується за наші з вами податки, за податки бізнесу. І тому, коли ми зараз вводимо перевірки і фактично, фактично втручаємося в діяльність і те, як працює наш вітчизняний бізнес, як працюють наші підприємства, це уже і дуже погано, і так не може бути загалом.</p>
<p>Я також нагадаю, що вже ініційовано урядом був законопроект 8401, який мав вже і підняв податки і всі інші історії, все те, що вимагали наші міжнародні партнери. А це тепер що? Що це за 10016, що це за законопроект? Для чого він, для кого?</p>
<p>Це точно не на підтримку нашого бізнесу. І Прем'єр-міністр України в першу чергу говорив про те, що він буде підтримувати, а робить зовсім навпаки: не допомагає бізнесу і, до речі, не допомагає армії. Я вам нагадаю про законопроект 9559-д, який дозволяє місцевому самоврядуванню допомагати армії.</p>
<p>Тому я, Руслан Олексійович, до вас звертаюся, буду офіційно пізніше письмово звертатися, ініціюю відставку Прем'єр-міністра України Дениса Шмигаля. І прошу надати відповідні підписні листи для цього.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату України Божику Валерію Івановичу. Автор альтернативного законопроекту.</p>
<p></p>
<p>12:43:46</p>
<p>БОЖИК В.І.</p>
<p>Шановний пане Голово, шановні колеги, проект Закону про внесення змін до Податкового кодексу і Закону України "Про збір та облік єдиного внеску на загальнообов'язкове державне соціальне страхування" щодо коригування мораторію на проведення податкових перевірок (10016-5) є альтернативним до поданого урядового. І, як вже зазначалося, урядовий законопроект має на меті скасування мораторію на проведення податкових перевірок, так зване відновлення довоєнної податкової політики.</p>
<p>Я хочу звернути увагу колег на негативні наслідки такої урядової ініціативи для функціонування бізнесу в Україні. А про розвиток бізнесу взагалі не варто буде говорити. І відповідно завданням нашого альтернативного законопроекту, на відміну від основного, є збереження дії мораторію на податкові перевірки, а саме: пропонується, що чинні особливості проведення перевірок контролюючими органами під час правового режиму воєнного стану можуть застосовуватися до 31 грудня року наступного за роком, в якому буде припинено або скасовано воєнний стан на території України.</p>
<p>Я закликаю вас, колеги, зробити все, щоб бізнес, який залишився в Україні і не втік, мав можливість повноцінно працювати, допомагати армії і наповнювати бюджет України. І давайте відверто, колеги: питання здебільшого лежить навіть не в площині перевірок, а саме в характері таких перевірок, адже так звана довоєнна податкова політика викликала, ну, дуже багато запитань.</p>
<p>І у зв'язку з цим хотілося би в цьому залі розглядати законодавчу зміну характеру діяльності податкової служби. І тоді питання перевірок бізнесу не сприймалося би так негативно. Я хочу звернути увагу, що законопроект 10016-д, який поданий на заміну урядовому і пропонується сьогодні прийняти за основу і в цілому, має досить багато суттєвих зауважень ГНЕУ в частині закладення приписів щодо корупційних ризиків. Тому, шановні колеги, прошу відповідально поставитись до голосування в цьому питанні і підтримати ідею нашу альтернативного законопроекту.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, слово надається ще одному автору альтернативного законопроекту Гетманцеву Данилу Олександровичу. Я розумію, що ви будете і від авторів законопроекту, і від комітету. Правильно? Будь ласка, 4 хвилини.</p>
<p></p>
<p>12:46:04</p>
<p>ГЕТМАНЦЕВ Д.О.</p>
<p>Шановні колеги, я не чув, коли у нас оголосили вибори, не чув ні про оголошення, не чув ні про дату, але бачу, що передвиборча кампанія уже почалася і притаманний їй популізм, політиканство опанувало цим залом. Ми бачили сьогодні при розгляді першого законопроекту в порядку денному і бачимо це зараз, бо мова йде зараз не про багато і не про мало, мова йде про програму з МВФ, від якої залежить фінансування нашої держави наступного року. Оті 42,9 мільярда доларів, які ми з вами повинні отримати від різних позичальників і від тих, хто дає гранти, вони залежать і зав'язані на цю програму. А в програмі є один пункт, який ще не виконаний – це відновлення перевірок, це відновлення довоєнного стану перевірок. Але в процесі перемовин з Міжнародним валютним фондом нам вдалося пом'якшити цю вимогу. Ми відновлюємо перевірки лише і виключно щодо ризикових підприємств, а саме тих підприємств, які мали податкове навантаження у 21-му році на 50 і більше відсотків менше ніж середнє по відповідній галузі.</p>
<p>Щодо податку на прибуток і щодо ПДВ. Ми не відновлюємо перевірки на прифронтових територіях, на територіях можливих бойових дій і даємо можливість бізнесу працювати, незважаючи на перевірки. Але навіть, якщо не брати до уваги цю вимогу Міжнародного валютного фонду, скажіть, будь ласка, хто має право сьогодні в країні не сплачувати податки армії? Хто має право ухилятися? Хто має право залишатися поза перевіркою податкової, не сплачуючи податки на 50 і більше відсотків, ніж середня по галузі? Скажіть, будь ласка, навіщо ви граєте в ігри? Скажіть, будь ласка, коли ворог не у воріт, а вже на нашій території, коли він захопив і окупував наші землі, яке право ви маєте на цей популізм? Яке право ви маєте на ці ігрища, на ці тіктоки, на ці відосіки про все хороше і проти всього поганого? Де ця державницька позиція, яка повинна нас всіх об'єднати? Годі вже займатися популізмом, годі вже грати на руку ворога, давайте працювати на перемогу.</p>
<p>Дякую. Прошу підтримати цей законопроект за основу і в цілому. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, запишіться: два – за, два – проти, для обговорення цього законопроекту фракціями і групами, будь ласка.</p>
<p>Будь ласка, Герасимов з процедури. Що сталося, Артур Володимирович? Дайте Герасимову.</p>
<p></p>
<p>12:49:33</p>
<p>ГЕРАСИМОВ А.В.</p>
<p>Шановний Руслан Олексійович, я хотів би ще раз звернути вашу увагу, що тільки що на трибуні жодного майже слова рішення комітету ми не почули, ми почули виступ, який міг би бути від фракції. Без питань, беріть слово, передавайте його Данилу Олександровичу, і нехай виступає від фракції з політичними заявами, але нам хотілося з трибуни почути рішення комітету. Ви вже звертали на це увагу і, прохання, ще раз попросити керівників комітетів чи доповідачів від комітетів, давати нам думку комітету, а не твір на вільну тематику.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Артур Володимирович, не можу не погодитися, тому звертаюся до осіб, які виступають і від себе, і від комітету: 2 хвилини – від себе, 2 хвилини – від комітету. Шановні колеги, давайте дотримуватися, правила єдині для всіх. От якраз ви завершили 2 хвилини 35 секунд, у вас ще було дуже великий час. Але в кінці я почув: прошу підтримати за основу і в цілому. Це, я так розумію, рішення комітету. Але я погоджуюся з цим і прошу керівників комітетів і осіб, які доповідають закони, звернути на це увагу.</p>
<p>Будь ласка, слово надається, я так розумію, Железняку Ярославу Івановичу. Будь ласка.</p>
<p></p>
<p>12:50:49</p>
<p>ЖЕЛЕЗНЯК Я.І.</p>
<p>Шановні колеги, давайте я трохи додам реальності. Цей законопроект є вимогою МВФ. Подобається вона чи ні, але від цього законопроекту залежить фінансування країни. Для розуміння: у нас зараз по МВФ максимум може бути 6 мільярдів, а для того, щоб звести бюджет у тих параметрах, який він є зараз, нам потрібно 8-9. І немає іншого варіанту, як не виконувати цю програму. Його просто немає. Наскільки нам подобається, не подобається цей законопроект.</p>
<p>Після того, як під час однієї з нарад заступник Офісу Президента пан Шурма, не подумавши, викинув цю норму, МВФ нам вкрутило достатньо жорсткі вимоги. І дякую Мінфіну, комітету за те, що під час довгих перемовин ми зробили компромісний текст.</p>
<p>Шановні колеги, я дуже люблю, коли в цій залі захищають бізнес, і ми справді маємо це робити. Але скажіть мені, будь ласка, ви бачили хоч одну заяву хоч одної бізнес-асоціації проти конкретно цієї редакції законопроекту? А знаєте, чому ви її не бачили? Тому що ми до цього в комітеті багато годин з ними пропрацювали цю редакцію. І бізнес згоден, що треба перевіряти "табачку", алкоголь, "ігорку", фінансові послуги, і навіть бізнес, у якого більше оборот 10 мільйонів і сплачує вдвічі менше ніж всі інші. І саме це записано в редакції законопроекту "д".</p>
<p>Колеги, голосувати за повернення планових документальних перевірок ніколи не є популярним, але повірте мені, значно менш популярніше буде, коли ми не отримаємо гроші від МВФ. Тоді нам доведеться робити секвестр дуже жорсткий. І я вас прошу не доводити зараз цю ситуацію і підтримати цей законопроект хоча б в першому читанні.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, слово надається народному депутату Чорному Дмитру Сергійовичу. Я так розумію, передає Данилу Олександровичу, так?</p>
<p>Будь ласка, Данило Олександрович.</p>
<p></p>
<p>12:52:57</p>
<p>ГЕТМАНЦЕВ Д.О.</p>
<p>Дякую, шановні колеги, до побажання до мого виступу. За побажання до мого виступу.</p>
<p>Власне, у мене також є побажання, щоб ми дійсно займалися тут конкретикою, а не популізмом і не політиканством. Мені здається, це так буде добре для держави.</p>
<p>Я дійсно доклав багато зусиль, щоб цю редакцію разом з комітетом Верховної Ради, разом з Міністерством фінансів погодитись з бізнесом і погодитись з Міжнародним валютним фондом. І дійсно ця редакція є компромісною. Бо я переконаний, що в залі немає жодної людини, яка б заперечувала проти того, аби держава у війну змогла б задати питання підприємству, яке має податкове навантаження на 50 і більше відсотків, менше за середнє по галузі. А чому? А чому так? І отримати відповідь.</p>
<p>Перевірка – це необов'язково штрафи. Перевірка – це необов'язково наслідки. Але перевірка – це дотримання законності діяльності того чи іншого бізнесу. І ті норми, які ми вносимо в цей невеликий законопроект, вони і спрямовані на те, аби забезпечити цю законність. Аби забезпечити порядок і забезпечити надходження до армії. Бо ви всі любите, і це можливо правильно, подавати поправки про збільшення фінансування армії. І ми з вами приймаємо в залі відповідні рішення і підтримуємо їх. Але ми не маємо з вами як країна іншого джерела, ніж податки і збори. І ми зобов'язані з вами забезпечити законне, справедливе і рівне оподаткування в нашій країні. А не так, щоб одні податки не платили, а інші брали на себе додатковий тягар.</p>
<p>Прошу підтримати цей законопроект за основу і в цілому. Ми дуже і дуже поспішаємо.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Герасимов Артур Володимирович, фракція "Європейська солідарність".</p>
<p></p>
<p>12:55:06</p>
<p>ГЕРАСИМОВ А.В. <i>(Не чути)</i></p>
<p></p>
<p>ГОЛОВУЮЧИЙ. Будь ласка, Южаніна.</p>
<p></p>
<p>12:55:19</p>
<p>ЮЖАНІНА Н.П.</p>
<p>Шановні колеги, військові забезпечують своїм життям можливість нам тут працювати в залі і приймати рішення. І якщо вони все роблять для перемоги, ми точно маємо робити все для перемоги економічного фронту, який якраз є дуже важливим для військових. І коли ми говоримо зараз про те, що необхідні гроші, подумайте, будь ласка, а що буде з українським бізнесом. Що ви зараз годуєте всіх мантрою про те, що це вимога МВФ. Тоді, будь ласка, всіх, хто вів перемовини з МВФ і не зміг відстояти продовження мораторію на планові документальні перевірки, бо всі інші і так дозволені – планові документальні, будь ласка, у відставку, у відставку к чортовій матері. Ви подивіться, що робиться з бізнесом в Україні. Немає вам чого робити, підіть повчиться, попрацюйте. Ви зараз годуєте нас цими якимись словами, ви подумайте, будь ласка, чим відрізняється податкова служба від БЕБ. Ви БЕБ прокляли тут, бо це друга Податкова міліція. Так податкова служба точно така ж як БЕБ. Може, вона працює вже за іншими критеріями, може, вона виправилися, може, в нас немає незаконного блокування податкових накладних, може, в нас забезпечене відшкодування ПДВ як колись було по реєстру і безапеляційно. Навіщо ви зараз лапшу цю вішаєте на вуха. Програли перемовини з МВФ, ще раз говорю, у відставку, немає чого вам тут робити. Коли країна у війні, коли нас годує справді малий і середній бізнес, ви зараз провокуєте до того, щоб вони всі перереєструвалися і пішли з України. Якщо в цій нормі немає ресурсу, навіщо тоді ця норма, скажіть, будь ласка? 95 відсотків платників свої зобов'язання сплачують добровільно. І говорити про те, що ви будете шукати щось у них і донараховувати, стидно під час війни. Не можна голосувати за цей проект закону. Ніщо не виправдовує дії, які тут є.</p>
<p></p>
<p>ГОЛОВУЮЧИЙ. Будь ласка, Євтушок Сергій Миколайович, фракція "Батьківщина". Соболєв Сергій Владиславович, будь ласка.</p>
<p></p>
<p>12:57:42</p>
<p>СОБОЛЄВ С.В.</p>
<p>Шановні колеги, от я взяв текст закону, який нам пропонується проголосувати і це виглядає дуже красиво.</p>
<p>Давайте зробимо перевірки для тих, хто працює з підакцизними товарами. Вибачте, ми ці перевірки дозволили і вони зараз проходять.</p>
<p>Давайте зробимо перевірки по цілому ряду тих, хто працює з тими категоріями, які є ризикові. Ми дозволили ці перевірки, читайте закони, які ми з вами ухвалили.</p>
<p>Але для цих трьох норм, по яких ми дозволили перевірки, додаються ще шість норм, включаючи норму по якій дозволяється відновити перевірки по всіх, по кому вони проводилися, до 24 лютого 2022 року. Ну ви ж хоч читайте закони, які ви самі ж тут рекламуєте.</p>
<p>Так ми дозволяємо, чи не дозволяємо перевірки по підакцизних товарах? А навіщо їх дозволяти, якщо ми вже іншою нормою їх дозволили. Це вводиться фактично система того про що пройшли, наскільки я знаю, три великі наради з великим бізнесом, великими платниками податків, разом з Президентом України, де їм гарантували, що припиняться вибіркові перевірки, які замовляються або силовиками, або конкурентами. Скільки це далі буде продовжуватись?</p>
<p>Саме тому наша фракція, в такому варіанті, не буде голосувати за цей законопроект. І ми закликаємо залу, розберіться, де і в чому будуть проводитися перевірки. Там де вони потрібні, ми вже їх дозволили. Там де "хотелки", цього не буде.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього законопроекту і я прошу народних депутатів зайняти свої місця. Будь ласка, займіть, приготуйтеся до голосування.</p>
<p>Пропозиція комітету за основу і в цілому, тому я розумію… Тільки за основу, да? Тоді за основу і я поставлю пропозицію скоротити строки. Добре.</p>
<p>Будь ласка, займіть свої місця, шановні колеги, займіть місця.</p>
<p>Шановні колеги, я ставлю пропозицію прийняти за основу проект Закону про внесення змін до Податкового кодексу України та інших законів України щодо скасування мораторію на проведення податкових перевірок (реєстраційний номер 10016-д). Готові голосувати?</p>
<p>Я прошу народних депутатів голосувати.</p>
<p></p>
<p>13:00:54</p>
<p>За-237</p>
<p>Рішення прийнято.</p>
<p>По фракціях покажіть.</p>
<p>Я ставлю пропозицію, скоротити наполовину строки підготовки і подачі пропозицій і поправок... Данило Олександрович, немає.</p>
<p>Я ставлю пропозицію, скоротити наполовину строки подачі пропозицій і поправок для підготовки до другого читання.</p>
<p>Прошу народних депутатів голосувати.</p>
<p></p>
<p>13:01:39</p>
<p>За-239</p>
<p>Рішення прийнято.</p>
<p>По фракціях покажіть, будь ласка.</p>
<p>Дякую, шановні колеги.</p>
<p>Шановні колеги, наступний законопроект. Законопроект, друге читання, 9269-д, це проект Закону про внесення змін до Закону України "Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення" щодо політично значущих осіб.</p>
<p>Це друге читання, шановні колеги, я запрошую Ольгу Михайлівну за трибуну.</p>
<p>Шановні колеги, з того, що рішення Погоджувальної ради, у мене написано: 12 поправок фракція "ЄС" – це Геращенко, Іонова, Климпуш-Цинцадзе, Фріз, Павленко. 7 поправок Гончаренка. 23 поправки Мамки, 9 поправок Власенка. Я правильно розумію? Така система буде, да? Тоді почнемо.</p>
<p>Власенка немає, тоді не будемо.</p>
<p>Шановні колеги, будь ласка, давайте по поправках тоді пройдемося, так буде краще.</p>
<p>Перша поправка, Мамка. Наполягає? Не наполягає.</p>
<p>Наполягає.</p>
<p>Будь ласка.</p>
<p>Григорій Миколайович Мамка, будь ласка.</p>
<p></p>
<p>13:03:00</p>
<p>МАМКА Г.М.</p>
<p>Дивіться, а я б хотів все-таки взяти виступ – те, що я обіцяв, там 5 хвилин і поставити 9 поправок на голосування.</p>
<p></p>
<p>ГОЛОВУЮЧИЙ. Будь ласка, Григорій Миколайович, 5 хвилин – виступ і 9 поправок, ви скажете які, на голосування.</p>
<p></p>
<p>МАМКА Г.М. Да, номера на голосування.</p>
<p></p>
<p>ГОЛОВУЮЧИЙ. Добре.</p>
<p>Будь ласка, дайте 5 хвилин виступу.</p>
<p></p>
<p>13:03:17</p>
<p>МАМКА Г.М.</p>
<p>Шановні колеги народні депутати, український народе! Хочу звернути вашу увагу, дуже до простих речей, про те, що намагаються все-таки деякі автори ініціатори цього законопроекту привести чи унормувати, запустити у вічність оцінні моніторинги.</p>
<p>Я хотів би все-таки зазначити, що публічні особи вони є трьох категорій: це місцеві, закордонні і юридичні особи. Інших публічних осіб не існує.</p>
<p>Де побачити може звичайний громадянин, співробітник фінансової установи, що це є публічна особа? Відповідь – ніде. Тільки на комерційних сайтах, зверніть увагу, на комерційних. Цей закон каже про дуже звичайні прості речі, що посади – це є публічні особи. Фінмоніторинг працює по трансакціям. Національний банк і комерційні банки працюють по прізвищу ім'я по батькові.</p>
<p>Яким чином банк може моніторити по посадам чи по прізвищу, з яких джерел визначати публічні особи? Джерело тільки одне, коли особа приходить у банк і каже, вона є публічною особою чи не є. Але, якщо вона скаже, що вона не є і не має ніякої відповідальності, крім того, як банк відмовить в обслуговуванні. Крапка.</p>
<p>Чи проводиться фінансовий моніторинг у державі Національним банком і спеціальними службами? Да, проводиться і постійно він проводиться по трансакціям грошових коштів, немає прізвищ, зверніть увагу. Цей законопроект, він вносить зміни і робить його з трьох років навічне, тобто вічні PEP повинні бути, але він вертає цих PEP 30 років з моменту незалежності держави.</p>
<p>Чи має цей закон силу зворотного часу дії цього закону? Да, має. Чи це нонсенс, який суперечить Конституції України? Да, має, це суперечить Конституції України. Багато зустрічей і дякую, все-таки монобільшості за таку організацію роботи, правда, нікчемну роботу з приводу переговорної позиції Кабінету Міністрів з міжнародними партнерами. Але хочу зазначити, що всі експерти, які приймали в них участь, вони не мають ніякого відношення до нашого законодавства, про що і виступили, і сказали публічно.</p>
<p>Шановні народні депутати, хочу звернути вашу увагу, що можна приймати все про вічне, але воно необхідно для того, щоб законодавство щоб працювало, щоб були правила гри. Неможливо приймати закон тому, що він повинен бути – він не буде працювати. Необхідно законом внормовувати і виводити на ринок правила гри, обов'язки і відповідальність.</p>
<p>На даний час цей закон не врегульовує, а прибирає категорію трьох років, зверніть увагу. Коли ти приходиш на посаду, п'ять років, чотири роки чи два ти працюєш, уйма правоохоронних органів, банківських установ, фінансових установ проводять моніторинги, вивчають всі обставини, переводи трансакцій. І законом на даний час дано три роки для того, щоб проводили моніторинг і через три роки ти не є PEP, ти звичайний громадянин України, який не позбавлений моніторингу і припинення ризикових операцій.</p>
<p>Маючи таку кількість велику правоохоронних органів, скільки немає в Європі, ну слухайте, тоді необхідно визначитися: або не давати їм повноважень таких розширених, або все-таки ставити якісь процедури вічні.</p>
<p>Я особисто не буду підтримувати цей законопроект, тому що, на мою думку, все-таки необхідно для себе прийняти правила гри, прийняти правила гри і унормувати адаптаційно закон, який буде адаптований і працювати, і вирішить проблему, яку ж ми хочемо мету добитися цим законом. На даний час здорової мети в цьому законі ніхто не озвучив, що це комусь потрібно і для чого. Якщо є ризиковість, то її необхідно прибирати іншими механізмами.</p>
<p>Прошу поставити мої правки на голосування.</p>
<p></p>
<p>ГОЛОВУЮЧИЙ. Дякую.</p>
<p>Коротко, будь ласка, позиція комітету. І ми тоді проголосуємо тих 9 поправок, тільки скажете їх номери. Будь ласка.</p>
<p></p>
<p>13:08:32</p>
<p>ВАСИЛЕВСЬКА-СМАГЛЮК О.М.</p>
<p>Шановний Григорію Миколайовичу, з усією повагою до вас, озвучу здорову мету цього законопроекту: щоб усі особи, визначені в 361 Законі, який діє з 2020 року, тобто 3 роки, не могли відмивати кошти і легалізовувати їх, кошти, здобуті злочинним шляхом.</p>
<p>Цей закон, дійсно, не про ім'я і не про прізвище, він про статус, який набувається особою під час здійснення публічних функцій, для того, щоб ця особа, здійснюючи свої владні повноваження і, можливо, незаконно збагачуючись, не могла легалізувати кошти, здобуті злочинним шляхом.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Григорій Миколайович, ви не назвали поправки, які ви будете наполягати, тому, будь ласка, назвіть номери.</p>
<p></p>
<p>13:09:25</p>
<p>МАМКА Г.М.</p>
<p>Всі ж посади… не вори на цих посадах…</p>
<p></p>
<p>ГОЛОВУЮЧИЙ. Григорій Миколайович, будь ласка.</p>
<p></p>
<p>МАМКА Г.М. Номери: правка номер 5, правка номер 7, правка номер 15, правка номер 103, правка номер 105, правка номер 107, правка номер 109, правка номер 110 і правка номер 112.</p>
<p></p>
<p>ГОЛОВУЮЧИЙ. Я їх ставлю зараз почергово на голосування, правильно?</p>
<p>Шановні колеги, поправка номер 5 авторства Мамки. Комітетом відхилена. Він просить поставити на врахування. Позицію сторін ви почули. Прошу голосувати.</p>
<p></p>
<p>13:10:18</p>
<p>За-84</p>
<p>Рішення не прийнято.</p>
<p>Наступна поправка номер 7 авторства Мамки теж Григорія Миколайовича. Комітетом відхилена. Прошу голосувати.</p>
<p></p>
<p>13:10:42</p>
<p>За-71</p>
<p>Рішення не прийнято.</p>
<p>Наступна правка номер 15 авторства Мамки Григорія Миколайовича. Комітетом відхилена. Прошу голосувати.</p>
<p></p>
<p>13:11:06</p>
<p>За-66</p>
<p>Рішення не прийнято.</p>
<p>Наступна поправка номер 103. Зараз, секундочку, Григорій Миколайович. Поправка 103 авторства Мамки теж. Комітетом відхилена. Прошу голосувати.</p>
<p></p>
<p>13:11:44</p>
<p>За-67</p>
<p>Рішення не прийнято.</p>
<p>Правка 105 авторства Мамки. Комітетом відхилена. Прошу голосувати.</p>
<p></p>
<p>13:12:07</p>
<p>За-72</p>
<p>Рішення не прийнято. Правка відхилена.</p>
<p>Правка 107 авторства Мамки і колег. Вона комітетом відхилена. Прошу голосувати.</p>
<p></p>
<p>13:12:33</p>
<p>За-68</p>
<p>Рішення не прийнято.</p>
<p>Правка 109, авторства Мамки і колег, комітетом відхилена. Прошу голосувати.</p>
<p></p>
<p>13:12:55</p>
<p>За-65</p>
<p>Рішення не прийнято.</p>
<p>Правка 110, авторства Мамки, комітетом відхилена. Прошу голосувати.</p>
<p></p>
<p>13:13:17</p>
<p>За-72</p>
<p>Рішення не прийнято.</p>
<p>І завершальна поправка Григорія Миколайовича Мамки 112, комітетом також відхилена. Прошу голосувати.</p>
<p></p>
<p>13:13:38</p>
<p>За-69</p>
<p>Рішення не прийнято.</p>
<p>Григорій Миколайович, ваші всі поправки, ви більше на своїх не будете наполягати, так чи будете ще? Ні, ні, йдемо по черзі тоді, да. Давайте, йдемо далі.</p>
<p>Наступна поправка 3, Власенко. Не неполягає.</p>
<p>4-а, Неклюдов. Не наполягає.</p>
<p>5-а, Геращенко Ірина Володимирівна. Наполягаєте?</p>
<p>Будь ласка, Геращенко.</p>
<p></p>
<p>13:14:00</p>
<p>ГЕРАЩЕНКО І.В.</p>
<p>Шановний пане Голово, я прошу дати мені 3 хвилини, це буде поправки 6, 21 і 28.</p>
<p>ГОЛОВУЮЧИЙ. 6 поправка. Яка, 6-а?</p>
<p></p>
<p>13:14:19</p>
<p>ГЕРАЩЕНКО І.В.</p>
<p>6-а, 21-а і 28-а. Будь ласка, 3 хвилини мені дайте, буду ставити їх на голосування.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>ГЕРАЩЕНКО І.В. 3 хвилини.</p>
<p>Шановні колеги, нещодавно рух ЧЕСНО опублікував шокуючі дослідження, що в Офісі Президента працює 80 радників, штатних, позаштатних і ця структура цих чоловіків, і жінок підмінила собою фактично державу. Їх ніхто не обирав, вони формально ніде не працюють, вони формально там не отримують навіть часто зарплату, але при цьому керують державою, підмінивши собою уряд, підмінивши собою часто інші органи, даючи вказівки правоохоронним структурам, главам військово-цивільних адміністрацій, даючи вказівки спікеру парламенту навіть, кого випускати у відрядження, а кого ні.</p>
<p>Тому що мене особисто в офіційну делегацію, пов'язану з виборами спостерігачем Парламентської асамблеї ОБСЄ у Польщі, не пустили саме за те, що наша фракція вимагає декларування позаштатних радників Офісу Президента.</p>
<p>Я хочу погодитися з пані Смаглюк, яка сказала, що мова йде в цьому законі не про прізвище, а про принцип. Ми маємо з вами визначити пожиттєво публічно важливих осіб, тих, хто впливають на державні рішення, тих, хто впливають на бюджет, тих, хто зараз акумулюють величезні статки, при цьому не декларуються, десь їх шифрують, то в крипті, то там на інших підставних осіб, але при цьому керують медіасферою, керують іншими напрямками в державі, і вони не декларуються.</p>
<p>На жаль, ви провалили поправку в Законі про декларування, про те, що позаштатні і штатні радники Офісу Президента, Ради нацбезпеки і оборони, які керують країною, які мають сьогодні повноважень і влади більше ніж депутати, тому що вас у марафоні немає, вони там є, більше ніж міністри, тому що міністри сьогодні ні за що не відповідають, ними керують позаштатні радники Офісу Президента. Ці люди мають декларуватися і вони повинні мати статус PEP пожиттєвий публічно впливових осіб, які насправді визначають державну політику, впливають на державну політику. І сьогодні вони знаходяться поза зоною уваги, як журналістів, як антикорупційної структури, тому що це волонтери, розумієте, вони живуть як птахи, нектарами амброзії харчуються, не отримуючи зарплати, але з ранку до вечора чимось там займаються в Офісі Президента і керують країною.</p>
<p>І тому поправка номер 6 говорить про те, що статус РЕР мають отримати радники штатні і позаштатні Офісу Президента, Ради нацбезпеки і оборони. Тому що це, друзі, сьогодні не патронатна служба, а це по суті перший уряд країни, це по суті ті структури, які підміняють собою і правоохоронні органи, і місцеві органи самоврядування, і влади, і, на жаль, вони сьогодні дають вказівки і парламенту і парламентом керують. І тому, якщо депутати РЕР, то радники теж РЕР...</p>
<p></p>
<p>ГОЛОВУЮЧИЙ. Шановні колеги, просто для інформації. Від фракції "ЄС" у відрядження був відправлений Герасимов Артур Володимирович. Тому розберіться в себе у фракції.</p>
<p>Будь ласка, позиція комітету по цих трьох поправках.</p>
<p></p>
<p>13:17:40</p>
<p>ВАСИЛЕВСЬКА-СМАГЛЮК О.М.</p>
<p>Дякую.</p>
<p>Шановна пані Ірина, радники і помічники, і члени наглядових рад не уповноважені на виконання функцій держави. Не можуть приймати будь-яких рішень, не підписують їх, і тому не підлягають тому критерію, про який ви сказали. Окрім цього, це суперечить ряду директив імплементованих в цьому законі.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставлю почергово ці поправки. 6 поправка авторства Геращенко і колег. Вона комітетом відхилена. Прошу голосувати.</p>
<p></p>
<p>13:18:26</p>
<p>За-78</p>
<p>Рішення не прийнято.</p>
<p>По фракціях покажіть. Поправка 21 теж авторства Геращенко і колег. Комітетом відхилена. Аргументацію ви почули, чому.</p>
<p>Прошу голосувати.</p>
<p></p>
<p>13:18:53</p>
<p>За-71</p>
<p>Рішення не прийнято.</p>
<p>І поправка 28 авторства Геращенко і колег. Комітетом вона відхилена.</p>
<p>Прошу голосувати.</p>
<p></p>
<p>13:19:16</p>
<p>За-68</p>
<p>Поправка відхилена.</p>
<p>Рухаємося дальше, шановні колеги. Наступна поправка 8, Мамка. Не наполягає.</p>
<p>9-а, Фріс. Не наполягає. Будете?</p>
<p>Будь ласка, Фріс Ігор Павлович.</p>
<p></p>
<p>13:19:31</p>
<p>ФРІС І.П.</p>
<p>Пане Голово, у мене декілька поправок. Я не буду ставити їх на голосування. Я би хотів дві хвилинки, а може хвилину дати мені виступити.</p>
<p></p>
<p>ГОЛОВУЮЧИЙ. Будь ласка, дві хвилини, Фріс.</p>
<p></p>
<p>13:19:42</p>
<p>ФРІС І.П.</p>
<p>Колеги, буду говорити виключно як правник. Не буду виходити в деталі. У мене є одне ключове зауваження до цього законопроекту. Я його озвучував нашим колегам. Коли ми прийшли сюди у Верховну Раду, ми підписали з вами присягу і говорили ті слова, які в ній записані. Там є дві ключові позиції, що ми будемо в своїй діяльності керуватися Конституцією і законами України. На моє глибоке переконання, цей законопроект порушує, прямо порушує 58 статтю Конституції в частині дії норми права в часі. Тобто ми встановлюємо окремі додаткові обтяжуючі норми для певних суб'єктів, які до цього не мали цих обтяжуючих норм. Тобто ми розповсюджуємо дію суб'єктів первинного фінансового моніторингу, тобто публічних осіб, які моніторяться на інших осіб. На моє переконання, це неправильно. Звісно, голосувати кожному, враховуючи свою власну позицію, але для мене і, я вважаю, для більшості колег Конституція є найвищий чинник, з яким ми приходили, коли йшли на вибори.</p>
<p>Тому думайте, що ви будете голосувати, як ви будете голосувати і яким чином це вплине на суспільство в цілому.</p>
<p>Дякую.</p>
<p></p>
<p>ГОЛОВУЮЧИЙ. Дякую. Дякую, Ігор Павлович.</p>
<p>Шановні колеги, йдемо далі. 10 поправка, Ткаченко, Славицька. Не наполягають.</p>
<p>11-а, Бабенко з колегами. Не наполягають.</p>
<p>12-а, Мудрій. Не наполягає.</p>
<p>13-а, Неклюдов. Не наполягає. Наполягаєте? Будь ласка, Неклюдов.</p>
<p></p>
<p>13:21:24</p>
<p>НЕКЛЮДОВ В.М.</p>
<p>Шановні колеги, ця поправка стосується того, щоб до PEP були прирівняні керівники обласних прокуратур, територіальних відділень Національної поліції, територіальних управлінь Державного бюро розслідувань, територіальних відділів БЕБ. Я думаю, що Служби безпеки України, голів апеляційних судів. Я думаю, що ці люди, вони дуже впливові і дуже заможні з тими зв'язками, що і більшості депутатів не снилось. Але я не розумію, чому ми маємо оминути їх увагою своєю, а тільки записати себе прижиттєво, щоб і діти, і онуки наші відповідали, а вони будуть на посадах і будуть просто сміятися як ми самі себе вивели у цю таку почесну таку місію, а самі будуть залишатись за сценою, за завісами. Я думаю, що і їм на сцену також треба вийти і поаплодувати їм. Будь ласка, підтримайте.</p>
<p></p>
<p>ГОЛОВУЮЧИЙ. Яка позиція комітету коротко, будь ласка.</p>
<p></p>
<p>13:22:32</p>
<p>ВАСИЛЕВСЬКА-СМАГЛЮК О.М.</p>
<p>Дякую.</p>
<p>Шановний колего, насправді, дійсно, ви передали сьогодні позицію багатьох і журналістів і засобів масової інформація, і суспільства. Утім 361-й Закон, який вже діє, в який ми зараз вносимо зміни, чітко регламентує, хто є публічною особою, яка здійснює публічні функції.</p>
<p>Тому на ваш розсуд, але згідно з тими директивами, які ми імплементуємо, ваша пропозиція не може бути втілена.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 13 поправка, комітетом вона відхилена. Ви почули позицію обох сторін, прошу голосувати, 13 поправка.</p>
<p></p>
<p>13:23:23</p>
<p>За-115</p>
<p>Рішення не прийнято.</p>
<p>14-а, Неклюдов. Наполягаєте? Не наполягає.</p>
<p>16-а, Мамка. Не наполягає.</p>
<p>Далі, 22-а, Лаба. Не наполягає.</p>
<p>25-а, Власенко. Не наполягає.</p>
<p>27-а, Мамка. Не наполягає.</p>
<p>29-а, Фріс. Ви вже висловилися.</p>
<p>32-а, Мамка. Не наполягає.</p>
<p>33-я, Геращенко, Іонова, Климпуш-Цинцадзе. Наполягаєте, чи ні? Геращенко, 33-я, будь ласка.</p>
<p></p>
<p>13:24:00</p>
<p>ГЕРАЩЕНКО І.В.</p>
<p>Шановний пане Голово, прошу вас, 3 хвилини і це поправки 33, 45, 51.</p>
<p></p>
<p>ГОЛОВУЮЧИЙ. Ні-ні, давайте по одній хвилині і ми проголосуємо по них. Будь ласка.</p>
<p></p>
<p>ГЕРАЩЕНКО І.В. Прошу 3 хвилини і 3 поправки.</p>
<p></p>
<p>ГОЛОВУЮЧИЙ. По одній хвилині, будь ласка, кожну поправку представте, нам буде так зрозуміліше.</p>
<p></p>
<p>ГЕРАЩЕНКО І.В. Дякую. Я прошу 3 хвилини, ви ж, я прошу не демонструвати подвійних стандартів, а дати мені 3 хвилини і 3 поправки.</p>
<p></p>
<p>ГОЛОВУЮЧИЙ. Будь ласка, 33 поправка, Ірино Володимирівно, ми більше говоримо, чим працюємо.</p>
<p></p>
<p>ГЕРАЩЕНКО І.В. Шановні колеги, ми бачимо подвійні стандарти Голови Верховної Ради.</p>
<p>Про що йдеться в цій поправці? Про те, що ми пропонуємо створити спеціальний реєстр публічно важливих осіб, в який внести не лише тих хто зараз, згідно цього законопроекту, в ньому має знаходитися, а це і міністри і колишні президенти і народні депутати, але і радники, позаштатні радники Офісу Президента, які сьогодні керують країною.</p>
<p>Мені шкода, що пані доповідач говорить теорію, да? Що це люди, які належать до патронатної служби, але на практиці ці люди керують Головою Верховної...</p>
<p></p>
<p>ГОЛОВУЮЧИЙ. 33 поправка, Геращенко. Вона відхилена комітетом.</p>
<p>Прошу голосувати.</p>
<p></p>
<p>13:25:21</p>
<p>За-62</p>
<p>Рішення не прийнято.</p>
<p>Наступна поправка 34, Бабенко і колеги. Не наполягає.</p>
<p>35-а, Власенко. Не наполягає.</p>
<p>39-а, Гончаренко Олексій Олексійович, будь ласка.</p>
<p></p>
<p>13:25:37</p>
<p>ГОНЧАРЕНКО О.О.</p>
<p>Руслан Олексійович, у мене 7 поправок. Я би попросив 5 хвилин часу і на цьому крапка,<a name=Temp></a> і я не буду їх ставити безпосередньо. Тому, якщо можна 5 хвилин перезапустити мені час...</p>
<p></p>
<p>ГОЛОВУЮЧИЙ. Будь ласка, за 7 поправок, 5 хвилин можна, будь ласка, Олексій Олексійович. І ми не голосуємо їх, так?</p>
<p></p>
<p>ГОНЧАРЕНКО О.О. Так.</p>
<p></p>
<p>ГОЛОВУЮЧИЙ. Будь ласка, Гончаренко.</p>
<p></p>
<p>13:25:58</p>
<p>ГОНЧАРЕНКО О.О.</p>
<p>Шановні друзі! Ми з вами зараз розглядаємо важливий закон – закон, який говорить про те, хто має декларуватися і як. Безумовно, я підтримую те, щоби всі ті хто мають реальне відношення до роботи держави, до контролю за державними фінансами, щоби всі ці люди безпосередньо декларувалися.</p>
<p>І я особисто абсолютно готовий до цього, і свою декларацію готовий, і викладати. І ми з вами говоримо, що нам потрібно рухатися далі і приймати оцей закон, по так званих PEP. Тобто, щоб був контроль на роки за тими хто безпосередньо виконує функції держави – це важливо.</p>
<p>Але друзі, я хочу звернути вашу увагу, що відбувається. У нас сьогодні найбільший вплив в державі має низка людей, яких звуть радники Офісу Президента, радники Президента. Цих людей, як виявляється якась неймовірна кількість. В одного Єрмака 58 різноманітних помічників, 7 заступників, 13 радників, ще 10 радників, ще порадників, ще голова секретаріату, тобто їх це десятки людей. Ці люди безпосередньо впливають і контролюють всі питання в нашій державі. Це люди є головними в нашій державі, бо наша держава давно перетворилася в офісо-президентську замість парламентсько-президентської. І тому ці люди мають себе декларувати, мають бути PEP, за ними треба слідкувати, за їхніми руками, бо на цих руках вже наліплено стільки державних грошей, майна і всього іншого, що це неймовірно. Але цих людей в законі немає. Ще раз, немає! Знаєте, цей закон можна назвати так: "Руки геть від друзів Єрмака". Оце буде чесна назва цього закону, і, щоб про них ніхто і надалі нічого не знав скільки вони заробили, що вони набрали, що вони накрали, що в них є, це і далі може хочуть залишити таємницею.</p>
<p>А в цей час, знаєте, от мені здається, ну, ти от Єрмак, от, Єрмак в тебе стільки є можливостей, повноважень і всього, то може ти хоча б зорганізуєш роботу Офісу Президента, ну на тебе тільки там 58 радників-порадників працює. Так може хоч це?</p>
<p>Друзі, а тепер про роботу Офісу Президента, на одному дуже показовому прикладі, це стосується наших військових, про яких ми тут завжди, військові, слава героям та мінімальну повагу проявіть. Ми з вами 30 червня прийняли закон – закон України, який передбачає… Ні, ми прийняли його навіть раніше, а 30 червня він вступив вже в силу з підписом Президента, все як треба – доплати строковикам, курсантам, обмежено придатним по захисту Батьківщини, виведеним поза штат, інструкторам. Що ви думаєте, на цю хвилину в Збройних Силах України хоч хтось з них цю доплату отримав? Ні. Ніхто. Ніхто цієї доплати до сих пір в ЗСУ не отримав. Так у Нацгвардії вже, слава Богу, отримали, в ДПСУ отримали, а там ніхто не отримав.</p>
<p>Ще раз, четвертий місяць йде, працює, діє закон, не можуть банальну бюрократичну роботу зробити і виплатити людям кошти тим, хто нас захищає. Ще в цьому законі було, дати можливість строковикам перевестися в мобілізовані, ну здавалося б, нам говорять, нам потрібні люди на фронт. Так, будь ласка, добровільне право, тисячі строковиків на це чекають, щоб дати можливість молодим людям здоровим, навченим вже взяти їх в мобілізовані, дати можливість виконувати бойові завдання. Люди хочуть, державі це потрібно, закон ми з вами нарешті прийняли. Тепер все, проста річ – Офіс Президента мав підготувати зміни в Указ Президента про порядок проходження військової служби. Четвертий місяць вони не в змозі цього зробити, четвертий місяць. Чим займається Єрмак? Чим займаються ці 58 порадників? Вони знущаються з нас, бо елементарну найпростішу роботу в світі вони виконати не можуть.</p>
<p>Я вимагаю щоб негайно це було зроблено, щоб розблокований був цей закон. А оцих всіх радників-порадників треба взяти і дати їм копняка, і першому - Єрмаку, от цей закон має бути копняка Єрмаку за те, як він організував...</p>
<p></p>
<p>ГОЛОВУЮЧИЙ. 40 поправка, Бабенко з колегами. Відхилена. Не наполягає.</p>
<p>43-я, Батенко Тарас Іванович з колегами. Не наполягає.</p>
<p>44-а, Мамка Григорій Миколайович. Не наполягає.</p>
<p>45-а, Геращенко. Будь ласка.</p>
<p></p>
<p>13:31:22</p>
<p>ГЕРАЩЕНКО І.В.</p>
<p>Шановний пане Голово, я сподіваюсь, не буде зараз подвійних стандартів. В мене п'ять поправок, я прошу дати мені чотири хвилини по ним. Будь ласка, 45, 51, 54, 64 і 92-а, будь ласка, прошу дати мені чотири хвилини на виступ.</p>
<p></p>
<p>ГОЛОВУЮЧИЙ. Будь ласка, чотири хвилини.</p>
<p></p>
<p>13:31:42</p>
<p>ГЕРАЩЕНКО І.В.</p>
<p>Дякую.</p>
<p>Шановні колеги, отже, шокуюча інформація, в Офісі Президента, уявіть собі, невідомо скільки там працює людей, ця інформація є воєнною таємницею держави, такою ж секретною, як і кількість наших Збройних Сил України. Але Руху ЧЕСНО вдалося з'ясувати, що цих людей є аж 80 порадників, радників, які з ранку до вечора на волонтерських засадах там працюють, тому що офіційно їх там немає. Але от вони – такі волонтери, що сидять в Марафоні, керують країною, все на світі коментують. Вони розповідають про Верховну Раду України, про армію. Вони обіцяють країні, що там ще два – три обстріли і все буде хорошо, що в нас два – три тижні і каву вони будуть пити в Криму. Тобто несуть всяку пургу, ні за що при цьому не відповідають, невідомо за що живуть.</p>
<p>В цей же час наші партнери: МВФ, Європейський Союз, Сполучені Штати – справедливо зазначають, що корупція є однією з ключових проблем, яка роз'їдає сьогодні державу, і з нею треба разом боротися. І в цей час журналістські розслідування виходять, які говорять про те, що і Офіс Президента є таким джерелом корупцію. Наприклад, заступник Голови Офісу Президента пан Шурма продає – чи він, чи там його близькі, - електроенергію на окуповані території на сотні мільйонів гривень, по суті, спонсоруючи Російську Федерацію і бойовиків. І за це немає жодної відповідальності.</p>
<p>Пані доповідачка правильно говорить, що в нормальних країнах патронатні служби не декларуються, але Україна сьогодні офісно-президентська республіка. У нас голова парламенту, який є другою людиною в парламентсько-президентській республіці, по дзвінку з Офісу Президента не випускає опозицію у відрядження, блокує опозицію під час міжнародної діяльності. У нас Прем'єр виконує всі вказівки Офісу Президента.</p>
<p>У нас нещодавно Президент зустрічався з журналістами і просив їх не розповідати про корупцію. Цими багатомільйонними бюджетами, політичної цензури, про що можна, а що не можна говорити, оцими позитивними блогерами, які живуть на конвертах, ними розпоряджаються позаштатні радники Офісу Президента. І пані доповідачка, яка є журналістом за освітою, це чудово знає. І це є ненормально, коли канал Медведчука, "1+1" наприклад, сьогодні в марафоні продовжує віщати за державні кошти, а політикою займається навіть не цей канал Медведчука, а позаштатні радники Офісу Президента, як в найкращі часи Медведчука, дають темники, кого можна показувати там, а це радники Офісу Президента, а кого ні. А це опозиція, яка навіть не має права сьогодні розказати про ті законопроекти, які ми приймаємо.</p>
<p>І тому ми дуже хочемо, щоб Україна була цивілізованою державою, щоб всі ці люди, які сьогодні, дійсно, здійснюють державне управління державою, вони мали відкриті декларації, вони декларувалися. Вони були PEP, вони потім розповіли, через кілька днів після втрати влади, про те, а як вони жили 5 років, ніде не працюючи, на волонтерських засадах, харчуючись нектарами амброзію, не отримуючи зарплату, як вони взагалі жили і як змінювався їх майновий стан. І саме тому ми пропонуємо і просимо це підтримати, щоб 80 радників Офісу Президента, які собою підмінили сьогодні уряд, органи місцевого самоврядування, на жаль, вони впливають на Голову Верховної Ради, який не може собі дозволити вперше в історії українського парламентаризму бути незалежним і захистити парламент, навіть сказати, що депутати це не туристи в полосатих купальниках, а це політики, які здійснюють важливу роботу в міжнародній дипломатії. Ми хочемо захистити і Голову Верховної Ради сьогодні, друзі, він буде декларуватися, він буде пожиттєвим PEP. Так, може, ті люди, які по телефонному праву йому дзвонять весь час і розповідають, що на кого тиснути і робити теж, будуть декларуватися?</p>
<p></p>
<p>ГОЛОВУЮЧИЙ. Ірина Володимирівна, я дуже ціную вашу небайдужість в мою сторону, але, на жаль, ні. Ірина Володимирівна, на жаль, ні.</p>
<p>Будь ласка, позиція комітету.</p>
<p></p>
<p>13:35:58</p>
<p>ВАСИЛЕВСЬКА-СМАГЛЮК О.М.</p>
<p>Дякую.</p>
<p>Шановна колего, не знаю, хто там яким нектаром харчується і нікому я в рот не заглядаю. Вашу правку по декларуванню радників я підтримала, але давайте розберемося. Ми зараз розглядаємо інший законопроект, він про PEP. Хто такі PEP? Це особи, уповноважені на здійснення функцій держави. Це ті особи, які не радять, а ті, які виконують, власне, приймають рішення і їх підписують. Відкрию вам страшну таємницю: у кожного Президента в цій країні були десятки радників і не всі з них, як ви кажете, харчувались амброзією.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, будь ласка, йдемо далі.</p>
<p>46-а, Фріс. Не наполягає.</p>
<p>47-а... Що? Що? Ви... Голосуємо їх всі, да? Добре.</p>
<p>45 поправка, Геращенко. Вона комітетом відхилена. Прошу голосувати.</p>
<p></p>
<p>13:37:16</p>
<p>За-49</p>
<p>Рішення не прийнято.</p>
<p>51 поправка Геращенко і колег. Комітетом відхилена. Прошу голосувати.</p>
<p></p>
<p>13:37:37</p>
<p>За-49</p>
<p>Рішення не прийнято.</p>
<p>64-а. 54? 54 поправка, авторства Геращенко, вона комітетом відхилена. Прошу голосувати.</p>
<p></p>
<p>13:38:06</p>
<p>За-50</p>
<p>Рішення не прийнято.</p>
<p>64 поправка, авторства Геращенко і колег, комітетом відхилена. Прошу голосувати.</p>
<p></p>
<p>13:38:27</p>
<p>За-51</p>
<p>Рішення не прийнято.</p>
<p>І 92 поправка, авторства Геращенко і колег, комітетом відхилена. Прошу голосувати.</p>
<p></p>
<p>13:38:48</p>
<p>За-48</p>
<p>Рішення не прийнято.</p>
<p>Йдемо далі. 46-а, Фріс. Вже не наполягає.</p>
<p>47-а, Рєпіна. Не наполягає.</p>
<p>50-а, Мовчан. Не наполягає.</p>
<p>52-а, Гончаренко. Вже використав.</p>
<p>Далі. 55-а, Гончаренко. Використав свої поправки.</p>
<p>60-а, теж Гончаренко використав.</p>
<p>61-а, Мовчан. Не наполягає.</p>
<p>62-а, Батенко. Не наполягає.</p>
<p>63-я, Власенко. Не наполягає.</p>
<p>65-а, Гончаренко. Не наполягає.</p>
<p>66-а, Бабенко. Не наполягає з колегами.</p>
<p>69-а, Власенко. Не наполягає.</p>
<p>70-а, Мамка. Не наполягає.</p>
<p>71-а, Батенко з колегами. Не наполягає.</p>
<p>72-а, Мамка з колегами. Не наполягає.</p>
<p>73-я, Фріс. Використав вже свою поправку.</p>
<p>74-а, так само, Фріс з колегами. Використав поправку.</p>
<p>75-а, Гончаренко. Не наполягає.</p>
<p>76-а, Рєпіна. Не наполягає.</p>
<p>77-а, Батенко Тарас Іванович. Не наполягає.</p>
<p>78-а, Власенко Сергій Володимирович. Не наполягає.</p>
<p>80-а. Бабенко не наполягає з колегами.</p>
<p>81-а, Власенко. Не наполягає.</p>
<p>82-а, Гончаренко. Не наполягає.</p>
<p>87-я. Фріс з колегами не наполягає.</p>
<p>90-а, Мовчан. Не наполягає.</p>
<p>91-а, Мамка. Не наполягає.</p>
<p>93-я, Мамка. Не наполягає.</p>
<p>Шановні колеги, я прошу запрошувати вже народних депутатів до зали. Я так бачу, що ми скоро будемо переходити до прийняття рішення.</p>
<p>95-а, Батенко. Не наполягає.</p>
<p>96-а, Фріс. Не наполягає.</p>
<p>97-а, Ткаченко. Не наполягає.</p>
<p>98-а, Бабенко. Не наполягає.</p>
<p>99-а, Ткаченко. Не наполягає.</p>
<p>101-а, Бужанський. Не наполягає.</p>
<p>102-а, Мамка. Не наполягає.</p>
<p>104-а, Геращенко. Не наполягає.</p>
<p>106-а, Ткаченко. Не наполягає.</p>
<p>Наполягаєте. Будь ласка, секундочку тоді. 104-а. Геращенко, будь ласка.</p>
<p></p>
<p>13:41:03</p>
<p>ГЕРАЩЕНКО І.В.</p>
<p>Шановний пане Голово, Ірина Фріз представить 104 і 113 поправки. Будь ласка.</p>
<p></p>
<p>ГОЛОВУЮЧИЙ. Будь ласка, тоді спочатку 104-а. Фріз, будь ласка.</p>
<p></p>
<p>13:41:12</p>
<p>ФРІЗ І.В.</p>
<p>Дякую, пане Голово.</p>
<p>Я прошу дати мені дві хвилини і потім поставити на голосування одну з цих правок.</p>
<p></p>
<p>ГОЛОВУЮЧИЙ. Дивіться, друзі, ще раз: не ставиться дві хвилини за дві поправки, там п'ять поправок три хвилини ставиться. Дві на дві не ставиться. Тоді по одній доповідайте, або беріть одну хвилину. Я думаю, що логічно доповідати по одній, тоді ви будете мати можливість виступити двічі. Добре?</p>
<p>Будь ласка, тоді давайте по 104-й. Будь ласка, Ірина Фріз.</p>
<p></p>
<p>13:41:35</p>
<p>ФРІЗ І.В.</p>
<p>Дякую, пане Голово.</p>
<p>Це насправді технічна правка. І я б хотіла знову звернутися з огляду на те, що вже закликали до зали народних депутатів перед голосуванням, прислухатися до необхідності декларування і внесення в цей законопроект так само так званих радників Офісу Президента.</p>
<p>Ви знаєте, стаття в "Українській правді", яка називається "Країна радників" – це вже не просто мем, це свідчення того, що ми перетворюємося на країну тіньового управління. Понад 80 радників Офісу Президента – це нонсенс, які не декларуються і фактично в тіньовий спосіб здійснюють управління державою на всіх рівнях. Ми вважаємо за необхідність внесення декларування і внесення в цей законопроект радників Офісу Президента для того, щоб люди бачили, хто саме не лише віщає з телеекранів та на міжнародній арені, а і безпосередньо управляє цією країною на місцях.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Це була 104 поправка.</p>
<p>Далі 108-а, Ткаченко. Не наполягає.</p>
<p>111-а, Бабенко з колегами. Не наполягає.</p>
<p>І 113 завершальна поправка. Теж Ірина Фріз. Будь ласка. Ще одна хвилина.</p>
<p></p>
<p>13:42:53</p>
<p>ФРІЗ І.В.</p>
<p>Дякую, пане Голово.</p>
<p>Шановні колеги, фактично ми перетворюємося на країну фальш фасадів. У нас є офіційно затверджений уряд. У нас є офіційно обраний парламент. Але у нас є купа радників, яких ніхто не бачить. Ми перетворюємось на країну тіньового управління. Це неприпустима річ. Тому ми наполягаємо на необхідності, щоб всі радники підпадали не під, так звану, патронатну службу, а під офіційне і публічне висвітлення їхньої діяльності, їхніх видатків і їхніх заощаджень. Тому що це принципова позиція для всіх, хто є в цьому залі. Чому ми декларуємось, а, так званий, Подоляк лише в дуже ганебний спосіб звертається до членів парламенту пропагуючи декларування? Радники мають декларуватись також.</p>
<p></p>
<p>ГОЛОВУЮЧИЙ. Позиція комітету, будь ласка. Шановні колеги, після цього будемо переходити до голосування. Прошу запросити народних депутатів до зали.</p>
<p>Будь ласка.</p>
<p></p>
<p>13:43:58</p>
<p>ВАСИЛЕВСЬКА-СМАГЛЮК О.М.</p>
<p>Шановна колега, поважаю вашу позицію. Єдине що скажу, що ми постали перед величезним опором щодо PEP і статусу PEP всіх скликань будь-яких посад за будь-які роки, ми ще матимемо мільйон радників, які також стануть PEP. Я не заздрю цим людям, і тим, як вони відреагують на вашу пропозицію.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, будь ласка, я прошу зайняти свої місця. А, треба поправку. 113 поправка. Зараз, секундочку.</p>
<p>Шановні колеги, це у нас завершальна 113 поправка авторства Фріз і колег. Комітет її відхилив.</p>
<p>Прошу голосувати.</p>
<p><b> </b></p>
<p>13:44:58</p>
<p>За-118</p>
<p>Рішення не прийнято.</p>
<p>Шановні колеги, я прошу всіх сісти на свої місця. Я думаю, що це сьогодні буде одне з найголовніших голосувань, які ми сьогодні здійснюємо.</p>
<p>Шановні колеги, я хочу нагадати, що в липні минулого року в цей зал занесли прапор Європейського Союзу і він знаходиться тут. Я завжди підкреслюю, що прапор Європейського Союзу – це не просто право, це велика відповідальність нас з вами в тому числі, як ми будемо рухатися далі.</p>
<p>Я хочу повідомити вам, що залежно від результатів цього голосування буде залежати чи отримаємо ми в кінці цього року перспективи відкрити перемовини з Європейським Союзом, чи ні. Я розумію всі нюанси, коли болить в кожного, коли є, можливо, якісь внутрішні питання, які хотілось би не проголосувати. Але, я думаю, що зараз ми всі, вся Верховна Рада має скласти іспит на те чи державники знаходяться тут, чи особи, які мріють своїми інтересами на майбутнє.</p>
<p>Я дуже прошу вас, це мегаважливе голосування. Я закликаю усіх вас, будь ласка, тільки зелена кнопка. Зелена кнопка – це наш шлях до Європейського Союзу. Я вас дуже прошу, прошу дуже.</p>
<p>Шановні колеги, для того, щоб ми вами зробили все, давайте я по цьому голосуванню ексклюзивно оголошу, користуючись 28 статтею Регламенту, сигнальне голосування по цьому законопроекту, би ми не маємо права провалити цей законопроект.</p>
<p>Тому, шановні колеги, я прошу голосувати, хто як буде голосувати, це дуже відповідально.</p>
<p>Я ставлю сигнальне голосування щодо законопроекту 9269-д. Прошу народних депутатів голосувати.</p>
<p></p>
<p>13:47:14</p>
<p>За-247</p>
<p>Дякую, колеги.</p>
<p>Користуючись можливістю, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення" щодо політично значущих осіб (реєстраційний номер законопроекту 9269-д).</p>
<p>Я прошу народних депутатів голосувати.</p>
<p></p>
<p>13:48:03</p>
<p>За-276</p>
<p>Рішення прийнято.</p>
<p>Закон прийнятий в цілому. Вітаю, колеги, вітаю!</p>
<p>По фракціях покажіть, будь ласка.</p>
<p>Шановні колеги, розгляд питань порядку денного на сьогодні завершений, дякую всім за плідну роботу.</p>
<p>Зараз я оголошую перерву у нашому пленарному засіданні, про час і місце його проведення, продовження, перепрошую, вам буде повідомлено завчасно. Нагадую на необхідності непоширення інформації щодо його початку.</p>
<p>Разом до перемоги і Слава Україні!</p>
<p></p>
<p></p>
