Стенограма пленарного засідання
21 травня 2021

<p><b> </b></p>
<p align=center>ЗАСІДАННЯ ДВАДЦЯТЬ СЬОМЕ</p>
<p align=center>Зал засідань Верховної Ради України</p>
<p align=center>21 травня 2021 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p>10:05:29</p>
<p>ГОЛОВУЮЧИЙ. Доброго ранку, шановні колеги! Доброго ранку, шановні представники засобів масової інформації!</p>
<p>Будь ласка, підготуйтесь до реєстрації. Нагадую, реєстрація відбувається шляхом натискання кнопки "за", зеленої, першої зліва, із застосуванням сенсорної кнопки.</p>
<p>Готові реєструватись? Прошу реєструватись.</p>
<p></p>
<p>10:06:23</p>
<p>В залі зареєстровано 154 народні депутати України. Пленарне засідання Верховної Ради України оголошую відкритим.</p>
<p>Сьогодні день народження наших колег – це Вікторія Олександрівна Вагнєр і Андрій Вікторович Задорожний <i>(Оплески).</i> Бажаю вам наснаги, успіхів і всього найкращого!</p>
<p>У засіданні Верховної Ради України бере участь Прем'єр-міністр України Денис Анатолійович Шмигаль та члени Кабінету Міністрів України. Прошу привітати. <i>(Оплески)</i></p>
<p>Відповідно до статті 229 Регламенту Верховної Ради України у п'ятницю о 10 годині проводиться "година запитань до Уряду". За пропозицією депутатських фракцій і груп Прем'єр-міністр України та члени уряду сьогодні будуть відповідати на запитання про стан виконання Урядом Постанови Верховної Ради України "Про заходи протидії поширенню коронавірусної хвороби (COVID-19) та захисту всіх систем життєдіяльності країни від негативних наслідків пандемії та нових біологічних загроз".</p>
<p>Порядок розгляду питання, як завжди: до 20 хвилин - виступ доповідача, 21 хвилина - запитання від депутатських фракцій та груп, до 21 хвилини, 1 хвилина запитання, 2 хвилини на відповідь; після цього 20 хвилин буде запитання вже до всього уряду - Прем'єр-міністр займе своє місце в ложі уряду – від народних депутатів України.</p>
<p>Переходимо до "години запитань до Уряду". На трибуну для виступу запрошується Прем'єр-міністр України Денис Анатолійович Шмигаль. Будь ласка, Денис Анатолійович.</p>
<p></p>
<p>10:08:04</p>
<p>ШМИГАЛЬ Д.А.</p>
<p>Шановний пане Голово Верховної Ради, шановна президія, шановні народні депутати, шановні українці, доброго дня! Сьогодні я детально прозвітую про те, як уряд виконує Постанову Верховної Ради від 20 жовтня 2020 року "Про заходи протидії поширенню коронавірусної хвороби (COVID-19) та захисту всіх систем життєдіяльності країни від негативних наслідків пандемії COVID та нових біологічних загроз".</p>
<p>308 народних депутатів з абсолютно всіх фракцій підтримали це рішення, а тому для нашого уряду це дуже важливо показати, що ми докладаємо максимальних зусиль, аби виконати ту дорожню карту, яку окреслили народні депутати. Я вже демонстрував цей документ, він для мене є таким настільним документом, я з ним працював, він відпрацьований і я сьогодні за нього повністю готовий відзвітувати. Отже, по пунктах.</p>
<p>Пункт 2 постанови стосується організації Національного штабу для протидії коронавірусу. Вже 26 березня минулого року було створено штаб з ліквідації наслідків медико-біологічної надзвичайної ситуації природного характеру державного рівня.</p>
<p>Крім того, щотижня особисто Президент Володимир Зеленський проводить наради такого штабу, аби скоординувати діяльність всіх органів влади. І лідерство Президента в цьому питанні очевидне, адже боротьба з коронавірусом – це питання національної безпеки.</p>
<p>Штаб постійно збирає дані, аналізує та надає повну інформацію для прийняття рішень. Видано більше 200 розпоряджень керівника штабу. Члени урядової команди кожного дня, вже 435 днів, постійно збираються, аби швидко реагувати на всі загрози. Долучаємо до роботи вчених, епідеміологів, інших фахівців, які без політики та популізму консультують уряд в найважливіших питаннях протистояння пандемії коронавірусу.</p>
<p>Пункт 2.1 постанови щодо єдиної всеукраїнської багатоканальної телефонної лінії, де люди можуть отримати всю необхідну інформацію. Така лінія в масштабах всієї країни запрацювала 2 листопада 2020 року. По цій лінії можна отримати всю необхідну інформацію і записатись в чергу на вакцинацію. В центрі працюють в тому числі і фахівці Фонду соцстрахування, в центрі працюють в тому числі і фахівці інших підприємств і регіональних управлінь Фонду соцстрахування.</p>
<p>З початку роботи контакт-центру звернулось понад майже 520 тисяч людей по цій телефонній лінії, зокрема надано десятки тисяч консультацій щодо діагностики коронавірусу, направлення на тести, опрацьовано десятки тисяч звернень щодо самоізоляції. Через центр також постійно покращується робота бригад екстреної медичної допомоги, удосконалюємо відповідні маршрути таких бригад для того, щоб це було надійно для лікарень, куди привозять людей.</p>
<p>Пункт 2.2 постанови щодо налагодження системи тестування на коронавірус. В цьому пункті одразу чотири підпункти, зокрема щодо створення лабораторних потужностей в системі медичних закладів МВС, Міноборони, Національної академії медичних наук України. Хочу підкреслити, що в усіх цих відомствах створено відповідні потужності, створено умови для прийому пацієнтів.</p>
<p>Другий аспект – це забір матеріалів на дому. Доручено здійснювати забір біологічного матеріалу за місцем проживання у наступних осіб з підозрою на коронавірус незалежно від наявності у них декларації. Це діти до 10 років, особи віком 65 років та більше, особи з інвалідністю І та ІІ групи, особи, що не можуть самостійно пересуватись.</p>
<p>Тертій пункт – це те, що стосується кількості тестів. Верховна Рада визначилась, що потужність системи тестування має складати більше 100 тисяч тестів на добу. Я вважаю, що загалом цей пункт виконано спільними зусиллями обласних державних адміністрацій, міських голів, уряду та Президента. Адже коли у нас була хвиля коронавірусу навесні, то ми робили більше 100 тисяч тестів і потужність сягала і 110 тисяч, і 120 тисяч тестів на добу.</p>
<p>Звичайно, по цьому питанню можна дискутувати, але у нас на сьогодні немає ані черг на тести, ані затримок щодо видачі результатів тестів. Крім того, завдяки ефективним експрес-тестам з'явилася можливість швидкої діагностики зі сторони сімейних лікарів. Це дуже корисний інструмент для контролю над пандемією в час якраз зростання хвилі. Але, я підкреслюю, деякі проблеми є, і ми постійно працюємо, аби їх виправити. І це одне із завдань, яке тепер стоїть вже перед новим міністром.</p>
<p>Щодо пункту 2.3 - вакцинації – це дійсно одне з критичних питань. В постанові не визначено кількість, чи відсоток людей, яких треба вакцинувати. Але ми наразі маємо прямих контактів та домовленостей з виробниками на 34 мільйони доз вакцин і ще 8 мільйонів доз вакцин має надійти по ініціативі COVAX міжнародній. План залишається в силі - вакцинувати більшість населення, дорослого населення України, до кінця цього року. В постанові визначено, що ми маємо вакцинувати 40 відсотків за кошти держбюджету. Ми всіх, хто хоче вакцинуватись, вакцинуємо абсолютно безкоштовно.</p>
<p>Дякуємо народним депутатам за виділення достатньої кількості коштів, а саме 10 мільярдів гривень з державного бюджету. Є угода зі Світовим банком, окрім цього, на 90 мільйонів доларів США, з яких буде частина витрачена на закупівлю вакцин, ще 50 мільйонів євро отримаємо від Європейського інвестиційного банку для того, аби провести вакцинацію в державі.</p>
<p>Які домовленості на поставку вакцин, в тому числі разом з ініціативою COVAX? Pfizer - 21,2 мільйонів доз, Novavax - 10 мільйонів доз, AstraZeneca - більше 10 мільйонів доз, і Sinovac - майже 2 мільйони доз.</p>
<p>І останнє по цьому пункту – це те, що стосується комунікації. На початку року, по різних соціологічних опитуваннях, близько 30, максимум 40 відсотків громадян України були готові робити щеплення. Квітневе опитування від ЮНІСЕФ показало, що вже 63 відсотки громадян України готові вакцинуватись, і це, я вважаю, також досягнення для нас. До речі, хочу подякувати народним депутатам, особливо мажоритарникам, які на власному прикладі показали, як треба, власне, підходити до процесу вакцинації, пояснювали людям важливість вакцинування і, дійсно, власним прикладом, скажімо, залучали і надихали людей до вакцинації.</p>
<p>Пункт 2.4 – це питання безпосередньо щодо надання медичної допомоги, в тому числі за місцем проживання пацієнта. Є Наказ Міністерства охорони здоров'я 722, який чітко визначає, як саме надається медична допомога, коли можлива госпіталізація та виїзд лікарів, в тому числі, що лікар може прийняти рішення щодо огляду пацієнта за місцем його проживання. Загалом хочу підкреслити, що протоколи лікування у нас зараз дуже чітко виписані, і ми постійно їх оновлюємо з урахуванням міжнародного досвіду та рекомендацій найкращих українських експертів.</p>
<p>Пункт 2.5 постанови щодо екстреної медичної допомоги. Коли у 2018 році формували бюджет, то фінансування екстреної медицини встановили на рівні 6 мільярдів гривень, у 2019 році екстренка отримала 6 мільярдів, на 2021 рік, на цей рік, у нас 14 мільярдів гривень передбачено на фінансування екстреної медицини, тобто ми збільшили фінансування майже вдвічі. Це відчутна різниця в сумах, і ця різниця - це значно збільшені виплати медикам, це сотні нових автомобілів, це відремонтовані прийомні відділення, це нове якісне обладнання. З тим рівнем збільшення бюджету, який ми запровадили за два-три роки, в Україні буде достойно забезпечена всім необхідним екстрена медицина. Ми це точно зробимо і працюємо над цим надзвичайно активно, і наполегливо.</p>
<p>Пункт 2.6 постанови, який стосується підвищення ефективності лікування хворих на COVID-19 у стаціонарних умовах. Завдяки системним спільним зусиллям Президента України, парламенту, уряду та місцевої влади суттєво посилено спроможність медичної системи. Сформовано та визначено мережу закладів охорони здоров'я, які надають допомогу хворим на коронавірусну хворобу. Згідно з інформацією НСЗУ, для надання стаціонарної допомоги пацієнтам з коронавірусною хворобою з Нацслужбою здоров'я уклали договори 300 суб'єктів надання таких медичних послуг, тобто 300 лікарень приймають хворих на коронавірус.</p>
<p>МОЗ тримає на контролі питання реалізації заходів із забезпечення ліжок, подачею кисню, безперебійної роботи мобільних медичних бригад, моніторингу, забезпеченості закладів охорони здоров'я. Загалом в Україні наразі розгорнуто майже 76 тисяч ліжок для хворих на COVID, з них 68 тисяч ліжок - це майже 90 відсотків - забезпечені подачею кисню безперервною.</p>
<p>Крім того, профільним міністерством напрацьовується механізм, який дозволить закладам охорони здоров'я бути у постійній готовності до будь-яких епідемій, пандемій та спалахів і мати постійний запас засобів індивідуального захисту.</p>
<p>Заклади першої хвилі в подальшому будуть отримувати кошти за готовність до реагування до епідемії та отримуватимуть щомісячне фінансування, власне, для цих цілей.</p>
<p>Для розвантаження медичної системи у пікові періоди було запроваджено заходи та відповідне фінансування для розгортання тимчасових шпиталів. Так, на виконання рішення уряду ДСНС було розгорнуто мобільний госпіталь в Івано-Франківській області, який згодом було переміщено на Хмельниччину, тимчасові шпиталі також було облаштовано в Черкасах, Луцьку та інших містах. Робота в цьому напрямку в постійному процесі, зокрема позавчора на засіданні уряду ми виділили додатково майже 25 мільйонів гривень для оснащення мобільного госпіталю ДСНС, тобто підвищили його спроможність і додаткові потужності.</p>
<p>Пункт 2.7 постанови щодо умов соціального захисту, в тому числі покращення умов праці. Медичні працівники – це герої, безумовно, які щодня рятують життя українців, тому належна підтримка медпрацівників – це безумовний пріоритет для нашого уряду.</p>
<p>Встановлені лікарняні надбавки сплачуються в повному обсязі, про це говорять на місцях. Я сам мав змогу переконатись в цьому під час своїх робочих поїздок в більшість регіонів. Середня заробітна плата лікаря в одній з лікарень приблизно 18 тисяч гривень. Я практично кожну робочу поїздку присвячую поїздкам в одну-дві лікарні і спілкуюсь з лікарями, розпитуючи про проблематику і про ті переваги, які вони отримують для того, щоб координувати і коректувати роботу, яку робить уряд і міністерство з підтримки медичних працівників.</p>
<p>Урядом також визначено порядок фінансування страхових виплат у випадку смерті медичних працівників, і цей процес був суттєво спрощений. Загалом Фондом соціального страхування призначено виплати одноразової допомоги родинам загиблих від COVID медпрацівників на суму майже 200 мільйонів гривень.</p>
<p>Пункт 2.8 постанови стосується підтримки соціально незахищених хворих на коронавірусну хворобу, що перебувають на самоізоляції. Відповідно до постанов уряду незахищені особи можуть звертатись про допомогу до органів соціального захисту, в тому числі за допомогою мобільного додатку, і відповідно отримувати соціальний супровід.</p>
<p>Пункт 2.9 стосується заходів з кадрового забезпечення сфери охорони здоров'я. На сьогодні міністерством вже передбачено перепідготовку отримання спеціалізації за кошти держбюджету за напрямками: епідеміології, гігієни, лабораторної діагностики. Для сприяння працевлаштуванню випускників зазначених спеціальностей проводиться активно профорієнтаційна робота з лабцентрами, департаментами охорони здоров'я місцевих адміністрацій.</p>
<p>Окрім того, в проекті держзамовлення для закладів вищої освіти передбачено підготовку за державним замовленням за спеціальністю "Технології медичної діагностики та лікування". І також активно ведеться робота по оновленню стандартів по підготовці за спеціальністю "Громадське здоров'я".</p>
<p>Пункт 2.10 стосується забезпечення ефективного проведення епідрозслідувань шляхом створення електронних реєстрів.</p>
<p>20 квітня наказом Міністерства відбувся запуск електронної системи спостереження за інфекційними хворобами - продукт, який доволі тривалий час розроблявся, система впроваджена у всіх закладах обласного рівня, і вона дозволить якісно проводити аналіз щодо підготовки випадків захворювань та відмічати, де відбуваються спалахи, на які потрібно реагувати епідеміологам.</p>
<p>Сьогодні система працює у 230 закладах охорони здоров'я, до неї підключено 750 працівників-епідеміологів.</p>
<p>Пункт 3.1. Це питання, яке стосується доплат в 300 відсотків. У нас є Постанова номер 246 і Постанова номер 331, які, власне, регламентують що доплати в 300 відсотків здійснюються і по центрах екстреної медичної допомоги, і по інших закладах, які лікують хворих на коронавірус. При цьому у нас є доплати і тим бригадам, які не працюють постійно з хворими на коронавірус. Цей пункт ми виконали абсолютно та повністю в першу чергу, оскільки вважаємо, це нашим обов'язком перед українськими медиками.</p>
<p>Пункт 3.2 – питання соціальної реклами та цільової програми мережі вірусологічних лабораторій. У Верховній Раді зареєстровано законопроект уряду щодо внесення змін до Закону "Про рекламу" в тих питаннях, які стосуються соціальної реклами та запобіганню коронавірусу.</p>
<p>Окремо наголошую, що урядом та нашими міжнародними партнерами постійно та активно поширюється відповідна інформація у різних форматах: і у вигляді соціальної реклами, і у вигляді комунікацій у соцмережах, на телебаченні, і в друкованих виданнях.</p>
<p>Другий аспект. Міністерство охорони здоров'я розробило проект Закону про затвердження загальнодержавної цільової програми розбудови мережі вірусологічних лабораторій. Зараз він опрацьовується, і впевнений, що з призначенням нового міністра цей процес, безумовно, пришвидшиться. Крім того, є стратегія забезпечення біологічної безпеки, біологічного захисту за принципом "єдине здоров'я" на період до 2025 року.</p>
<p>В рамках нашої стратегії передбачається створення центрів біобезпеки, посилення спроможності регіональних лабораторій та їх відповідне фінансування, створення необхідного запасу тестів, медикаментів, додатковий обсяг видатків на 2022-2024 роки для розбудови мережі закладів епідеміологічного контролю і біологічної безпеки буде складати більше 4 мільярдів гривень.</p>
<p>І останній пункт 3.3. Мова тут також йде про програму фінансування різних заходів щодо боротьби з пандемією і покращання спроможності медичної системи. Майже 4 мільярди гривень направлено на субвенцію місцевим бюджетам для підтримки регіональних закладів охорони здоров'я.</p>
<p>Збільшено фінансування екстреної медицини – понад 10 мільярдів гривень направлено на централізоване забезпечення хворих дороговартісними лікарськими засобами і медичними виробами, в тому числі закупівлю наборів для провадження ПЛР-тестування, безумовно, безкоштовно за направленням відповідних сімейних лікарів.</p>
<p>Більше 3 мільярдів гривень виділено на програму "Громадське здоров'я та заходи боротьби з епідеміями", де передбачені кошти на доплати і на тестування.</p>
<p>Прийняті зміни до статей 89, 90 і 91 Бюджетного кодексу щодо повноважень місцевих органів влади, зокрема в частині оплати комунальних послуг та енергоносіїв комунальних закладів охорони здоров'я та місцевих програм підтримки автопідприємств санітарного транспорту.</p>
<p>Через НСЗУ з початку року вже виплачено лікарням майже 7 мільярдів гривень для боротьби з коронавірусом.</p>
<p>Шановні колеги, я зараз пройшов майже по кожному пункту Постанови Верховної Ради, яка була затверджена парламентом. Абсолютна більшість речей, яка там прописані, виконуються або виконані. Звичайно, я реаліст. Бачу, що проблем в медичній галузі дуже і дуже багато. Перед міністерством і перед міністром стоїть значна кількість складних та амбітних завдань. Ми всі їх виконаємо, і я як Прем'єр-міністр буду на цьому, безумовно, наполягати.</p>
<p>За останній рік українська медична система трансформувалася так, як вона не змінювалася за всі попередні роки. І ми вдячні народним депутатам, профільному комітету за те, що ви допомагаєте нам. Ми спільно працюємо, користуємося вашими порадами, підказками, ми дійсно спільно працюємо і з провідними лікарями, які також дають свої поради і консультують нас. Ми особливо вдячні, коли це робиться конструктивно та без політичного популізму.</p>
<p>Країна вчора отримала нового міністра, і ми очікуємо на нові підходи та ще більш інтенсивну роботу і в питаннях протидії пандемії, і в питаннях трансформації нашої медицини.</p>
<p>Дякую за увагу. По доповіді в мене все. Дякую.</p>
<p></p>
<p>ГОЛОВУЮЧИЙ. Дякую. Будь ласка, запишіться на запитання до доповідача від депутатських фракцій і груп. Записуються не руками, а кнопками, Анатолію Ігоровичу.</p>
<p>Констанкевич Ірина Мирославівна.</p>
<p></p>
<p>10:26:37</p>
<p>КОНСТАНКЕВИЧ І.М.</p>
<p>Прошу передати слово колезі Урбанському.</p>
<p></p>
<p>ГОЛОВУЮЧИЙ. Урбанський Анатолій Ігорович.</p>
<p></p>
<p>10:26:44</p>
<p>УРБАНСЬКИЙ А.І.</p>
<p>Доброго дня, шановний пан Прем'єр-міністр! Доброго дня, Дмитро Олександрович! Ми зараз почули дуже таку відверту, дуже добру відповідь і про Міністерство охорони здоров'я, як було багато всього зроблено вже і які плануються ще нові амбітні плани. А я тоді взагалі не розумію, а чому ми ж вчора, або в четвер, зняли попереднього міністра? Поясніть, будь ласка. А то зараз все добре, а вчора було все погано. Я щось не розумію.</p>
<p>Дякую за відповідь.</p>
<p></p>
<p>10:27:32</p>
<p>ШМИГАЛЬ Д.А.</p>
<p>Дякую за ваше питання.</p>
<p>Я, власне, наголошував на тому, що це спільна робота і парламенту, і Президента України, і уряду, і місцевих органів самоврядування, місцевої влади, тому це комплексна робота, яка робилася задля подолання наслідків пандемії, зокрема і щодо по виконанню тих рекомендацій, які були прописані в постанові Верховної Ради.</p>
<p>А щодо звільнення міністра, також була і чітка комунікація про незадовільні темпи вакцинації в державі, незадовільні темпи поставок вакцин. Це один з ключових факторів, про які говорив і парламент, під яким підписалися 150 народних депутатів, які вимагали розгляду цього питання, з яким я погоджуюся, і про яке ми вже дискутували. Тому це дві різні речі, про які ми з вами говоримо зараз.</p>
<p>Дякую.</p>
<p></p>
<p>ГОЛОВУЮЧИЙ. Білозір Лариса Миколаївна.</p>
<p></p>
<p>10:28:28</p>
<p>БІЛОЗІР Л.М.</p>
<p>Шановний Денис Анатолійович, хочу нагадати, що на початку пандемії ми прийняли законопроект 3219, який дозволив проводити медзакупівлі поза тендерною процедурою без ProZorro. Пан Радуцький тоді пообіцяв, що це всього лише на три роки…. на три місяці, а вже ми маємо півтора року. І ми маємо закупівлі вже на 135 тисяч процедур на 35 мільярдів гривень. І все це поза тендерною процедурою. Це як Бермудський трикутник, де пропадають кошти.</p>
<p>І я розумію, що є Постанова 225, яка вже зросла до 400 позицій. Там і "швидкі", де є зловживання, там і медобладнання, і ремонти, і теплі якісь ковдри – все, що хочете. Не тільки ліки і ЗІЗи.</p>
<p>Я прошу вас переглянути цю постанову якнайшвидше. Це відповідальність раніше була пана Ляшка. Я зверталася до нього, але, на жаль, на сьогоднішній день і далі все поза тендерною процедурою.</p>
<p></p>
<p>10:29:38</p>
<p>ШМИГАЛЬ Д.А.</p>
<p>Стосовно закупівель. Всі закупівлі здійснюються через ДП "Медзакупівлі", згідно закону, і фактично там відбуваються тендери.</p>
<p>Стосовно закупівель медичних препаратів, медичних засобів. Ми можемо здійснювати їх за нашими міжнародними угодами і зобов'язаннями через наших міжнародних партнерів, це також передбачено нашими міжнародними зобов'язаннями.</p>
<p>Щодо Постанови 225. Ну врахуємо, переглянемо ваше звернення, подивимося, що за постанова. Якщо там дійсно є прецеденти і можливість закуповувати щось поза тендерними процедурами, приймемо на уряді відповідні рішення.</p>
<p>Дякую за ваше звернення.</p>
<p></p>
<p>ГОЛОВУЮЧИЙ. Наливайченко Валентин Олександрович.</p>
<p></p>
<p>10:30:18</p>
<p>НАЛИВАЙЧЕНКО В.О.</p>
<p>Прошу передати слово пану Михайлу Цимбалюку.</p>
<p></p>
<p><a name=_GoBack></a>ГОЛОВУЮЧИЙ. Цимбалюк Михайло Михайлович.</p>
<p></p>
<p>10:30:23</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Прем'єр-міністр, я дякую вам за те, що ви визнали медиків героями, вони справді герої. І фракція "Батьківщина" підтримує всі ініціативи уряду і монобільшості стосовно захисту медичної галузі, і медиків зокрема. Конкретні три питання.</p>
<p>Перше. Вчора пан Ляшко не дав відповідь, а що буде з тими лікарнями, які нині не фінансуються Національною службою охорони здоров'я? Він працював в команді попереднього міністра і має знати відповідь.</p>
<p>І друге. Коли буде проголосована постанова в Кабінеті Міністрів щодо розширення категорій працівників лікарень, які отримують 300 відсотків? Мова йде про водіїв, про ліфтерів та інші категорії.</p>
<p>Друге питання. Євтушок, колега по фракції, і інші депутати задавали питання стосовно субвенцій освітньої. Нині багато вчителів, не те що не отримують вчасно відпускні на оздоровлення, вони нині достатньо не отримують зарплату стосовно надбавок, які їм повинні...</p>
<p></p>
<p>10:31:36</p>
<p>ШМИГАЛЬ Д.А.</p>
<p>Дякую, пане Михайло.</p>
<p>Стосовно фінансування. Фінансування відбувається згідно всіх планів по... медична галузь зараз жодних затримок немає. По постанові про фінансування 300 відсотків, я вже в своїй доповіді відмічав, що 300 лікарень підписали відповідні пакети на фінансування, ковідні так звані пакети, відповідно весь медичний персонал у ковідних відділеннях отримує без затримок доплату 300 відсотків. Звичайно, там на рівні комунальних підприємств може бути людський фактор. Ми спільно з органами місцевого самоврядування відслідковуємо всі ті речі.</p>
<p>Стосовно фінансування закладів охорони здоров'я, про які ви казали, хто не підписав угоди. Підписали угоди всі. Є окремі заклади, які отримують зараз окремо субвенцію, але будуть підготовлені відповідні пакети і вся медична система буде фінансуватись через НСЗУ в рамках підготовлених, прописаних відповідних пакетів. Ми над цим попрацюємо відповідно з Міністерством охорони здоров'я. І думаю, що відповідь пана міністра якраз буде в такому… або мала бути в такому руслі, в такому ракурсі.</p>
<p>Щодо освітніх субвенцій. Пропрацюємо з міністром освіти. Я переконаний, що у нас на сьогоднішній день немає жодних затримок у виплаті заробітних плат або відпускних по вчителях. Відповідно підходить період відпусток. І все буде, як завжди. Там в червні місяці починались виплати відпускних по вчителях, вони будуть здійснюватись відповідно за планом фінансування.</p>
<p>Дякую.</p>
<p></p>
<p>ГОЛОВУЮЧИЙ. Гринчук Оксана Анатоліївна.</p>
<p></p>
<p>10:33:16</p>
<p>ГРИНЧУК О.А.</p>
<p>Доброго дня, колеги! Прошу передати слово Тістику.</p>
<p></p>
<p>ГОЛОВУЮЧИЙ. Тістик Ростислав Ярославович.</p>
<p></p>
<p>10:33:25</p>
<p>ТІСТИК Р.Я.</p>
<p>Шановний Денис Анатолійович, маю до вас таке питання одне-єдине. Ми з вами були на Львівщині, і, зокрема, питання стосується якраз напрямку медицини. Відвідували ряд закладів медичних, на одному з яких ми почули про те, що йде мова якраз про підтримку реалізації проекту створення відділення трансплантації кісткового мозку при комунальному некомерційному підприємстві Львівської обласної ради "Західноукраїнський спеціалізований дитячий медичний центр". І там необхідно дофінансувати зі сторони уряду, зі сторони профільного міністерства.</p>
<p>При попередньому очільнику міністерства ми почули такі відписки, що звертайтеся за субвенціями ДФРР чи заходів соціально-економічного розвитку. У мене питання: чи зміниться позиція міністерства щодо розвитку важливого напрямку медицини за бюджетними програмами, які передбачаються в державному бюджеті для МОЗ? І чи надалі будемо шукати гроші на охорону здоров'я різними такими бюджетними програмами?</p>
<p>Дякую.</p>
<p></p>
<p>10:34:33</p>
<p>ШМИГАЛЬ Д.А.</p>
<p>Дякую, пане Ростислав.</p>
<p>Дійсно, трансплантація – це один з пріоритетів, який наш уряд реалізовує і парламент підтримує. Ми вдячні за всі законопроекти, які були прийняті і дозволили вже проводити в Україні і трансплантацію кісткового мозку на базі "ОХМАТДИТ". І у Львові, пане Ростислав, там уже зроблені перші операції. Вже перша нирка була пересаджена. І ця практика продовжується.</p>
<p>Дякую лікарям, які дійсно сміливо беруться і роблять. Там молодий колектив. Віктора Кириловича попрошу продовжити цю стратегію на розвиток трансплантації. І, безумовно, те відділення, про яке говорив пан народний депутат, воно заслуговує і потребує підтримки. Тому, звичайно, прошу в стратегію міністерства обов'язково ці речі включити.</p>
<p>Я також дякую тим народним депутатам, які активно цю тематику лобіюють, в доброму сенсі цього слова, тому що, повторюю, трансплантація для України – це величезна кількість врятованих життів потенційно, це величезна економія, коли сотні мільйонів гривень можуть лишатися в державі для наших медиків, а не вивозитись до сусідніх або європейських країн. Але саме головне - це, звичайно, порятунок життів дітей і наших українців через ці нові технології.</p>
<p>Тому дякую за це питання, надзвичайно актуальна тематика. Дякую.</p>
<p></p>
<p>ГОЛОВУЮЧИЙ. Рущишин Ярослав Іванович.</p>
<p></p>
<p>10:35:54</p>
<p>РУЩИШИН Я.І.</p>
<p>Прошу передати Інні Совсун слово.</p>
<p></p>
<p>ГОЛОВУЮЧИЙ. Совсун Інна Романівна.</p>
<p></p>
<p>10:36:00</p>
<p>СОВСУН І.Р.</p>
<p>Інна Совсун, "Голос". Кілька питань. Пане Прем'єр-міністр, озвучте, будь ласка, скільки зараз в Україні є не використаних вакцин на складах?</p>
<p>Друге питання. Який графік постачання нових вакцин?</p>
<p>Третє питання. Зважаючи на низькі темпи вакцинації, епідеміологи сходяться на думці, що нам не уникнути нової хвилі захворювання. Але, разом з тим, на сьогодні в більшості лікарнях не забезпечено функціонування кисневих станцій, котрі би безперебійно подавали кисень в лікарні, лікарні витрачають час та гроші на те, аби купувати кисень в балонах. Прошу вас озвучити плани уряду по встановленню кисневих станцій в усіх лікарнях. Нагадаю, що 40 депутатів підписали законопроект про виділення грошей на кисневі станції.</p>
<p>І четверте питання. Чи можете ви гарантувати, що до 30-ї річниці незалежності в Україні буде покрита критична потреба в автомобілях швидкої медичної допомоги? Зараз нам потрібно близько тисячі додаткових автомобілів, аби цю проблему вирішити.</p>
<p>Дякую.</p>
<p></p>
<p>10:37:07</p>
<p>ШМИГАЛЬ Д.А.</p>
<p>Дякую за ваші розгорнуті питання.</p>
<p>Стосовно вакцин, поставок. Отже, на сьогоднішній день в Україну поставлено 2,5 мільйона доз вакцин, кількість провакцинованих людей складає понад 1 мільйон осіб, з них порядка 50 тисяч отримали вже другу дозу і порядка трошки більше 970 тисяч отримали першу дозу вакцинації. Решта вакцин відповідно розподілені по регіонах, вакцинація продовжується. За минулу добу було провакциновано 18 тисяч осіб, але спроможність протестована, це понад 80 тисяч вакцинованих щодня.</p>
<p>Стосовно підписаних контрактів. З компанією Pfizer підписано контрактів на кількість 21,2 мільйона доз вакцин, з них 1,2 мільйона доз по ініціативі COVAX. По ініціативі COVAX 240 тисяч доз вакцин уже поставлено в Україну. До кінця травня має бути поставлено майже 350 тисяч вакцин, в ІІ кварталі – 500 тисяч, інші поставки в ІІІ, в IV кварталі відповідно. Novavax – 10 мільйонів доз, 4 мільйони доз відповідно в серпні, потім 2 мільйони доз щомісячно. AstraZeneca – більше 10 мільйонів доз, 6,8 мільйона по COVAX, 2 мільйона відповідно від Serum Institute, 1,2 мільйона ми очікуємо з Польщі, і за домовленістю з Європейською комісією по 100 тисяч нам також обіцяють наші країни-партнери. 500 тисяч від Serum Institute може бути поставлено в травні, червні, липні по 500 тисяч по тому контракту, який підписаний, майже 900 тисяч уже поставлено. По Sinovac –1,9 мільйона доз. І відповідно також є графік: до 26 травня - 500 тисяч доз і ще 200 тисяч доз на початку червня.</p>
<p>Балони, погоджуюсь з вами, ми мали з вами розмову, треба міняти на кисневі станції, і це має бути стратегія. Вона, можливо, займе не один місяць, але це треба реалізовувати. По швидких медичних допомогах кошти виділені. Звичайно, буду настоювати на тому, щоби міністерство…</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>10:39:19</p>
<p>КОЛТУНОВИЧ О.С.</p>
<p>Дякую вельмишановний пане Голово.</p>
<p>Шановний пане Прем'єр-міністре, я би хотів задати запитання. До мене неодноразово звертаються виборці щодо того, що, наприклад, з одного боку, сьогодні партія влади ініціює Постанову щодо збереження транзиту газу. Безумовно, я її підтримую, оскільки це п'ятирічний контракт, який дає 2 мільярди, 2,1 мільярда доларів до бюджету України, з одного боку. А з іншого, ми говоримо про вакцини, наприклад "КОВИД-Вак" центру імені Чумакова, "СпутникV" центру імені Гамалеї, а також "ЭпиВакКорона" центру "Вектор".</p>
<p>Нас цікавить, і громадяни України головне цікавляться, і задають ці запитання, і просять адресувати вам. Чому ми, з одного боку, купуємо там товари на чотири з половиною мільярди доларів на рік, беремо за транзит 2,1 мільярда доларів, а відмовляємося від вакцини з високим ступенем ефективності? Ви засуджуєте тих депутатів, які вносять такі постанови по збереженню транзиту, чи тих людей, які хочуть вакцинуватися вакциною високої ефективності? Дякую за увагу.</p>
<p></p>
<p>10:40:24</p>
<p>ШМИГАЛЬ Д.А.</p>
<p>Хочу наголосити, що за останні 3 роки імпорт товарів з Російської Федерації зменшився в п'ять разів.</p>
<p>Стосовно вакцин і інших речей, в даному випадку хочу повідомити, що, як ми вже і говорили, по-перше, не пройдена третя стадія клінічних досліджень, незрозуміла ефективність, тобто ми не маємо даних про ефективність цих вакцин. Але ключове питання – це ми не будемо купувати вакцину в країна-агресора, це важливий меседж, ми про це говорили вже не один раз в цій залі з цієї трибуни.</p>
<p>Тому є альтернативи, є світові вакцини з надзвичайно високим, перевіреним, зрозумілим ступенем ефективності, безпеки. І українці достойні мати ті вакцини, які дозволяють нам вакцинувати наших громадян безпечно і ефективно.</p>
<p>Дякую.</p>
<p></p>
<p>ГОЛОВУЮЧИЙ. В'ятрович Володимир Михайлович.</p>
<p></p>
<p>10:41:25</p>
<p>В’ЯТРОВИЧ В.М.</p>
<p>Прошу передати слово Софії Федині.</p>
<p></p>
<p>ГОЛОВУЮЧИЙ. Софія Романівна Федина.</p>
<p></p>
<p>10:41:31</p>
<p>ФЕДИНА С.Р.</p>
<p>Пане Прем'єре, я так бачу, ваше місце вже зайнято на трибуні взагалі. Це жарт. Але маю таке питання: чи на сьогодні діє державна програма розбудови державної регіональної мережі вірусологічних лабораторій із загальною потужністю більше 100 тисяч досліджень на добу? Це було би критично важливо.</p>
<p>Друге питання. Науковці Національної академії наук наголошують, що показники смертності від коронавірусу в Україні занижені щонайменше втричі. То, може, варто прийняти цю реальність і усвідомити інші масштаби, з якими ми маємо справу, щоби вирішувати ці ситуації?</p>
<p>І третє питання, воно стосується безпосередньо ветеранських госпіталів, значна частина яких є закрита для ветеранів, оскільки вони переформатовані на протидію коронавірусу і велика кількість ветеранів не мають можливість пройти ані комісії, ані планові лікування, щоби перепідвердити свої групи. І найближчим часом назріває велика проблема саме в цій сфері. Дуже прошу долучитися до вирішення цієї проблеми.</p>
<p></p>
<p>10:42:37</p>
<p>ШМИГАЛЬ Д.А.</p>
<p>Дякую. Стосовно вірусологічних лабораторій і спроможності тестувань більше 100 тисяч на добу, я якраз доповідав, що цей показник в Україні - ми спроможні тестувати більше 100 тисяч на добу.</p>
<p>Стосовно загалом розбудови спроможності української протиепідеміологічної системи і наявності в Україні лабораторій, які здатні розробляти вакцини і ефективно протидіяти - це якраз одне з тих комплексних питань, які потребують стратегічного розвитку і стратегічної роботи зі сторони Міністерства охорони здоров'я. Це, до речі, один з моментів, який, я вважаю, незадовільним в роботі. Це комплексна протиепідеміологічна, протиепідемічна робота і стратегія в нашій державі по протидії будь-яким епідеміям, не тільки ті, з якими стикнулися зараз. Тому перед міністром охорони здоров'я паном Віктором Ляшко ця задача стоїть, і я також наголошую на комплексності стратегії по боротьбі з пандемією і епідеміями, включно з розвитком мережі лабораторій, а також виробництв відповідних ліків в Україні.</p>
<p>Щодо показника смертності, я хочу наголосити, що ні в світі, ні в Європі Україна не входить, як є такі фейкові інформації, там в першу десятку по цьому показнику. І тут треба фахово розбиратися в цьому питанні, очевидно, не за там півхвилини, які у мене є. Є відповідні спеціалісти, наприклад, я рекомендую звернутися до пані Наталії Виноград, вона дуже детально, професійно, як спеціаліст може вам розкрити це питання, що відбувається і яка є взаємозалежність, або її немає, між захворілими і померлими від різних хвороб.</p>
<p>Щодо МСЕК і спроможності їх підтверджувати групи, я вважаю, що це взагалі сфера, яка потребує негайного реформування, також ми з паном Ляшком будемо над цим працювати, щоб це найближчим часом було реформовано, вирішено і переведено на європейський стандарт визначення.</p>
<p></p>
<p>ГОЛОВУЮЧИЙ. Дякую, Денис Анатолійович.</p>
<p>Будь ласка, займіть місце в ложі уряду. І переходимо до запитань від народних депутатів України. Запишіться на запитання до Прем'єр-міністра і членів уряду.</p>
<p>Волошин Олег Анатолійович.</p>
<p></p>
<p>10:45:22</p>
<p>ВОЛОШИН О.А.</p>
<p>Передайте слово Колтуновичу.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>10:45:27</p>
<p>КОЛТУНОВИЧ О.С.</p>
<p>Дякую, шановний пане Голово! Я хотів би звернутися до пана Прем'єр-міністра не стільки з запитанням, скільки з побажанням внести зміни до системи ціноутворення в питанні ціни на газ для населення. Тому що ми бачимо показник середньої митної вартості імпортного газу, який знижується останній час і досягнув відмітки менше 210 доларів. Нагадаю, у ваших попередників вона була 339, а ціна на газ була 8,550.</p>
<p>Зараз, з 1 травня, ціна на газ для населення з врахуванням доставки в середньому по країні становить вже 10 тисяч 138 гривень. Я акцентую вашу увагу, 10 тисяч 138 гривень з доставкою за тисячу кубічних метрів газу – це більше ніж було у ваших попередників, де було 8 тисяч 548 гривень за тисячу кубів. Натомість ви зменшуєте обсяг виділених субсидій, які становлять трохи більше 36 мільярдів гривень.</p>
<p>У мене пропозиція до вас<a name=Temp></a> або постановою, або проектом закону врегулювати це питання для того, щоб тут враховувались особливості газу, власного газу, і падіння ціни на імпортний газ.</p>
<p>Дякую.</p>
<p></p>
<p>10:46:44</p>
<p>ШМИГАЛЬ Д.А.</p>
<p>Дякую за ваше питання. Над ним зараз працюємо спільно з Міністерством енергетики, працюємо спільно з НАК "Нафтогаз". Нагадаю, в Україні повноцінно запрацював ринок природного газу, тобто сьогодні ціна регулюється ринком, а не корупційними чиновниками чи схемами, чи ще якось.</p>
<p>Тому питання стоїть в тому, як ефективно формувати ринкову ціну, над цим працюють з "Нафтогазом". Як ви знаєте, з 1 травня запрацював річний продукт, який встановив ціну "Нафтогазу" для населення на рівні менше ніж 7,9 гривень за метр кубічний. Відповідно далі "Нафтогаз" працює так, як ви і запропонували, над іншими продуктами, наприклад трирічним продуктом, який може мати ще кращі умови і більш фіксовану і зрозумілу ціну для населення. Але також є на вибір і продукт на один місяць, і люди можуть обирати для себе різноманітні варіанти і пробувати управляти своїми відповідно домашніми затратами свого домогосподарства.</p>
<p>Дякую.</p>
<p></p>
<p>ГОЛОВУЮЧИЙ. Гриб Вікторія Олександрівна.</p>
<p></p>
<p>10:47:58</p>
<p>ГРИБ В.О.</p>
<p>Денисе Анатолійовичу, у нас також велика проблема зараз на енергетичному ринку, це що пов'язано з електроенергією. Той енергетичний баланс, який було оновлено, на превеликий жаль, мені здається, він приведе також до колапсу, тому що у нас буде накопичуватися вугілля на складах, потім ми не зможемо розраховувати з шахтарями. А ви знаєте, яка скрутна ситуація зараз у вугільній галузі.</p>
<p>Тому велике прохання все ж таки подивитися ще раз на енергетичний баланс для того, щоб вугільна промисловість могла реалізувати свою продукцію, для того щоб ми могли сьогодні навести лад у вугільній галузі.</p>
<p>Дуже дякую.</p>
<p></p>
<p>10:48:51</p>
<p>ШМИГАЛЬ Д.А.</p>
<p>Дякую, пані Вікторія.</p>
<p>Стосовно оновлення балансу зараз передам слово міністру енергетики, новопризначеному.</p>
<p>Стосовно вугілля. Традиційно у травні місяці починається підготовка до наступного опалювального сезону. Ми розуміємо, що зараз на складах 900 тисяч тонн вугілля, при потребі входити в опалювальний сезон для нормального балансу – 2 мільйона тонн. Тому накопичувати вугілля треба, платити шахтарям за їхню роботу обов'язково треба. І уряд виконує свої зобов'язання, ми сплачуємо ту частину дотації, яка лежить на плечах держави для шахтарів, ведемо діалог з шахтарями.</p>
<p>Стосовно закачки газу. Також ситуація зараз нормальна, планомірна, якщо говорити про ситуацію в галузі і підготовку до наступного опалювального сезону. А стосовно стратегії, про яку говорите ви, по справедливій трансформації вугільних регіонів, по в принципі збалансуванню ринку електроенергії, хочу передати слово міністру енергетики, для того щоб він сказав своє бачення, свою стратегію, те, над чим він працює. Також вже пройшло декілька тижнів з моменту призначення.</p>
<p>Прошу, Герман Валерійович, сказати ваше бачення, як ми рухаємося далі по стратегії збалансування енергоринку.</p>
<p></p>
<p>10:50:14</p>
<p>ГАЛУЩЕНКО Г.В.</p>
<p>Дякую.</p>
<p>Пані Вікторія, там ми, до речі, разом з вами якраз приймали участь, обговорювали моменти стосовно вугільної галузі, і зараз ми напрацьовуємо цілий ряд документів, в тому числі нові підходи до ПСО, в тому числі, концепцію трансформації вугільних регіонів. І ми разом запрошуємо якраз всіх до обговорення. Це відбувається абсолютно відкрито. Тому всі ці напрацювання і відповідні рішення щодо підготовки до опалювального сезону теж будуть прийняті в найближчий час. Тому запрошую вас до долучення тих процесів, які відбуваються.</p>
<p>Дякую.</p>
<p></p>
<p>ГОЛОВУЮЧИЙ. Ростислав Миколайович Павленко.</p>
<p></p>
<p>10:51:04</p>
<p>ПАВЛЕНКО Р.М.</p>
<p>Дякую.</p>
<p>Прошу передати слово Гео Леросу.</p>
<p></p>
<p>ГОЛОВУЮЧИЙ. Гео Лерос. Гео Багратович Лерос.</p>
<p></p>
<p>10:51:11</p>
<p>ЛЕРОС Г.Б.</p>
<p>У мене питання до пана Любченка. Лютий місяць – 4 мільярди 800 мільйонів гривень, березень місяць – 5,5 мільярда гривень, квітень місяць – майже 7 мільярдів гривень. Це сума скруток НДС, які бюджет України недоотримав.</p>
<p>Тож у мене до вас питання як до корупціонера з досвідом, як до "хрещеного батька" цих скруток в НДС: що ж ви такого скручуєте Єрмаку та Зеленському, що вас посадили не у в’язницю, а у крісло міністра економіки та Першого віце-прем'єра?</p>
<p></p>
<p>10:52:00</p>
<p>ЛЮБЧЕНКО О.М.</p>
<p>Я, шановні народні депутати, шановні колеги, хочу, користуючись нагодою, відповісти так само, якими були запитання.</p>
<p>Якщо професійно говорити, то все, що названо, – це ті мінуси, які виявила податкова служба, а плюси на єдиному казначейському рахунку знаходяться.</p>
<p>І, користуючись нагодою, хочу подякувати 25-тисячному колективу Державної податкової служби за те, що в минулому році вдалося забезпечити фінансовий фундамент держави України.</p>
<p>Дякую.</p>
<p></p>
<p>ГОЛОВУЮЧИЙ. Матусевич Олександр Борисович.</p>
<p></p>
<p>10:52:41</p>
<p>МАТУСЕВИЧ О.Б.</p>
<p>Прошу передати слово Едуарду Прощуку. Едуарду Прощуку.</p>
<p></p>
<p>ГОЛОВУЮЧИЙ. Едуарду Прощуку передайте, будь ласка.</p>
<p></p>
<p>10:52:49</p>
<p>ПРОЩУК Е.П.</p>
<p>Едуард Прощук, 85-й виборчий округ, Прикарпаття. В мене запитання до міністра охорони здоров'я пана Ляшка, зокрема, що стосується виконання норм Закону України "Про статус гірських населених пунктів в Україні".</p>
<p>В Івано-Франківській області медичну допомогу пацієнтам із коронавірусною хворобою надає 31 заклад охорони здоров'я, з яких 8 закладів розташовані в населених пунктах, яким передбачено доплату в розмірі 25 відсотків від тарифних ставок і посадових окладів. Медичні та інші працівники мають право на отримання доплат до заробітної плати у розмірі до 300 відсотків, до бази нарахувань яких входить також і підвищення заробітної плати на 25 відсотків. Однак в тарифах не враховується коригувальний коефіцієнт.</p>
<p>Таким чином, рівносильні за матеріально-технічною базою та кількістю пролікованих пацієнтів дві лікарні отримують однаковий фінансовий ресурс за надані у звітному періоді послуги. Однак лікарня, що розташована в гірській місцевості, має понести більші витрати на оплату праці, ніж інша лікарня, яка не розташована в гірському населеному пункті. Тож питання і наполягання на розгляді питання внесення змін до тарифів для закладів охорони здоров'я, які надають послуги вторинної медичної допомоги та розміщені в гірських населених...</p>
<p></p>
<p>ГОЛОВУЮЧИЙ. Бакумов Олександр Сергійович.</p>
<p></p>
<p>10:54:08</p>
<p>ЛЯШКО В.К.</p>
<p>Доброго дня! Дякую за запитання.</p>
<p>Ми обов'язково з Національною службою здоров'я України переглянемо це питання, і якщо там дійсно упущений гірський коефіцієнт, будемо ініціювати зміни до відповідної постанови, якою врегульована програма медичних гарантій.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Бакумов Олександр Сергійович.</p>
<p></p>
<p>10:54:30</p>
<p>БАКУМОВ О.С.</p>
<p>Олександр Бакумов, місто Харків. Шановний пане Прем'єр-міністр, у мене до вас два запитання.</p>
<p>Перше. Ну, якщо вже в нас така ситуація з вакцинуванням, скажіть, будь ласка, чому уряд не спробував, враховуючи те, що в Україні така у нас потужна система закладів мікробіології і імунології, зокрема, наприклад, в Харкові є профільний інститут Національної академії медичних наук імені Мечникова, чому ми не спробували створити власну вакцину? Хоча б потужності які б зробити, щоб не ми купляли, а ми продавали цю вакцину.</p>
<p>Чи були спроби уряду хоча би проаналізувати, чи здатні ми взагалі створити таку вакцину, і чи були такі спроби?</p>
<p>І друге питання. Скажіть, будь ласка, два роки вже пройшло майже після того, як Президент дав доручення вивести Харківський авіаційний завод з кризи. Чому "а воз і нині там"? Чому нічого не робиться?</p>
<p>Дякую за увагу.</p>
<p></p>
<p>10:55:31</p>
<p>ШМИГАЛЬ Д.А.</p>
<p>Дякую, пане Олександре.</p>
<p>Стосовно розробки української вакцини. Особисто зустрічався три тижні тому з українськими вченими. У нас на стадії доклінічних досліджень знаходяться два препарати. І Медична академія наук, і Академія наук, і інші наукові заклади активно працюють над цим, долучаються до співпраці з міжнародними установами, організаціями, тому абсолютно наші вчені спроможні працювати і створювати вакцину. Питання стоїть в ефективності. Якщо сьогодні є вакцини, які ми можемо закупляти і вакцинувати людей, паралельно працюючи над українською вакциною і паралельно розвиваючи спроможність української наукової системи розробляти вакцини для інших випадків, звичайно, ми зараз над цим працюємо, тому що на початку епідемії така спроможність була втрачена. Звичайно, для цього треба докладати більше зусиль, і це була одна з вимог до міністра, до попереднього міністра охорони здоров'я. Це були його обіцянки і Президенту, і мені.</p>
<p>Ми проводили цілий ряд зустрічей з науковцями і нарад. Але, як ви розумієте, українська вакцина розроблена не була. Зараз маю надію, що з новим очільником міністерство буде працювати над цим напрямком більш активно.</p>
<p>Стосовно Харківського авіаційного заводу. Ви знаєте, що є замовлення літаків "Ан" вперше за останні 15 років. Міністерство оборони замовило три літаки. Крім цього, Міністерство внутрішніх справ зараз має намір, замовило і має намір замовити додатково літаки. Все це впливає безпосередньо на відновлення роботи ДП "Антонов", а також на відновлення роботи Харківського авіаційного заводу. Ті фюзеляжі готові на Харківському заводі Я був там особисто, також ми проводили там робочу поїздку. Абсолютно мають шанс бути доопрацьовані, випущені як літаки. Ми прикладаємо всіх зусиль, щоб це відбувалось. Підтверджую цю роботу.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>10:57:37</p>
<p>ГОЛОВУЮЧИЙ. Будь ласка, народний депутат Неклюдов Владлен Михайлович, фракція "Слуга народу".</p>
<p></p>
<p>10:57:42</p>
<p>НЕКЛЮДОВ В.М.</p>
<p>Доброго дня, шановні колеги! Я прошу передати слово своєму колезі Георгію Мазурашу, будь ласка.</p>
<p></p>
<p>ГОЛОВУЮЧИЙ. Георгій Мазурашу, будь ласка.</p>
<p></p>
<p>10:57:52</p>
<p>МАЗУРАШУ Г.Г.</p>
<p>Доброго дня! У мене запитання до міністра молоді та спорту.</p>
<p>Шановний Вадиме Марковичу, українські вболівальники, або всі громадяни, які знають слово "спорт", з нетерпінням очікують Олімпійських ігор. Сподіваємося, що вони, хоч і з затримкою на рік, але все-таки відбудуться. Скажіть, будь ласка, як йде підготовка нашої збірної, наших збірних з різних олімпійських видів спорту, чи все гаразд, чи все організовано добре з щепленнями, з іншими проблемами специфічними сьогодення? І, можливо, є якісь питання, в яких потрібна додаткова допомога, у тому числі з боку парламенту?</p>
<p>Дякую.</p>
<p></p>
<p>10:58:41</p>
<p>ГУТЦАЙТ В.М.</p>
<p>Доброго дня! Дякую за запитання.</p>
<p>Стосовно підготовки наших спортсменів, вона відбувається спокійно, наші спортсмени готуються до Олімпійських ігор, які будуть відбуватися в цьому році влітку. З квітня місяця розпочалася вакцинація наших спортсменів, тренерів, лікарів, тобто всі команди вакцинуються, олімпійці та паралімпійці. Закуплено повністю все обладнання до підготовки наших спортсменів, і наші спортсмени зараз проводять ще остаточні змагання всередині країни, за кордоном тренувальні збори, тобто все йде спокійно.</p>
<p>Стосовно допомоги, дякую вам взагалі за допомогу. Все, що потрібно для підготовки до Олімпійських ігор, все враховано, кошти всі є, тобто дякую за вашу допомогу.</p>
<p></p>
<p>ГОЛОВУЮЧИЙ. Дякую.</p>
<p>Народний депутат Молоток Ігор Федорович, депутатська група "Партія "За майбутнє".</p>
<p></p>
<p>10:59:31</p>
<p>МОЛОТОК І.Ф.</p>
<p>Доброго дня, шановні колеги! Прохання передати слово Констанкевич Ірині Мирославівні.</p>
<p></p>
<p>ГОЛОВУЮЧИЙ. Ірина Мирославівна Констанкевич, будь ласка.</p>
<p></p>
<p>10:59:41</p>
<p>КОНСТАНКЕВИЧ І.М.</p>
<p>Пане Прем'єре, є питання, адресоване до вас, в контексті попереднього вашого розлогого виступу, аналізу стану з вакцинації і медицини. Я буду дуже вас просити, щоб ви взяли на свій персональний контроль питання зарплат медичним працівникам вторинної сфери. Адже ми знаємо, що постанова, якою здійснювались доплати, вона припинила свою дію вже 1 квітня. І ми знову повертаємось до того, що це надто низькі зарплати в такій критичній ситуації. Тому, будь ласка, це навіть не питання, а прохання перше.</p>
<p>І друге. Теж, прошу, візьміть під свій особистий контроль стан із госпіталями ветеранів війни в Україні. Їх у нас майже 30, а ветеранів - 150 тисяч. І недофінансування цих медичних установ приводить до того, що наші ветерани війни перебувають у дуже скрутній ситуації. Вони не можуть вирішити елементарних проблем із своїм здоров'ям. Оце два прохання.</p>
<p></p>
<p>11:00:52</p>
<p>ШМИГАЛЬ Д.А.</p>
<p>Дякую за ваші питання, і одне, і друге надзвичайно актуальні. Я також попрошу міністра охорони здоров'я взяти на контроль, щоб ми пропрацювали питання доплати і не відпускали взагалі точку уваги по заробітних платах медиків на всіх рівнях і загалом в цілому.</p>
<p>Стосовно госпіталів. Також тут питання на зрізі двох міністерств: і Міністерства охорони здоров'я, і Міністерства ветеранів. Неодноразово з міністрами мали про це відповідні наради.</p>
<p>Також я переконаний, по-перше, що ветерани достойні на абсолютно якісну медицину, і не тільки в госпіталях, а в будь-якому медичному закладі, і це дуже важливо. Тому тут важливо, щоб ветерани могли зручно, комфортно за місцем проживання отримувати всю необхідну медичну допомогу. Але по госпіталях, я вважаю, що має бути окремий підхід, окрема стратегія. Також до міністра охорони здоров'я і до міністра ветеранів звертаюсь, щоб ми це питання не спускали, не відпускали з-під контролю.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:02:07</p>
<p>ГОЛОВУЮЧИЙ. Скорик Микола Леонідович. Не наполягає.</p>
<p>Задорожній Микола Миколайович.</p>
<p></p>
<p>11:02:14</p>
<p>ЗАДОРОЖНІЙ М.М.</p>
<p>Прошу передати слово Лабі Михайлу. Лаба Михайло.</p>
<p></p>
<p>ГОЛОВУЮЧИЙ. Лаба Михайло Михайлович.</p>
<p></p>
<p>11:02:21</p>
<p>ЛАБА М.М.</p>
<p>Шановний пане Прем'єре, доброго дня, я вітаю! І хотів би зауважити на одну таку річ. Завжди ми комунікуємо з вами, з міністрами, але деякі комунікації інколи затримуються в просторі з деякими міністерствами.</p>
<p>Я прошу взяти на контроль: другий рік просимо для Закарпаття гелікоптер. Він повинен обслуговувати територію як проти паводку, так у зимній період, коли на курортах втратяться туристи.</p>
<p>Будь ласка, прийміть до уваги, і прошу нового міністра інфраструктури звернути увагу на перехід Ужгород КПП – Нижнє - Вишнє-Нємецьке, тому що це транзит, ворота в Європу, там потребується добудова цього комплексу.</p>
<p>І третє питання - Ужанський національний парк. Два роки керівник не призначений, дуже прошу звернути увагу.</p>
<p>Дякую.</p>
<p></p>
<p>11:03:23</p>
<p>ШМИГАЛЬ Д.А.</p>
<p>Дякую.</p>
<p>Просто приймаю тоді ваше питання як депутатський запит, ми беремо його в роботу.</p>
<p>Дякую.</p>
<p></p>
<p>ГОЛОВУЮЧИЙ. Рахманін Сергій Іванович.</p>
<p></p>
<p>11:03:31</p>
<p>РАХМАНІН С.І.</p>
<p>Прошу передати слово Соломії Бобровській.</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Бобровська Соломія.</p>
<p></p>
<p>11:03:39</p>
<p>БОБРОВСЬКА С.А.</p>
<p>Доброго дня! Пане Прем'єр-міністре, прошу звернути на це увагу і взяти під контроль це питання. Бачу, що немає сьогодні Андрія Тарана, але хотіла запитати в заступника, який сьогодні присутній, чи знають вони про лист профільного комітету, який стосується відповідності займаної посади пана Халімона, який відповідає за харчування, зокрема в ЗСУ? Чи знаєте ви, шановні колеги міністри і депутати, що сьогодні одна фірма-монополіст на 83 відсотки харчує Збройні Сили України, на інше – афілійована до цієї фірми фірма? Саме завдяки Халімону були відкинуті інші фірми, які не можуть сьогодні харчувати Збройні Сили України. Чи знаєте ви, що додатково після комітету профільного були укладені додаткові договори, які передбачають збільшення цін на продукти харчування і на перевірку від Міністерства оборони якості харчів, які привозяться у військові частини?</p>
<p>Я дуже прошу перестати звинувачувати мене у фейках, а приїхати зі мною у військові частини, я вам покажу всіх черв'яків і всіх глистів, які привозять разом з м'ясом у військові частини. Це ганьба і сором!</p>
<p></p>
<p>11:04:49</p>
<p>ШМИГАЛЬ Д.А.</p>
<p>Прошу заступника міністра оборони дати відповідь на дане питання.</p>
<p></p>
<p>11:04:55</p>
<p>ПОЛІЩУК О.М.</p>
<p>Добрий день! Дуже дякую, пані Соломія, за надане запитання.</p>
<p>Звичайно, ми знаємо, ми працюємо з цього приводу і проводимо перевірку, в тому числі і наша аудиторська служба, і всі причетні до того, щоб здійснити перевірку і дати об'єктивний результат. Але я передам ваше питання ще раз міністру оборони для того, щоб ми остаточно вам повідомили про результати цієї роботи.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, час "години запитань до Уряду" вичерпаний. Дякую, пане Прем'єр-міністр. Дякую, шановні урядовці.</p>
<p>Шановні колеги, є оголошення, будь ласка, 1 хвилину послухайте. Надійшла пропозиція від різних депутатських фракцій та груп, щоб сьогодні ми працювали трохи в іншому форматі, а саме: скасувати перерву з 12 до 12:30 і скасувати "Різне". Таким чином, ми завершимо розгляд питань порядку денного о 12:30, після цього запити, і після цього о 13:00 пленарне засідання Верховної Ради буде закрите. Немає заперечень?</p>
<p>Ставлю на голосування вищезазначену пропозицію. Готові? Прошу її підтримати та проголосувати.</p>
<p></p>
<p>11:06:50</p>
<p>За-257</p>
<p>Рішення прийнято. Дякую.</p>
<p>Шановні колеги, надійшла заява про перерву з заміною на виступ. Мустафа Джемілєв.</p>
<p></p>
<p>11:07:24</p>
<p>ДЖЕМІЛЄВ М.</p>
<p>Шановний Голово, шановні колеги! В ті тривожні, драматичні дні окупації Криму в кінці лютого 2014 року телеканал АТР цілодобово передавав ці всі події, які були в Криму: пересування російських військ, реакцію мешканців на ці події. Запам'ятався один протестний мітинг кримської молоді в Сімферополі, в основному, звичайно, це були кримськотатарські студенти. Але дуже запам'яталася одна дівчина, яка держала плакат з написом на російській мові: "Путин, я русская. Мы тебя сюда не звали, пошел вон из Крыма!"</p>
<p>Потім ця дівчина відповідала на запитання кореспондентів, плакала і говорила: "Мені соромно, що я росіянка". Ми тоді сиділи в студії і коментували всі ті події. І я пам'ятаю, як у відповідь на ці слова дівчини, я сказав в ефір: "Донечко, тобі не треба соромитися, що ти росіянка, тому що справжня російська людина – це ти, а не ті, які за наказом кремлівських пацюків, прийшли зі зброєю на нашу землю. Ти зараз відстоюєш честь і свого народу, тобою зараз пишався би і великий росіянин Андрій Сахаров".</p>
<p>Так ось, сьогодні, цьому великому росіянину, величайшому гуманісту ХХ століття, відважному правозахиснику, який разом з великим українцем легендарним Петром Григоренком багато років очолював правозахисний рух в колишньому Радянському Союзі, лауреату Нобелівської премії миру виповнюється рівно 100 років. Ця людина рішуче виступала проти окупації Чехословаччини у 1968 році, окупація Афганістану у 1979 році, виступала на захист всіх дисидентів різних національностей, в тому числі українських патріотів, які боролися за незалежність своєї країни, і кримських татар, які боролися…</p>
<p></p>
<p>11:10:37</p>
<p>ГОЛОВУЮЧИЙ. Дякую.</p>
<p>Шановні колеги, переходимо до наступного питання порядку денного. Вам запропонований до розгляду проект Закону про внесення змін до Закону України "Про судоустрій і статус суддів" у зв'язку з прийняттям Закону України "Про розвідку".</p>
<p>Хтось буде на правках наполягати?</p>
<p>Ні. Будь ласка, займіть свої місця, підготуйтеся до голосування. Готові голосувати?</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до Закону України "Про судоустрій і статус суддів" у зв'язку з прийняттям Закону України "Про розвідку" (реєстраційний номер 2415).</p>
<p>Готові? Прошу підтримати та проголосувати.</p>
<p></p>
<p>11:12:08</p>
<p>За-257</p>
<p>Рішення прийнято. Закон прийнятий в цілому.</p>
<p>Шановні колеги, наступне питання порядку денного - це проект Постанови про Звернення Верховної Ради України до Палата представників та Сенату Конгресу Сполучених Штатів Америки 117-го скликання щодо активізації зусиль зі зміцнення енергетичної безпеки України та Європи шляхом загального запровадження санкцій щодо будівництва газопроводу "Північний потік-2" (реєстраційний номер 5520).</p>
<p>Нам необхідно прийняти рішення про включення цього питання до порядку денного сесії, необхідно 226 голосів.</p>
<p>Прошу підтримати та проголосувати.</p>
<p></p>
<p>11:13:00</p>
<p>За-282</p>
<p>Рішення прийнято.</p>
<p>Пропонується застосувати процедуру ad hoc щодо розгляду та прийняття рішення на цьому пленарному засіданні.</p>
<p>Прошу підтримати та проголосувати.</p>
<p></p>
<p>11:13:23</p>
<p>За-281</p>
<p>Рішення прийнято.</p>
<p>Пропонується розглянути це питання за скороченою процедурою.</p>
<p>Прошу підтримати та проголосувати.</p>
<p></p>
<p>11:13:44</p>
<p>За-252</p>
<p>Рішення прийнято.</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>11:13:51</p>
<p>ГОЛОВУЮЧИЙ. Слово надається Голові Верховної Ради України Дмитру Олександровичу Разумкову.</p>
<p></p>
<p>11:14:03</p>
<p>РАЗУМКОВ Д.О.</p>
<p>Ще раз добрий день, шановні колеги! Український парламент завжди стояв на захисті інтересів української держави. Верховна Рада займала принципову позицію щодо безпеки і оборони та територіальної цілісності нашої держави на сході. Таку саму позицію, принципову, вона займала і під час боротьби з коронавірусом і всіма тими наслідками, які він несе і продовжує, на жаль, нести нашій державі. Навіть сьогодні під час "години запитань до Уряду" ми розглядали виконання Постанови Верховної Ради України.</p>
<p>Сьогодні стоїть ще один важливий виклик перед Верховною Радою - це боротьба за нашу енергетичну незалежність, енергетичну безпеку. І в цьому плані Україні, як і раніше, буде важко протистояти без міжнародної підтримки.</p>
<p>Тому сьогодні Верховна Рада України розглядає (я сподіваюся, прийме) звернення Верховної Ради до Сполучених Штатів Америки, я впевнений, це побачать, почують і підтримають інші держави світу, щодо "Північного потіку-2", який становить і політичну, і економічну, і енергетичну загрозу для багатьох країн світу.</p>
<p>Дякую. Сподіваюсь на підтримку.</p>
<p><i> </i></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:15:35</p>
<p>ГОЛОВУЮЧИЙ. До слова запрошується голова Комітету з питань зовнішньої політики та міжпарламентського співробітництва Мережко Олександр Олександрович.</p>
<p></p>
<p>11:15:44</p>
<p>МЕРЕЖКО О.О.</p>
<p>Шановні колеги, Комітет з питань зовнішньої політики та міжпарламентського співробітництва на своєму засіданні 20 березня 2021 року розглянув внесений народним депутатом України Разумковим Дмитром Олександровичем та іншими проект Постанови Верховної Ради України про Звернення Верховної Ради України до Палати представників та Сенату Конгресу Сполучених Штатів Америки 117-го скликання щодо активізації зусиль зі зміцнення енергетичної безпеки України та Європи шляхом загального запровадження санкцій щодо будівництва газопроводу "Північний потік – 2".</p>
<p>Законопроектом пропонується: звернути увагу парламентарів США на небезпеку завершення будівництва газопроводу "Північний потік-2", що стане інструментом гібридної війни, яку веде Російська Федерація проти країн Центральної та Східної Європи, та підриває трансатлантичну єдність. Цьому можна запобігти шляхом посилення Сполученими Штатами санкційного механізму проти цього проекту Російської Федерації, в тому числі шляхом введення додаткових санкцій проти ключової компанії-оператора будівництва "Північного потіку-2".</p>
<p>Отже, шановні колеги, прошу підтримати рішення Комітету з питань зовнішньої політики та міжпарламентського співробітництва та прийняти проект згаданої постанови в цілому, та схвалити Звернення Верховної Ради України з запропонованими членами комітету змінами та доповненнями. А саме: назву постанови та Звернення викласти в такій редакції: "Про Звернення Верховної Ради України до Конгресу Сполучених Штатів Америки щодо активізації зусиль зі зміцнення енергетичної безпеки України та Європи шляхом загального запровадження санкцій щодо будівництва газопроводу "Північний потік-2". А також внести відповідні зміни до тексту постанови.</p>
<p>В абзаці першому звернення перед словом "Європи", додати слово "всієї"; в абзаці другому звернення перед словами "країн Центральної і Східної Європи" додати слово "інші"; в абзаці п'ятому після слів "в регіоні" додати слова "та його подальшої мілітаризації". Абзац шостий викласти в такій редакції: "Реалізація "Північного потоку-2" остаточно розв’яже руки Російській Федерації…"</p>
<p></p>
<p>ГОЛОВУЮЧИЙ. Будь ласка, запишіться два – за, два – проти, на виступи від депутатських фракцій та груп.</p>
<p>Стефанишина Ольга Анатоліївна. Бобровська Соломія Анатоліївна.</p>
<p></p>
<p>11:18:34</p>
<p>БОБРОВСЬКА С.А.</p>
<p>Соломія Бобровська, фракція "Голос". Проект "Північний потік-2" – це не про газову незалежність і не просто про обхід транзиту газу через Україну. Це про російський лобізм, це про експорт російської політики за великі російські гроші в Європу.</p>
<p>Україна фактично стане вільним полігоном і площею для випробовування чого завгодно, що робиться з 2014 року зі сторони Російської Федерації в тих масштабах, які вона буде готова робити, бо "Південний потік" починає розв'язувати руки по південному флангу, а "Північний потік-2" розв’язує руки по північному флангу.</p>
<p>З 2015 року силами парламенту попереднього скликання, силами уряду, Президента і всіх, і громадянського суспільства вдавалося максимально гальмувати, санкціями, в тому числі, спільно з євроатлантичною солідарністю спроби добудувати "Північний потік".</p>
<p>І на сьогодні вже ми почули від російського "Газпрому" про те, що є ймовірність того, що "Північний потік" буде недобудований.</p>
<p>Шановні колеги, у мене величезне прохання, в тому числі і до "п'ятої колони", яка присутня в цьому залі, разом звернутися до Конгресу Сполучених Штатів Америки і разом, спільними зусиллями добити позицію щодо запровадження санкцій зі сторони Сполучених Штатів до ключової компанії, яка бере участь в будівництві "Північного потоку-2".</p>
<p>Я звертаюсь до груп дружби, до керівників груп дружби для того, щоб активізували зусилля і разом спільно провели зустрічі і бесіди з керівниками парламентських груп інших країн. І в першу чергу звертаюсь до групи дружби Сполучних Штатів Америки: не забувайте, що "Північний потік" – це в першу чергу газова голка Європи. Чим швидше вони це зрозуміють, тим довший ми будемо мати час на розтягування часу по відношенню величезної і масштабної ескалації Російської Федерації на сході України.</p>
<p>Дякую.</p>
<p></p>
<p>ГОЛОВУЮЧИЙ. Бакунець Павло Андрійович.</p>
<p></p>
<p>11:20:32</p>
<p>БАКУНЕЦЬ П.А.</p>
<p>Шановний пане Голово, шановні народні депутати! Український парламент завжди стояв і повинен стояти на захисті безпеки нашої країни. Енергетична безпека України – одне з ключових питань в протистоянні сьогодні з агресором, а газопровід "Північний потік-2" – це ще один інструмент економічного шантажу, шантажу не лише проти України, але і шантажу проти всієї Європи. Тому все цивілізоване співтовариство повинно продемонструвати єдність і спільну позицію у цьому питанні.</p>
<p>Тому сьогодні таке звернення українського парламенту є вкрай важливим і вкрай актуальним. І дуже важливо для нас, щоб в цьому питанні ми разом з вами, український парламент, продемонстрували єдність. Адже як ми зможемо закликати світове співтовариство до підтримки нашої країни, коли ми самі в цьому залі не зможемо продемонструвати однозначність?</p>
<p>Тому хочеться сподіватися, що ми зараз проголосуємо дане звернення і воно не залишиться без уваги, і отримає належну реакцію світового співтовариства. Тож закликаю усіх вас, колеги в залі, прошу підтримати дану постанову і продемонструвати цим єдність світовому співтовариству.</p>
<p>Дякую.</p>
<p></p>
<p>ГОЛОВУЮЧИЙ. Петро Олексійович Порошенко.</p>
<p></p>
<p>11:22:17</p>
<p>ПОРОШЕНКО П.О.</p>
<p>Шановний пане Голово! Шановні колеги! Перш за все, я хотів би подякувати Дмитру Олександровичу за дуже своєчасну ініціативу щодо об'єднуючої позиції українського парламенту, української Верховної Ради по надзвичайно важливих для нас питаннях, не просто енергетичної, а національної безпеки. Бо зняття санкцій з "Північного потоку" – це запрошення Путіна до агресії проти нашої держави. Бо зняття санкцій – це перетворення України з надзвичайно важливого для Європи партнера по енергетичній безпеці до звичайного імпортера, можливо, просто з зберіганням газу в підземних сховищах. І ця робота потребує щоденної координації роботи. Ми не можемо сьогодні внутрішні чвари… робити заручниками зовнішню безпеку держави від внутрішніх чвар.</p>
<p>Я хочу наголосити, що 5 років наша команда тримала оборону проти будівництва "Північного потоку", 5 років Верховна Рада попереднього скликання. Тільки моїх статей в Німеччині було 9 штук для того, щоби формувати громадську думку всередині Німеччини. Ми бачимо ще й величезну небезпеку в тому, що принцип nothing about Ukraine without Ukraine (нічого про Україну без України) був непорушним.</p>
<p>На зараз всі ці питання обговорюються без України. І я твердо переконаний, що наше звернення до Конгресу Сполучених Штатів, до Європейського парламенту, до лідерів країн Європейського Союзу ще дає нам надію зупинити цей небезпечний для нас сценарій.</p>
<p>Об'єднаймося і голосуємо! Слава Україні!</p>
<p></p>
<p>ГОЛОВУЮЧИЙ. Наливайченко.</p>
<p>Немиря Григорій Михайлович.</p>
<p></p>
<p>11:24:31</p>
<p>НЕМИРЯ Г.М.</p>
<p>Шановний пане Голово! Шановні колеги! Фракція "Батьківщина" є серед співавторів цього проекту постанови і звернення і буде підтримувати.</p>
<p>Але я хочу поставити запитання: а чи не замало і чи не запізно? Чи в черговий раз Верховна Рада не перетворюється на "дипломатичні меблі", які прикривають прорахунки тих, хто мали б це зробити раніше? Не час зараз говорити, хто винний. Я хочу використати цю можливість, щоб подякувати сильній двопартійній підтримці України в цьому питанні Конгресу Сполучених Штатів. Зокрема сенаторів з Демократичної партії Менендесу і Дурбіну, сенаторам з Республіканської партії Рубіо і Крузу, українській діаспорі, тим, які працюють і будуть працювати для того, щоб до кінця використати щонайменшу можливість заблокувати закінчення "Північного потоку-2".</p>
<p>Але, в той же час, я думаю, після успішного голосування за цю постанову ми маємо виділити час як парламент в окремих комітетах для того, щоб подумати над тим, чому в черговий раз народна мудрість "на друга надійся, а сам не плошай" має місце. Чи не забагато ми сподівалися, що хтось інший має за нас зробити ту роботу, яку мали б зробити ми? Чому вже який рік видобування газу власного українського знаходиться на такій межі, яка створює загрозу національній безпеці України? Оцю роботу нам треба зробити.</p>
<p>Дякую за увагу.</p>
<p></p>
<p>ГОЛОВУЮЧИЙ. Всі бажаючі виступили? Батенко – з мотивів, Дунда після цього, і переходимо до голосування. Запросіть народних депутатів до зали.</p>
<p>Батенко Тарас Іванович.</p>
<p></p>
<p>11:26:37</p>
<p>БАТЕНКО Т.І.</p>
<p>Дякую.</p>
<p>Наша депутатська група підтримуватиме, безумовно, це політичне звернення, але воно не тільки політичне, це питання нашої частини національної безпеки. Ми дякуємо Голові Верховної Ради України, який ініціював його, воно вчасне. Ми також дякуємо тим сенаторам Сполучених Штатів Америки, які на сьогодні зареєстрували законопроект про відновлення санкцій проти усіх учасників будівництва трубопроводу. Це і газорозподільна ця, власне, компанія, і генеральний директор Маттіас Варніг, колишній співробітник східнонімецької розвідки, близького до Президента Путіна, щодо яких негайно треба вводити санкції, а не обмежувати чи знімати щодо них.</p>
<p>Тому очевидно, що Україна буде засмучена, якщо Сполучені Штати не вводитимуть санкції щодо компаній операторів. І відповідно ми засмучені і відомою від надання України ПДЧ в НАТО на саміті у Брюсселі.</p>
<p>Наш парламент повинен продемонструвати єдність таку, якою є двопартійна американська політична система, і сьогодні проголосувати конституційною більшістю "за".</p>
<p>Дякую.</p>
<p></p>
<p>ГОЛОВУЮЧИЙ. Дунда Олег Андрійович. Після цього голосуємо.</p>
<p></p>
<p>11:27:45</p>
<p>ДУНДА О.А.</p>
<p>Дякую, пане Голово.</p>
<p>Шановні колеги, я хотів сказати про те, що жодної економічної доцільності в цих газогонах не існує. Я наведу цифри. Вартість газу, транзиту газу через Україну складає десь півтора мільярди на рік. При тому Російська Федерація для того, щоб доставити газ до Балтики, сплатила за інфраструктуру більше 100 мільярдів! Це тільки наземна частина. А якщо вже казати про підводну частину? Тобто ніколи не окупиться.</p>
<p>Єдина мета, яка їм потрібна, - це не економіка, це питання про Україну. Це намагання знизити увагу Європи до України. І таким чином для нас, якщо вони запустяться, ризики національної безпеки зростають дуже кратно. Тому прошу ще раз, підтримайте, будь ласка, цю постанову.</p>
<p>Дякую.</p>
<p></p>
<p>ГОЛОВУЮЧИЙ. Готові голосувати? Ставлю на голосування пропозицію про прийняття в цілому з урахуванням пропозицій комітету та необхідними техніко-юридичними правками проект Постанови про Звернення Верховної Ради України до Палати представників та Сенату Конгресу Сполучених Штатів Америки 117-го скликання щодо активізації зусиль зі зміцнення енергетичної безпеки України та Європи шляхом загального запровадження санкцій щодо будівництва газопроводу "Північний потік-2" (реєстраційний номер 5520).</p>
<p>Готові голосувати? Прошу підтримати та проголосувати.</p>
<p></p>
<p>11:29:39</p>
<p>За-292</p>
<p>Рішення прийнято.</p>
<p>Покажіть, будь ласка, по фракціям.</p>
<p>Наступне питання порядку – це проект Закону про внесення змін до деяких законів України стосовно приведення статусу Національного антикорупційного бюро України у відповідність до вимог Конституції '(реєстраційний номер 5459). Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:30:23</p>
<p>За-238</p>
<p>Рішення прийнято.</p>
<p>До слова запрошується народний депутат України Арахамія Давид Георгійович. Я так розумію, і щодо 5459, 5459-1.</p>
<p><i>(Шум у залі)</i></p>
<p></p>
<p>11:30:50</p>
<p>АРАХАМІЯ Д.Г.</p>
<p>Я зацінив ваш тролінг.</p>
<p>Закон дуже простий. В нас є Національне антикорупційне бюро, воно дійсно незалежне. Але Конституційний Суд визнав те, що, на жаль, деякі норми цього закону не є конституційними. І тому фактично закон дуже простий: він перепорядковує НАБУ безпосередньо під Кабінет Міністрів України.</p>
<p>Є дві версії цього закону: є закон з цим номером і альтернативний до нього. Ми теж автори цього закону, той самий склад авторів. Ми підтримуємо альтернативний. Чому? Я вам скажу, різниця дуже проста. В попередній редакції, там була… склад конкурсної комісії формувався від РНБО, але юристи-конституціоналісти кажуть, що це теж може бути потенційним ризиком в майбутньому. Тому в альтернативному це просто Кабмін надає членів до конкурсної комісії, а, з іншого боку, міжнародна спільнота також надає своїх членів до цієї конкурсної комісії. Тому прошу підтримати версію комітету, підтримати та проголосувати.</p>
<p>Дякую вам.</p>
<p></p>
<p>ГОЛОВУЮЧИЙ. До слова запрошується народний депутат України Ткаченко Олександр Миколайович. Ой, вибачте, не бачив Мамку. Я думав, що просто вас нема.</p>
<p>Тоді до слова запрошується народний депутат України Мамка Григорій Миколайович.</p>
<p></p>
<p>11:32:31</p>
<p>МАМКА Г.М.</p>
<p>Шановні народні депутати, шановний український народ! Я буду говорити, з вашого дозволу, більше по суті законопроекту, тому що простих законопроектів не буває.</p>
<p>Дійсно, попередні два законопроекти, і той альтернативний, який презентувався до мене, він каже про одне рішення Конституційного Суду України. Але Верховна Рада України повинна внормувати і виправити ті помилки, на конституційність яких вказав нам суд. Необхідно все-таки не половинчасті приймати рішення, а повністю прибирати проблематику, враховувати і врегульовувати її законодавчо, і після цього орган буде працювати.</p>
<p>Мій законопроект, він не є простим. Він, перше, визначає НАБУ органом центральної виконавчої влади. Він, по-друге, змінює право обіймати посаду директора національного бюро з 7 років, як на даний час є, на 5 років.</p>
<p>Третє. Ми незалежна демократична держава. І, по суті, більше чим 1,5 року назад ми набили шишки уже з практичного досвіду. Я пропоную членів щодо відбору керівника НАБУ від Кабінету Міністрів не робити обмеження, як попереднім законом, законопроектом, тільки міжнародні представники. Дайте дозвіл Кабінету Міністрів, він має право надати як міжнародних фахівців (ми цим законом не забороняємо), точно так і своїх представників, тому що можемо попасти в таку халепу, як з приводу Державного бюро розслідувань: міжнародники представників не дають - і керівника комісії не запускаємо.</p>
<p>По-друге, змінити… Чи, по-четверте, змінити процедуру проведення зовнішньої…</p>
<p></p>
<p>ГОЛОВУЮЧИЙ. До слова запрошується народний депутат України Ткаченко Олександр Миколайович.</p>
<p></p>
<p>11:34:58</p>
<p>ТКАЧЕНКО О.М.</p>
<p>Шановні колеги, мій законопроект, в принципі, такий же самий, як законопроект за авторством Давида Арахамії. Але ж є відмінність від первинного законопроекту, яка полягає в тому, щоб нарешті було виконано рішення Конституційного Суду України від 28 серпня 2021 року, яке визнало таким, що не відповідає Конституції України, Указ Президента України про призначення пана Ситника Директором Національного антикорупційного бюро України, у зв'язку із чим у "Перехідних положеннях" до законопроекту передбачено дострокове припинення його повноважень.</p>
<p>Також хочу звернути увагу на те, що такі положення не є законотворчою новелою, адже Кабінет Міністрів України у своєму законопроекті 5070, який також був внесений до Верховної Ради України, наполягав на виконанні рішення Конституційний Суд шляхом дострокового припинення повноважень Директора НАБУ.</p>
<p>Дякую за увагу. Прошу підтримати мій законопроект.</p>
<p></p>
<p>ГОЛОВУЮЧИЙ. Дякую.</p>
<p>Всі виступили автори? Будь ласка, запишіться: два - за, два – проти, по фракціям. Обговорення? А, комітет, вибачте.</p>
<p>Голова Комітету з питань антикорупційної політики Радіна Анастасія Олегівна.</p>
<p></p>
<p>11:36:24</p>
<p>РАДІНА А.О.</p>
<p>Доброго дня, шановні колеги! Комітет з питань антикорупційної політики на своєму засіданні розглянув відповідні законопроекти і рекомендував Верховній Раді України ухвалити за основу законопроект за реєстраційним номером 5459-1, а решту альтернативних законопроектів відхилити.</p>
<p>Що пропонує цей законопроект? Визначити статус Національного антикорупційного бюро як центрального органу виконавчої влади із спеціальним статусом і з призначенням Директора Антикорупційного бюро Кабінетом Міністрів України.</p>
<p>Колеги, я хочу наголосити, що поза внесенням змін до Конституції України це єдиний варіант, як ми можемо врегулювати статус Антикорупційного бюро.</p>
<p>Я чую питання від колег у залі6 а як же роль Верховної Ради у призначенні Директора Антикорупційного бюро? Я хочу наголосити, колеги, що без внесення змін до Конституції ми не можемо передбачити участь Верховної Ради України у призначенні директора антикорупційного бюро.</p>
<p>Аналогічний статус - центральний орган виконавчої влади із спеціальним статусом - наразі вже мають інші органи, наприклад НКРЕКП, наприклад БЕП, закон, який ми з вами нещодавно ухвалили, наприклад Національне агентство з питань запобігання корупції.</p>
<p>Цим законопроектом 5459-1 забезпечено всі належні гарантії незалежності Антикорупційного бюро, а саме: призначення директора за результатом конкурсу, в якому вагому роль відіграватимуть незалежні експерти.</p>
<p>Разом з тим, колеги, про обов'язкову участь іноземців у призначенні директора антикорупційного бюро не йдеться. Збережено вичерпний перелік підстав для звільнення директора Антикорупційного бюро, заборона давати вказівки органу, неможливість для Кабінету Міністрів скасовувати акти Антикорупційного бюро або відсторонювати Директора Антикорупційного бюро. Відповідно комітет в першому читанні просить підтримати законопроект 5459-1.</p>
<p>Дякую дуже, колеги. І, перепрошую, із скороченням строків подання пропозицій до другого читання вполовину, таке рішення комітету. Дякую дуже.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться: два – за, два – проти, на виступи від депутатських фракцій та груп.</p>
<p>Шахов Сергій Володимирович.</p>
<p></p>
<p>11:38:49</p>
<p>ШАХОВ С.В.</p>
<p>Сергій Шахов, Луганщина. Прошу передати слово Арешонкову Володимиру.</p>
<p></p>
<p>ГОЛОВУЮЧИЙ. Арешонков Володимир Юрійович.</p>
<p></p>
<p>11:38:58</p>
<p>АРЕШОНКОВ В.Ю.</p>
<p>Шановний пане головуючий, шановні колеги, судячи з реакції бурхливої зали, позитивної такої, зрозуміло, що законопроект є надзвичайно важливим, тим, який турбує як в цілому українське суспільство, так і депутатський корпус.</p>
<p>Я хочу підкреслити таку річ, що певним чином ми виправляємо, безперечно, помилки, які були зроблені попереднім складом Верховної Ради. І, я пам'ятаю, тоді експерти, фахівці загострили питання на тому, що треба дуже ретельно виписувати законопроект, те, що стосується всього з початку створення механізму діяльності відбору працюючих, обрання керівника і таке інше.</p>
<p>Всі моменти мали бути враховані, але тоді була допущена певна помилка, і сьогодні ми прийшли до того, що треба надзвичайно уважно підійти до змісту даного законопроекту.</p>
<p>Депутатська група "Довіра" буде підтримувати і голосувати за нього, тому що ми розуміємо, що головна ідея – це максимальне створення умов для незалежності і самостійності такої серйозної інституції, як Національне антикорупційне бюро, даний законопроект намагається вирішити.</p>
<p>І те, що Кабінет Міністрів буде мати відношення до процесу призначення, оцінювання роботи даного антикорупційного органу, ніяким чином не означає, що працівники будуть підпорядковані.</p>
<p>Нам здається, що головні завдання ми все ж виконали. Тому я рахую, що і депутатська група "Довіра", і всі депутати мають підтримати даний законопроект.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:41:07</p>
<p>ГОЛОВУЮЧИЙ. Дякую, Володимир Юрійович.</p>
<p>Слово надається народній депутатці України Підласі Роксолані Андріївні.</p>
<p></p>
<p>11:41:12</p>
<p>ПІДЛАСА Р.А.</p>
<p>Передайте, будь ласка, Іонушасу.</p>
<p></p>
<p>ГОЛОВУЮЧИЙ. Будь ласка, народний депутат України Іонушас Сергій Костянтинович.</p>
<p></p>
<p>11:41:21</p>
<p>ІОНУШАС С.К.</p>
<p>Шановні колеги, я хочу вам нагадати, що 16 вересня 20-го року Конституційний Суд України своїм рішенням визнав неконституційними окремі положення Закону України "Про Національне антикорупційне бюро". Саме наш з вами обов'язок привести у відповідність до діючого законодавства і усунути ті прогалини, які існують зараз і унеможливлюють належним чином виконувати свої обов'язки цьому дуже важливому органу.</p>
<p>Я хотів би зазначити, що я є співавтором законопроекту 5459 та 5459-1. Тому я хотів би дуже коротко зазначити, що ми повинні рухатись вперед, привести до відповідності. І деяка критика, яка, безумовно, буде лунати в цьому залі, вона може бути знята між першим та другим читанням.</p>
<p>Які основні моменти пропонуються законопроектом 5459? Пропонується зміна статусу НАБУ з державного правоохоронного органу на центральний орган виконавчої влади зі спеціальним статусом.</p>
<p>Передбачається, що Національне антикорупційне бюро спрямовується і координується Кабінетом Міністрів України, при цьому спеціальний статус НАБУ надає певні гарантії незалежності.</p>
<p>Пропонується, що Директор НАБУ призначається та звільняється з посади - це дуже важливо, - Кабінетом Міністрів України. При цьому для звільнення Директора НАБУ необхідно не менше як дві третини голосів членів Кабінету Міністрів, що дозволяє зберегти певну незалежність.</p>
<p>Шановні колеги, даний законопроект передбачає, що є можливість контролю з боку комісії, яка буде незалежна, проведення оцінки буде здійснюватися відповідним аудитом ефективності діяльності НАБУ.</p>
<p>Тому я, колеги, прошу проголосувати "за". Дякую.</p>
<p></p>
<p>ГОЛОВУЮЧИЙ. Дякую, Сергій Костянтинович.</p>
<p>Слово надається народній депутатці України Геращенко Ірині…</p>
<p>Будь ласка, Сюмар Вікторія.</p>
<p></p>
<p>11:43:30</p>
<p>СЮМАР В.П.</p>
<p>Шановні колеги, ви знаєте, якщо у двох абсолютно різних законопроектах одні і ті ж автори, то це певною мірою схоже на таку собі законодавчу "шизофренію". Це не в порядку там знущань, це в порядку іронії. Але про що це говорить? Це говорить про те, що, напевно, один із цих проектів писався зовсім не цими авторами, а якраз тими, в інтересах яких написаний цей проект, який без тире 1, без тире 2 і без тире 3, перший законопроект, де РНБО мало визначати людей, які будуть обирати Директора Антикорупційного бюро.</p>
<p>Наша команда створювала антикорупційну інфраструктуру. За часів Петра Порошенка була створена і НАЗК, і НАБУ, і САП, і Антикорупційний суд. Це були нові інституції, для нас було принципово, щоб вони були незалежними. За два останні роки ми бачимо, як активно йдуть спроби взяти ці структури під контроль, яка боротьба сьогодні відбувається довкола прокурора САП. Ми бачимо постійні рухи довкола директора НАБУ.</p>
<p>Ми будемо послідовні в своїй позиції. Ми вважаємо, що незалежність НАБУ має бути збережена. Це має бути справді не політичний, але ефективний антикорупційний орган.</p>
<p>І звісно, законопроект з тире 1, той, який визначив комітет, найбільш відповідає цим задачам, оскільки формула конкурсної комісії тут є максимально неангажованою.</p>
<p>Ну і, знаєте, от ще не можу втриматися щодо першого законопроекту. Наділяти РНБО всіма повноваженнями в країні, то, напевно, треба було б усі органи державної влади вже давно ліквідувати, а кошти спрямувати на єдиний ефективний орган, який буде займатися всіма питаннями в державі – на РНБО, якщо слідувати логіці оцього першого закону.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:45:37</p>
<p>ГОЛОВУЮЧИЙ. Кабаченко Володимир Вікторович.</p>
<p></p>
<p>11:45:48</p>
<p>КАБАЧЕНКО В.В.</p>
<p>Шановна президія, шановні народні депутати України! Я зараз не буду витрачати час на численні порушення Регламенту, пов'язані з реєстрацією цього законопроекту. Зупинюсь лише на трьох фундаментальних моментах, які ми маємо з вами зараз тут проговорити.</p>
<p>Ну, перший момент. НАБУ створювався як незалежний державний правоохоронний орган, і тут ключові слова є "незалежний" і "правоохоронний орган". Цим законом прибирається як незалежність цього органу, тому що він напряму підпорядковується виконавчому органу влади, а також прибирається його статус як правоохоронний орган, тому що це стає центральний орган виконавчої влади із спеціальним статусом. Тобто сама ідея існування НАБУ, вона абсолютно повністю перетворюється на зовсім іншу концепцію.</p>
<p>Другий момент. Конкурсна комісія, яка складається із шести членів і яка начебто обирає голову НАБУ, вона по факту не обирає голову НАБУ, тому що саме Кабмін саме своїм рішенням із двох запропонованих кандидатів обирає кінцевого переможця конкурсу.</p>
<p>Тому, ще раз, ми зараз з вами забуваємо про концепцію НАБУ як незалежного і правоохоронного органу, це стає залежний орган від виконавчої влади.</p>
<p>Третій момент. Головне наукове управління висловило чисельні зауваження, які ми маємо виправити у цьому законопроекті.</p>
<p>Враховуючи три основних моменти, якими я зараз з вами поділився, у першому читанні фракція "Батьківщина" не готова підтримувати цей законопроект, але за умови, якщо до другого читання ми виправимо з вами ті моменти і ті зауваження, які запропонувало ГНЕУ, у другому читанні ми підтримаємо прийняття цього законопроекту.</p>
<p>Дуже дякую за увагу.</p>
<p></p>
<p>ГОЛОВУЮЧИЙ. З мотивів Юрчишин.</p>
<p>Антон Едуардович, бачу, так руку не вскидуйте.</p>
<p>Юрчишин Ярослав Романович,</p>
<p></p>
<p>11:48:03</p>
<p>ЮРЧИШИН Я.Р.</p>
<p>Шановні колеги, нарешті, як-то кажуть, не пройшло і півроку. Хоча ні, пройшло. Бо насправді законопроект 4211 з подібними положеннями, які сьогодні пропонує голосувати керівник фракції більшості, забуваючи називати номер , за який треба голосувати, повністю дублює положення, які фракція "Голос" запропонувала одразу після рішення Конституційного Суду.</p>
<p>Дивний турборежим, коли потрібно півроку чекати, перепрошую, 8 місяців, що призводить до гальмування співпраці з нашими міжнародними партнерами.</p>
<p>Законопроект повністю відповідає концепції незалежності. Не варто маніпулювати тим, що міжнародники будуть рекомендувати, бо останнім часом вони рекомендують українських незалежних експертів. Тому треба голосувати і нарешті виправляти помилки, які були зроблені раніше. "Голос" голосує "за".</p>
<p>Дякую.</p>
<p></p>
<p>ГОЛОВУЮЧИЙ. Антон Едуардович Поляков. Останній виступ, після цього голосуємо.</p>
<p></p>
<p>11:49:06</p>
<p>ПОЛЯКОВ А.Е.</p>
<p>Шановні колеги, можна тут довго говорити про ефективність НАБУ, про його директора-корупціонера, але ж ми всі розуміємо, що ці законопроекти, за які ви збираєтеся зараз голосувати, вони не вирішують головного: вони не вирішують тієї колізії, яка сталася після рішення Конституційного Суду. Тому що автоматично директор НАБУ мав би бути звільненим. Але ці законопроекти цього не вирішують.</p>
<p>Щодо іншого. У ваших законопроектах, які ви збираєтеся прийняти, прописано так, що директор НАБУ майже пожиттєво зможе займати цю посаду, адже є колізія з конкурсним відбором. Так давайте відразу йому дамо цю посаду на все життя, а після смерті нехай діти його займають цю посаду.</p>
<p>Я прошу підтримати законопроекти 5459-2 або 5459-3, в них вирішуються ці всі реальні колізії та питання щодо призначення нового директора НАБУ.</p>
<p>Дякую.</p>
<p></p>
<p>ГОЛОВУЮЧИЙ. Готові голосувати? Ставлю на голосування пропозицію про прийняття за основу проекту Закону про внесення змін до деяких законів України стосовно приведення статусу Національного антикорупційного бюро України у відповідність до вимог Конституції України (реєстраційний номер 5459-1). Готові голосувати?</p>
<p>Прошу визначатися та голосувати.</p>
<p></p>
<p>11:50:54</p>
<p>За-288</p>
<p>Рішення прийнято.</p>
<p>По фракціях покажіть.</p>
<p>Комітет звернувся з проханням скоротити строки.</p>
<p>Ставлю на голосування пропозицію про скорочення наполовину строків подачі правок і пропозицій та підготовки до другого читання проекту Закону про внесення змін до деяких законів України стосовно приведення статусу Національного антикорупційного бюро України у відповідність до вимог Конституції України (реєстраційний номер 5459-1). Це згідно частини другої статті 116 Регламенту Верховної Ради України.</p>
<p>Прошу підтримати та проголосувати.</p>
<p></p>
<p>11:51:43</p>
<p>За-259</p>
<p>Рішення прийнято. Дякую.</p>
<p>Наступне питання порядку денного - це проект Закону про внесення змін до Закону України "Про реабілітацію осіб з інвалідністю в Україні". <i>(Шум у залі) </i> Без обговорення, да?</p>
<p>Ставлю на голосування пропозицію про прийняття за основу проект Закону про внесення змін до Закону України "Про реабілітацію осіб з інвалідністю в Україні" щодо приведення у відповідність із деякими законодавчими актами (реєстраційний номер 4542).</p>
<p>Готові голосувати? Прошу підтримати та проголосувати.</p>
<p></p>
<p>11:52:42</p>
<p>За-301</p>
<p>Рішення прийнято. Дякую.</p>
<p>Наступне питання порядку денного – це проект Закону про внесення зміни до статті 2 Закону України "Про державну соціальну допомогу особам з інвалідністю з дитинства та дітям з інвалідністю" щодо підвищення дітям з інвалідністю, постраждалим від вибухонебезпечних предметів, розміру державної соціальної допомоги (реєстраційний номер 3573).</p>
<p>На правках... Це друге читання, тут не може бути обговорення. На правках ніхто не наполягає? Ніхто.</p>
<p>Тоді ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення зміни до статті 2 Закону України "Про державну соціальну допомогу особам з інвалідністю з дитинства та дітям з інвалідністю" щодо підвищення дітям з інвалідністю, постраждалим від вибухонебезпечних предметів, розміру державної соціальної допомоги (реєстраційний номер 3573).</p>
<p>Прошу підтримати та проголосувати.</p>
<p></p>
<p>11:53:55</p>
<p>За-305</p>
<p>Рішення прийнято. Дякую.</p>
<p>Наступне питання порядку денного... Кравчук Євгенія Михайлівна, з процедури, я так розумію? Я ж вам дав вже слово. Да.</p>
<p></p>
<p>11:54:15</p>
<p>КРАВЧУК Є.М.</p>
<p>Шановні колеги, прошу підняти вище в порядку денному і зараз розглянути законопроект 5205, який забезпечує умови професійного розвитку творчих працівників театрів. Якщо коротко, то він скасовує обмеження для творчих працівників театру брати творчу відпустку за власний рахунок лише 15 днів. Чому. Тому що гастролі, зйомки у фільмах тривають більше. Таким чином ми підтримуємо професійний розвиток театралів і даємо можливість їм залишитись солістами національних театрів.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Євгенія Михайлівна, ви мали, мабуть, на увазі змінити порядок розгляду питання, так? Тому що у нас Мотовиловець вчора піднімав… Змінюємо, так?</p>
<p>Шановні колеги, є пропозиція змінити черговість розгляду питань цього порядку денного, щоб зараз розглянути законопроект реєстраційний номер 5205. Немає заперечень? І, наскільки я розумію, він без обговорення.</p>
<p>Ставлю на голосування пропозицію про зміну порядку розгляду черговості питань порядку денного. Прошу підтримати та проголосувати.</p>
<p></p>
<p>11:55:39</p>
<p>За-295</p>
<p>Рішення прийнято.</p>
<p>Ставлю на голосування пропозицію про прийняття за основу з пропозицією комітету щодо врахування запропонованих уточнень при підготовці до другого читання згідно з першою частиною статті 116 Регламенту Верховної Ради України проект Закону про внесення змін до Закону України "Про театри і театральну справу" щодо створення додаткових умов для забезпечення професійного розвитку творчих працівників театрів (реєстраційний номер 5205). Прошу підтримати та проголосувати.</p>
<p></p>
<p>11:56:22</p>
<p>За-305</p>
<p>Рішення прийнято. <i>(Шум у залі)</i></p>
<p>Ні, тут доопрацювання до другого читання згідно 116-ї.</p>
<p>Шановні колеги, наступне питання порядку денного – це проект Закону про внесення змін до Закону України "Про охорону дитинства" щодо забезпечення дієвого механізму надання державної допомоги сім'ям з дітьми (реєстраційний номер 3124, 3124-1). Пропонується розглянути… Це теж без обговорення можемо? Без обговорення, добре.</p>
<p>Ставлю на голосування пропозицію про прийняття за основу проекту Закону про внесення змін до Закону України "Про охорону дитинства" щодо забезпечення дієвого механізму надання державної допомоги сім'ям з дітьми (реєстраційний номер 3124). Прошу підтримати та проголосувати.</p>
<p></p>
<p>11:57:33</p>
<p>За-272</p>
<p>Рішення прийнято.</p>
<p>Дякую, шановні колеги.</p>
<p>Наступне питання порядку денного – це проект Закону про запобігання, зменшення та контроль забруднення, що виникає в результаті промислової діяльності (повторне перше читання) (реєстраційний номер 4167). Готові розглядати? Без обговорення? Ні.</p>
<p>До слова запрошується голова Комітету з питань екологічної політики та природокористування Бондаренко Олег Володимирович.</p>
<p></p>
<p>БОНДАРЕНКО О.В. Я прошу поставити ролик.</p>
<p></p>
<p>ГОЛОВУЮЧИЙ. Почекайте, почекайте. Скорочена процедура. Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:58:49</p>
<p>За-226</p>
<p>Рішення прийнято.</p>
<p>Бондаренко, будь ласка, до трибуни.</p>
<p></p>
<p>11:59:00</p>
<p>БОНДАРЕНКО О.В.</p>
<p>Я прошу поставити ролик.</p>
<p><i>(Трансляція відеозапису) </i></p>
<p>Шановні колеги, проект Закону про запобігання, зменшення та контроль забруднення, що виникає в результаті промислової діяльності, – це доопрацьований до першого читання закон. В підготовленій підкомітетом до повторного першого читання редакції законопроекту опрацьовані зауваження, коментарі та рекомендації ГНЕУ, комітетів Верховної Ради України з питань інтеграції України до Європейського Союзу і Комітету з питань антикорупційної політики,Національного агентства з питань запобігання корупції, а також враховані пропозиції народних депутатів України.</p>
<p>Метою законопроекту є встановлення правових та організаційних засад запобігання, зменшення, контроль та усунення забруднення, що виникає в результаті промислової діяльності, для забезпечення високого рівня захисту довкілля шляхом впровадження інтегрованого довкільного дозволу.</p>
<p>Забруднення атмосферного повітря є однією з найбільших екологічних проблем в Україні. Шановні колеги, цей закон намагається вирішити найближчі десятки років питання промислового та екологічного забруднення. Шановні колеги, закон доопрацьований, закон дуже…</p>
<p></p>
<p>ГОЛОВУЮЧИЙ. Будь ласка, запишіться: два – за, два – проти на виступи від депутатських фракцій та груп.</p>
<p>Герус Андрій Михайлович.</p>
<p></p>
<p>12:01:34</p>
<p>ГЕРУС А.М.</p>
<p>Прошу передати слово Олегу Бондаренку.</p>
<p></p>
<p>ГОЛОВУЮЧИЙ. Бондаренко Олег Володимирович.</p>
<p></p>
<p>12:01:42</p>
<p>БОНДАРЕНКО О.В.</p>
<p>Дуже вам дякую. Дуже дякую за передачу слова.</p>
<p>Шановні колеги, хочу продовжити. Основними причинами, що зумовлюють незадовільний стан довкілля, є недотримання суб'єктами господарювання норм природоохоронного законодавства та низькі темпи впровадження новітніх технологій.</p>
<p>Зношеність обладнання підвищуватиме ризики нових аварій та надзвичайних ситуацій, а забруднення довкілля і надалі забиратиме життя українців. Так, від забруднення атмосферного повітря в 2016 році, за даними Інституту оцінки та вимірювання показників здоров'я, в Україні померло близько 58 тисяч людей. Для порівняння: за перший рік пандемії від коронавірусу померло вдвічі менше.</p>
<p>Постійне відкладення модернізації - посилення, поглиблення розриву в технологічному та інноваційному розвитку, адже інвестиції в модернізацію виробництв в Україні є нижчими, ніж в інших країнах, що зменшує конкурентоспроможність наших виробників.</p>
<p>Зробивши європейський вибір в 2014 році, ми погодилися розділяти європейські цінності і стандарти, щоб досягти європейської якості життя.</p>
<p>Шановні колеги, схвалення законопроекту 4167в сукупності з іншими інструментами законодавства в кліматичній і промисловій політиці держави забезпечить зменшення промислового забруднення, декарбонізацію економіки,<i> </i>підвищення енергоефективності, розвиток відновлювальних джерел енергії, розвиток циркулярної економіки і синхронізацію за ініціативою Європейського зеленого курсу.</p>
<p>Я дуже прошу підтримати законопроект (реєстраційний номер 4167, доопрацьований). Дякую.</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>12:03:25</p>
<p>ГОЛОВУЮЧИЙ. Дякую вам.</p>
<p>Слово надається народному депутату України В'ятровичу Володимиру Михайловичу. Геращенко Ірина Володимирівна.</p>
<p></p>
<p>12:03:38</p>
<p>ГЕРАЩЕНКО І.В.</p>
<p>Шановні колеги, дуже символічно, що цей законопроект ми розглядаємо з вами в День зникаючих видів, коли весь світ дбає про те, щоби зберегти природу. І очевидно, що тема довкілля, тема екології має бути об'єднуючою, особливо для країни, в Конституції якої записана наша стратегічна мета – це інтеграція до країн ЄС і НАТО, до Європейського Союзу.</p>
<p>Власне, якщо ми подивимося, чим живе цивілізований світ, то питання екології, питання збереження довкілля є пріоритетними. Згадайте програму нового Президента Сполучених Штатів Байдена, згадайте програми всіх лідерів Європейського Союзу: екологія там є темою номер один. І ось вчора країна з цікавістю слухала Президента Зеленського, 3 години, де він представив, знаєте, шоу мрії про те, яким буде шоу на 30 років Незалежності України, але не розказав там тільки про країну мрії - жодним словом там не прозвучало питання екології. В країні, яка постраждала від Чорнобильської катастрофи, в країні, де дійсно, як правильно зауважив голова профільного комітету, абсолютно зношені у нас ресурси. І попри те, що у нас дуже хороше законодавство працює щодо необхідності забезпечення відповідних критеріїв для промислових викидів, це все не працює, тут включені корупційні часто схеми, які не перевіряються. Ви знаєте, це був шок, коли Зеленський жодним словом не згадав екологію.</p>
<p>Я хочу нагадати, що наша команда свого часу була тією командою, яка долучила Україну в першій десятці до країн, які підписали Паризьку кліматичну угоду. Очевидно, що для нас тема екології - це тема, дотична до євроінтеграції і євроатлантичної інтеграції. Ми підтримаємо сьогоднішній закон. І хочу нагадати, хто ж завалив його, що воно сьогодні розглядається в повторному першому читанні: саме, на жаль, монобільшість, де багато хто є слугами олігархів, власників заводів.</p>
<p></p>
<p>ГОЛОВУЮЧИЙ. Слово надається народному депутату України Цимбалюку Михайлу Михайловичу, будь ласка, фракція політичної "Всеукраїнське об'єднання "Батьківщина".</p>
<p></p>
<p>12:05:56</p>
<p>ЦИМБАЛЮК М.М.</p>
<p>Дякую, пане головуючий. Михайло Цимбалюк, "Батьківщина". Прошу передати слово колезі по фракції Кучеренку Олексію.</p>
<p></p>
<p>ГОЛОВУЮЧИЙ. Олексій Кучеренко, будь ласка.</p>
<p></p>
<p>12:06:12</p>
<p>КУЧЕРЕНКО О.Ю.</p>
<p>Олексій Кучеренко, фракція "Батьківщина". Шановні колеги, є такий вислів: "Благими намірами дорога в ад встелена". Безумовно, фракція "Батьківщина" виступає за екологічні програми, ми так само хотіли б, як і Ґрета Тунберг, і інші видатні діячі екологічних програм, щоб навкруги були і квіти, і птахи співали, але давайте реально подивимося, що відбувається сьогодні в Україні. І в першу чергу я хотів би звернути вашу увагу на аналіз Ради національної безпеки стосовно цього законопроекту, чітка… і конкретний висновок.</p>
<p>Законопроект в поточній редакції є загрозою для економічної безпеки України. На жаль, навіть після підготовки до повторного першого читання основні вади цього законопроекту не були вирішені.</p>
<p>Зрозумійте, будь ласка, цей законопроект надає архіпотужні повноваження для суб'єктивних висновків Міністерству екології, по суті справи, завтра зачинити будь-яке підприємство, будь-яку енергостанцію електричну, будь-яке взагалі підприємство, яке поки що працює в Україні і виробляє не тільки продукцію, а і платить податки.</p>
<p>Якщо детально проаналізувати цей законопроект, то треба зрозуміти, там нормальні норми прописані, але абсолютно не прописано, а в який спосіб Україні досягти цієї європейської мети.</p>
<p>І, до речі, невипадково такі країни, як Польща, Словаччина, Угорщина, до сьогодні дозволяють відхилення своїм країнам від європейських норм, бо вони розуміють, що не можна зупинити економіку.</p>
<p>Проти цього законопроекту виступає: Європейська Бізнес Асоціація, Рада нацбезпеки, Федерація роботодавців України, Головне науково-експертне управління, Міністерство фінансів та інші. Тому, шановні друзі, давайте не виплеснемо дитину разом з ванною і водою в ній. Тому фракція "Батьківщина" утримується при голосуванні.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>12:08:25</p>
<p>ГОЛОВУЮЧИЙ. Поляков Антон Едуардович, після цього переходимо до голосування. Шахов, "Довіра" не виступала теж, добре. Поляков, Шахов, після цього голосуємо.</p>
<p>Поляков. Включіть мікрофон.</p>
<p></p>
<p>12:08:36</p>
<p>ПОЛЯКОВ А.Е.</p>
<p>Шановні колеги, ми вже голосували цей законопроект, він був провалений, я не розумію, чого ви знову намагаєтесь його провести, адже тут чітко вказано, що, по-перше, він суперечить деяким положенням нашої Конституції України; по-друге, якщо ви уважно його почитаєте, всі висновки, як казали до цього мої колеги, то він ніяким чином не допомагає, а навпаки ставить на коліна деякі наші об'єкти промисловості.</p>
<p>Тобто ви, з однієї сторони, кричите, про те, що будете підтримувати промисловість, інвестиції, "інвестняні" тощо і покращувати умови ведення бізнесу, а, з іншої сторони, ви намагаєтесь вбити те, що працює досі під час коронавірусу, під час економічної кризи, ставите на коліна залишки нашої промисловості.</p>
<p>Я вважаю, що цей законопроект підтримувати в такому вигляді немає сенсу. Дякую за увагу.</p>
<p></p>
<p>ГОЛОВУЮЧИЙ. Шахов Сергій Володимирович.</p>
<p>Будь ласка.</p>
<p></p>
<p>12:09:36</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра".</p>
<p>Шановні колеги, безумовно, ситуація в Україні взагалі з екологією критична в усіх галузях, в усіх. Але на сьогоднішній день цей законопроект не підтримали багато асоціацій. На сьогоднішній день ми не маємо права лишити і тиснути на малий, середній та великий бізнес. Таке рішення в Європі вирішувалося за 30 років. 10 мільярдів доларів – це 280 мільярдів гривень - знайти на таку модернізацію дуже буде складно. Потрібна допомога сьогодні, як допомагає Європа бізнесу з усіх боків, і допомагає під час скрути, пандемії, під час скрути економічної бізнесу. А на даному етапі сьогодні вирішується питання навпаки "викрутити руки" тим людям, які дають і по "білому" працюють у державі. Не можна за такий короткий термін вирішувати такі складні питання, які є в державі.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування пропозицію про прийняття за основу проект Закону про запобігання, зменшення та контроль забруднення, що виникає в результаті промислової діяльності. Це повторне перше читання. (реєстраційний номер 4167).</p>
<p>Готові? Прошу підтримати та проголосувати.</p>
<p></p>
<p>12:11:24</p>
<p>За-213</p>
<p>Рішення не прийнято.</p>
<p>Ставлю на голосування пропозицію про направлення до комітету для підготовки на повторне перше читання.</p>
<p>По фракціях покажіть. Готові голосувати? Ставлю на голосування для повторного першого читання законопроект 4167.</p>
<p>Прошу підтримати та проголосувати.</p>
<p></p>
<p>12:12:05</p>
<p>За-242</p>
<p>Рішення прийнято. Дякую.</p>
<p>Наступне питання порядку денного – це…</p>
<p>Завітневич з процедури. Да, з процедури? Завітневич Олександр Михайлович.</p>
<p></p>
<p>12:12:22</p>
<p>ЗАВІТНЕВИЧ О.М.</p>
<p>Дякую, Дмитро Олександрович.</p>
<p>Колеги, є пропозиція змінити черговість розгляду законопроектів, а саме: зараз розглянути дуже важливий законопроект 4626 – це проект Закону України про службу військового капеланства.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, надійшла пропозиція про те, щоб зараз розглянути питання реєстраційний номер 4626 – Закон про службу військового капеланства.</p>
<p>Я ставлю вище зазначену пропозицію на голосування. Прошу підтримати та проголосувати.</p>
<p></p>
<p>12:13:11</p>
<p>За-270</p>
<p>Рішення прийнято.</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>12:13:32</p>
<p>За-238</p>
<p>До слова запрошується секретар Комітету з питань національної безпеки, оборони та розвідки Костенко Роман Васильович. Я так розумію, і від комітету і від авторів, правильно? 4 хвилини дайте, будь ласка.</p>
<p></p>
<p>12:13:58</p>
<p>КОСТЕНКО Р.В.</p>
<p>Шановний пане Голово, шановні колеги, я вкотре хочу наголосити на важливості цього законопроекту. Хоча більшість тут і так це розуміє, тому що даний законопроект підписали 54 народних депутатів від різних політичних фракцій і груп.</p>
<p>Я нещодавно повернувся з фронту, і, хочу вам сказати, наші військовослужбовці, постійно знаходячись під обстрілами, як ніхто потребують моральної підтримки і душпастирської опіки, які їм можуть забезпечити військові капелани. Я це знаю, тому що я теж був командиром і знаю це не з чуток.</p>
<p>Військові капелани першими пішли на фронт, без соціальних гарантій, без того, що їх туди хтось кликав, і до сих пір зараз підтримують наших захисників. І тому питання врегулювання їх діяльності уже давно на часі, і саме про це цей законопроект.</p>
<p>Проектом закону передбачається, що військовим капеланом можуть стати представники різних релігійних організацій, адже військові капелани – це професіонали, які, незалежно від конфесійної приналежності, зможуть забезпечити душпастирську опіку військовослужбовців усіх віросповідань.</p>
<p>Таким є і міжнародний досвід. Військові капелани несуть службу майже у всіх країнах НАТО. І для нас це зараз дуже важливо, для нашої національної безпеки і для нашого шляху до НАТО.</p>
<p>Тому, шановні колеги, я прошу підтримати цей законопроект в першому читанні і разом його доопрацювати до другого.</p>
<p>Дякую за увагу. Підтримаємо наших захисників. Слава Україні!</p>
<p></p>
<p>ГОЛОВУЮЧИЙ. Дякую.</p>
<p>До слова запрошується голова Комітету з питань національної безпеки, оброни та розвідки Олександр Михайлович Завітневич.</p>
<p></p>
<p>12:16:21</p>
<p>ЗАВІТНЕВИЧ О.М.</p>
<p>Комітет з питань національної безпеки, оброни та розвідки розглянув проект Закону України про службу військового капеланства на своєму засіданні 20 травня 2021 року. За результатами обговорення члени комітету підтримали висловлені зауваження до законопроекту, а саме частину четверту статті 4 викласти у такій редакції: "Гранична чисельність військовослужбовців і працівників Служби військового капеланства для Збройних Сил України, Національної гвардії України, Державної прикордонної служби України не може бути нижчою ніж 0,15 відсотка граничної чисельності цих військових формувань;</p>
<p>б) частину третю із статті 7 виключити.</p>
<p>Зазначені пропозиції комітет врахує відповідно до частини першої статті 116 Регламенту при доопрацюванні законопроекту до другого читання.</p>
<p>Комітет рекомендує Верховній Раді України за результатами розгляду у першому читанні прийняти за основу проект Закону України про Службу військового капеланства.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться два – за, два – проти, на виступи від депутатських фракцій та груп.</p>
<p>Тістик Ростислав Ярославович.</p>
<p></p>
<p>12:17:56</p>
<p>ТІСТИК Р.Я.</p>
<p>Дякую, шановний пане Голово.</p>
<p>Шановні народні депутати, у нас насправді є унікальний шанс підтримати дійсно правильний і хороший законопроект. Я не буду багато займати вашого часу, я коротко. Хочу підтримати і співавторів законопроекту, і сказати наступне.</p>
<p>Зміст та основа даного законопроекту побудована на засадах сучасного ідеологічного, духовного та морального зміцнення наших військовослужбовців. Варто зазначити, що прийняттям законопроекту ми переймаємо успішний досвід, понад 200-річний досвід Сполучених Штатів, Британії, Франції і інших країн. І, більше того, в складі формування більшості країн - членів НАТО присутня служба військового капеланства.</p>
<p>Я хочу наголосити, що даний законопроект передбачає заборону видачі зброї та боєприпасів військовим капеланам. Вони не можуть бути залучені до чергувань, до нарядів, до проведення службових розслідувань та інших не сумісних дій з їхніми посадовими обов'язками.</p>
<p>Важливо наголосити, що в процесі даного законопроекту були враховані інтереси усіх сторін, на які буде поширюватися дія майбутнього законопроекту. І були залучені абсолютно всі представники різних релігійних конфесій, військовослужбовці Державної прикордонної служби, Міноборони і інших, і у тому числі, наголошую, військових капеланів. Тому питання проекту закону обговорювали і на Всеукраїнській раді Церков.</p>
<p>І даний законопроект однозначно посилює визначені Конституцією права військових, зокрема і право на свободу, віросповідання та задоволення духовно-релігійних потреб наших захисників і членів їх родин.</p>
<p>Шановні колеги, прошу підтримати даний законопроект.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Наливайченко Валентин Олександрович.</p>
<p></p>
<p>12:19:44</p>
<p>НАЛИВАЙЧЕНКО В.О.</p>
<p>Валентин Наливайченко, фракція "Батьківщина". Шановний пане Голово, шановні пані та панове, шановні наші військовослужбовці! Час настав, вам повертають те, що по праву давно належить кожному, хто захищає Україну. Вам належить віра в те, що ви захищаєте життя - життя наше. І ця традиція пішла із Запорізької Січі. Так, переносна капличка йшла із запорожцями, йшла в бій, і священнослужитель був серед всіх, хто захищав Україну. І так тепер буде тут і зараз в нашій з вами країні.</p>
<p>Я закликаю всіх народних депутатів дати можливість, щоб Біблія, Тора, Коран були серед наших військових, і з ними, священними книгами, були капелани. І щоб ми не забороняли, а навпаки підтримували їхню діяльність, дали їм статус військовослужбовців, дали можливість пишатися кожному українському воїну, що мати і батько, які відрядили його у військо, разом з ним або з нею відродили віру в те, що ми переможемо. Слава Україні!</p>
<p></p>
<p>ГОЛОВУЮЧИЙ. Осадчук Андрій Петрович.</p>
<p></p>
<p>12:21:07</p>
<p>ОСАДЧУК А.П.</p>
<p>Будь ласка, Сергію Рахманіну слово.</p>
<p></p>
<p>ГОЛОВУЮЧИЙ. Рахманін Сергій Іванович.</p>
<p></p>
<p>12:21:17</p>
<p>РАХМАНІН С.І.</p>
<p>Шановні колеги, поява цього законопроекту – то промисел божий. Підтримати цей законопроект – це божа справа, незалежно від того, віруєте ви в Бога чи не віруєте і яку віру сповідуєте. Це законопроект, його ухвалення – це найменше, що ми можемо зробити, аби підтримати дуже мужніх і дуже світлих людей, які підтримують наших бійців на фронті.</p>
<p>Я щасливий і страшенно тішуся тим, що я особисто знаю багатьох з цих людей. У нас з вами тільки один варіант – підтримати цей законопроект. Я не хочу зайвих слів. Слава Україні!</p>
<p></p>
<p>ГОЛОВУЮЧИЙ. Герасимов Артур Володимирович.</p>
<p></p>
<p>12:22:02</p>
<p>ГЕРАСИМОВ А.В.</p>
<p>Прошу передати слово В'ятровичу Володимиру.</p>
<p></p>
<p>ГОЛОВУЮЧИЙ. В'ятрович Володимир Михайлович.</p>
<p></p>
<p>12:22:12</p>
<p>В’ЯТРОВИЧ В.М.</p>
<p>Доброго дня, шановні колеги! У нинішній війні російську армію може перемогти не пострадянська армія, яку ми успадкували в 1991 році, а лише по-справжньому українська армія, саме та, яка почала творитися в 2014 році. Українська армія із сучасним озброєнням, українська армія з сучасними технологіями і підходами. І водночас українська армія, яка опирається і розвиває українські військові традиції.</p>
<p>Однією з таких українських військових традицій є військове капеланство, яке було у збройних формуваннях українців часів Української революції 1917-1921 років, яке було в Українській повстанській армії.</p>
<p>Сьогодні ми вже чули, але я це повторю, що військове капеланство – це не тільки українська військова традиція, але й міжнародний досвід, зокрема досвід країн НАТО. Тому я дуже втішений, що цей законопроект розглядається сьогодні. І сподіваюся, що в цілому врешті буде ухвалений. Тому що ми знаємо, що цей законопроект розглядався і в попередньому парламенті. Я хочу подякувати тим нашим колегам, які працювали над цим проектом. Я втішений, що ми продовжували роботу над цим проектом, зокрема за участю представників різних українських церков. Сподіваюся, що врешті він буде ухвалений.</p>
<p>Відповідно наша фракція буде голосувати за цей проект за основу, але маємо зауваження, власне, до тієї редакції, яку пропонує комітет. Тому ще раз прошу підтримати цей проект за основу.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Бакунець Павло Андрійович. Після цього голосуємо. А, Рудик, і після цього голосуємо.</p>
<p></p>
<p>12:24:00</p>
<p>БАКУНЕЦЬ П.А.</p>
<p>Шановний пане Голово, шановний заступник міністра оборони, шановні народні депутати! Особливо звертаюся до наших героїв, захисників і захисниць. Нарешті настав цей важливий день, коли ми відродимо історичну справедливість, адже в наших українських збройних формуваннях повинен бути обов'язково і духовний лідер. І священнослужителі вже багато років, особливо в час війни з агресором, допомагають нашим захисникам і захисницям.</p>
<p>Тому сьогодні звертаюсь до вас, народні депутати: прошу підтримати і узаконити наших священнослужителів в Збройних Силах України. Слава нашим захисникам! Слава Україні!</p>
<p></p>
<p>ГОЛОВУЮЧИЙ. Рудик Сергій Ярославович.</p>
<p></p>
<p>12:24:55</p>
<p>РУДИК С.Я.</p>
<p>Шановні колеги, я тут в кулуарах почув про те, що даний законопроект містить ознаки порушення принципу відділення церкви від держави. А коли ці люди в 14-му році разом з військовими були на передовій, в 15-му, 16-му, 17-му, 18-му, 19-му, 20-му і в цьому році, це не порушує принцип? Тому однозначно всі ми голосуємо "за". Так, ця редакція містить певні питання, які треба доопрацювати до другого читання. Але ми мусимо дати людям, які відривають себе від родин, мають основні парафії десь в Західній, в Центральній, в Південній, в Східній Україні, все рівно їдуть на "передок" для того, щоб захищати душі наших військових.</p>
<p>Голосуємо "за", депутатська група "Партія "За майбутнє", і запрошуємо всіх колег приєднатись до цього голосування.</p>
<p></p>
<p>ГОЛОВУЮЧИЙ. Переходимо до голосування.</p>
<p>Ставлю на голосування пропозицію про прийняття за основу з пропозицією комітету щодо врахування запропонованих уточнень при підготовці до другого читання згідно з частиною першою статті 116 Регламенту Верховної Ради України проект Закону про Службу військового капеланства (реєстраційний номер 4626). Готові голосувати? Прошу підтримати та проголосувати.</p>
<p></p>
<p>12:26:45</p>
<p>За-299</p>
<p>Рішення прийнято.</p>
<p>Шановні колеги, 12:26, пропоную перейти до зачитування запитів. Але прохання не розходитись, 9 запитів на Президента, які потребують голосування.</p>
<p align=center></p>
<p align=center>Веде засідання заступник Голови Верховної Ради України КОНДРАТЮК О.К.</p>
<p></p>
<p>12:27:01</p>
<p>ГОЛОВУЮЧА. Дякую.</p>
<p>Доброго дня, шановні колеги! Отже, протягом пленарного тижня внесено 103 депутатські запити, з них: до Президента України – 6 запитів; до органів Верховної Ради – 2; до Кабінету Міністрів – 40; до керівників інших органів державної влади та органів місцевого самоврядування – 45; до керівників підприємств, установ і організацій, розташованих на території України, незалежно від їх підпорядкування і форм власності – 10. З минулих календарних тижнів неоголошеними залишились 105 депутатських запитів, з них до Президента – 3. Всього для оголошення внесено 208 депутатських запитів. Тому до Президента у нас зараз прийдеться голосувати 9 депутатських запитів.</p>
<p>Отже, шановні колеги, ставиться на відкрите поіменне голосування підтримка запиту Вячеслава Рубльова<a name=s1></a> до Президента України щодо присвоєння звання Герой України (посмертно) військовослужбовцю батальйону "Айдар", учаснику Революції Гідності, Хамраєву Рустаму Шонізовичу.</p>
<p>Прошу голосувати.</p>
<p></p>
<p>12:28:25</p>
<p>За-284</p>
<p>Ставиться на голосування рішення про направлення попередньо підтриманого депутатського запиту до Президента України.</p>
<p>Прошу голосувати.</p>
<p></p>
<p>12:28:52</p>
<p>За-287</p>
<p>Рішення прийнято.</p>
<p>Ставиться на відкрите поіменне голосування підтримка запиту групи народних депутатів (Бобровської, Костенка та інших. Всього 10 депутатів) до Президента України щодо погіршення умов продовольчого забезпечення військових частин Збройних Сил України Міністерством оборони України.</p>
<p>Прошу визначатись, колеги.</p>
<p></p>
<p>12:29:30</p>
<p>За-248</p>
<p>Ставиться на голосування рішення про направлення попередньо підтриманого депутатського запиту до Президента України. Прошу голосувати, шановні колеги.</p>
<p></p>
<p>12:29:54</p>
<p>За-241</p>
<p>Рішення прийнято.</p>
<p>Шановні колеги, ставиться на відкрите поіменне голосування підтримка запиту групи народних депутатів (Порошенка, Федини та інших. Всього 60 депутатів) до Президента України щодо присвоєння звання Героя України розвіднику 137 окремого батальйону морської піхоти, сержанту Журавлю Ярославу Васильовичу (посмертно). Прошу голосувати.</p>
<p></p>
<p>12:30:37</p>
<p>За-290</p>
<p>Рішення прийнято.</p>
<p>Ставиться на голосування рішення про направлення попередньо підтриманого депутатського до Президента України. Прошу голосувати .</p>
<p></p>
<p>12:31:01</p>
<p>За-292</p>
<p>Рішення прийнято.</p>
<p>Шановні колеги, ставиться на відкрите поіменне голосування підтримка запиту Олександра Сухова до Президента України щодо зобов'язання керівника Луганської обласної військово-цивільної адміністрації Гайдая С.В. виділити на завершення виконання робіт по об'єкту "капітальний ремонт приміщень терапевтичного корпусу Рубіжанської міської центральної лікарні Луганської області для розміщення відділення екстреної медичної допомоги хворим на гостру респіраторну хворобу COVID-19, спричиненої коронавірусом кошти субвенції з державного бюджету. Прошу визначатись.</p>
<p></p>
<p>12:31:56</p>
<p>За-166</p>
<p>Рішення прийнято.</p>
<p>Ставиться на голосування рішення про направлення попередньо підтриманого депутатського запиту до Президента України. Прошу голосувати.</p>
<p></p>
<p>12:32:19</p>
<p>За-168</p>
<p>Рішення не прийнято.</p>
<p>Наступний депутатський запит ставиться на відкрите поіменне голосування підтримка запиту Романа Каптєлова до Президента України щодо обмеження подачі питної води жителям Західного Донбасу Державним міжрайонним підприємством водопровідно-каналізаційного господарства "Дніпро-Західний Донбас". Прошу визначатися.</p>
<p></p>
<p>12:32:57</p>
<p>За-265</p>
<p>Рішення прийнято.</p>
<p>Ставиться на голосування рішення про направлення попередньо підтриманого депутатського запиту до Президента України. Прошу визначатися.</p>
<p></p>
<p>12:33:23</p>
<p>За-277</p>
<p>Рішення прийнято.</p>
<p>Ще один дуже важливий депутатський запит. Ставиться на відкрите поіменне голосування підтримка запиту Юлії Тимошенко до Президента України щодо захисту селян від свавілля рейдерів, злочинна діяльність яких координується посадовими особами органів державної влади. Прошу голосувати. Юлії Тимошенко.</p>
<p></p>
<p>12:33:59</p>
<p>За-145</p>
<p>Рішення не прийнято. Нема слів.</p>
<p>Ставиться на відкрите поіменне голосування підтримка запиту Соломії Бобровської до Президента України стосовно застосування спеціальних економічних та інших обмежувальних заходів (санкцій) щодо окремих іноземців, що становлять загрозу національній безпеці України.</p>
<p>Прошу голосувати.</p>
<p></p>
<p>12:34:38</p>
<p>За-233</p>
<p>Рішення прийнято.</p>
<p>Ставиться на голосування рішення про направлення попередньо підтриманого депутатського запиту до Президента України.</p>
<p>Прошу голосувати, народні депутати.</p>
<p></p>
<p>12:35:03</p>
<p>За-259</p>
<p>Рішення прийнято.</p>
<p>Ставиться на відкрите поіменне голосування підтримка запиту Оксани Савчук до Президента України стосовно вжиття заходів реагування з метою захисту прав працівників Українського державного конструкторсько-технологічного інституту транспорту АПК у місті Івано-Франківськ.</p>
<p>Прошу голосувати.</p>
<p></p>
<p>12:35:42</p>
<p>За-233</p>
<p>Рішення прийнято.</p>
<p>Ставиться на голосування рішення про направлення попередньо підтриманого депутатського запиту до Президента України.</p>
<p>Прошу голосувати.</p>
<p></p>
<p>12:36:06</p>
<p>За-232</p>
<p>Рішення прийнято.</p>
<p>Вітаю, пані Оксано.</p>
<p>Ставиться на відкрите поіменне голосування підтримка запиту групи народних депутатів (Королевської, Солода та інших. Всього 4 депутатів) до Президента України щодо виконання рішень Конституційного Суду України, якими поновлено порушені права громадян у сфері соціального захисту населення.</p>
<p>Прошу голосувати.</p>
<p></p>
<p>12:36:45</p>
<p>За-92</p>
<p>Рішення не прийнято.</p>
<p>Шановні колеги, ще один запит, який є вже депутатський, це не президентські запити.</p>
<p>Олени Кондратюк до Голови Служби безпеки України щодо перевірки та надання інформації про наявність у народного депутата України Андрія Аксьонова паспорта громадянина Російської Федерації. <i>(Оплески)</i></p>
<p>Це запит був не на Президента України, а просто депутатський запит. Але мені приємно, що ви його підтримали.</p>
<p>Дякую.</p>
<p>Шановні колеги, продовжую зачитувати запити.</p>
<p>Михайла Бондаря до Генерального прокурора щодо незаконного володіння об'єктами нерухомого майна, які належали ВАТ "Бродирембуд" на праві приватної власності.</p>
<p>Віктора М'ялика до Прем'єр-міністра України, Міністерства інфраструктури України, Державного агентства автомобільних доріг України, голови Рівненської обласної державної адміністрації щодо поточного середнього ремонту автомобільної дороги загального користування державного значення Т-18-17 Бережниця-Стенань-Деражне-Клеваль-/М-06/ на ділянці км 18 + 450 - 26 + 450.</p>
<p>Віктора М'ялика до Прем'єр-міністра України, Міністра освіти і науки України, голови Рівненської обласної державної адміністрації щодо фінансування реконструкції закладів освіти в Рівненській області.</p>
<p>Сергія Льовочкіна до Прем'єр-міністра України щодо негативних наслідків швидкого зростання цін на споживчому ринку.</p>
<p>Олександра Куницького до Міністерства інфраструктури України щодо проведення перевірки з питань додержання порядку виконання поставлених завдань центрами підготовки і дипломування моряків.</p>
<p>Тетяни Рябухи до міністра юстиції України про проведення перевірки діяльності відділу примусового виконання рішень Управління забезпечення примусового виконання рішень у Сумській області Північно-Східного міжрегіонального управління Міністерства юстиції (місто Суми).</p>
<p>Групи народних депутатів (Ткаченка, Шинкаренка та інших. Всього 4 депутатів) до Кабінету Міністрів України щодо недопущення закриття загальноосвітнього навчального закладу.</p>
<p>Оксани Савчук до міністра оборони України, Прем'єр-міністра України щодо вжиття заходів реагування з метою будівництва комплексу по переробці та утилізації твердих побутових відходів з системою очищення фільтрату у Івано-Франківській області.</p>
<p>Ростислава Тістика до міністра освіти і науки України щодо дефіциту коштів освітньої субвенції у Львівській області.</p>
<p>Олександра Ковальова до начальника Управління державної охорони України щодо приховування начальником управління Рудьом С.Л. інформації про притягнення його до адміністративної відповідальності за керування транспортним засобом у стані алкогольного сп'яніння.</p>
<p>Олександра Ковальова до Секретаря Ради національної безпеки і оборони України щодо рішення Ради національної безпеки і оборони "Про застосування персональних спеціальних економічних та інших обмежувальних заходів (санкцій)".</p>
<p>Олександра Ковальова до міністра юстиції України щодо підготовки кадрів для забезпечення охорони органів державної влади України та посадових осіб особами, які підпадають під дію Закону України "Про очищення влади".</p>
<p>Олександра Ковальова до Генерального прокурора щодо притягнення до кримінальної відповідальності начальника Управління державної охорони України за надання завідомо неправдивих відомостей у відповідь на депутатське звернення.</p>
<p>Олександра Ковальова до Генерального прокурора щодо внесення в ЄРДР факту незаконної видачі вогнепальної зброї начальником Управління державної охорони України на загальну суму 899 491 гривня.</p>
<p>Михайла Цимбалюка до Прем'єр-міністра України щодо недопущення закриття стаціонарних відділень Укрпошти в сільській місцевості.</p>
<p>Михайла Цимбалюка до Прем'єр-міністра України щодо оплати праці працівників, які зайняті на роботах з ліквідації гострої респіраторної хвороби COVID-19, спричиненої коронавірусом.</p>
<p>Ігоря Гузя до Прем'єр-міністра України щодо необхідності активізації процесу стосовно підписання Угоди між урядами України та Республіки Польща про відкриття міжнародного пункту пропуску "Адамчуки-Збереже".</p>
<p>Ігоря Гузя до Голови Верховної Ради України щодо необхідності зміни системи зарахування ПДФО до місцевих бюджетів, з метою встановлення справедливого принципу стосовно його розподілу.</p>
<p>Ігоря Гузя до міністра оборони України щодо необхідності передачі окремих земельних ділянок з державної власності в комунальну власність Володимир-Волинської міської територіальної громади.</p>
<p>Групи народних депутатів (Криворучкіної, Корявченкова, Захарченка) до голови Фонду державного майна України, голови Рахункової палати, Генерального директора державного промислового підприємства "Кривбаспромводопостачання" щодо окремих питань діяльності державного промислового підприємства "Кривбаспромводопостачання".</p>
<p>Олександра Сухова до Прем'єр-міністра України стосовно виконання вимог чинного законодавства в сфері екологічної та техногенної безпеки контролюючими органами та суб'єктами господарювання Луганської області.</p>
<p>Анатолія Костюха до міністра охорони здоров'я України щодо забезпечення дітей, що хворіють рідкісними (орфанними) захворюваннями, лікарськими засобами та харчовими продуктами для спеціального дієтичного споживання.</p>
<p>Групи народних депутатів (Костюха, Жупанина та інших. Всього 4 депутатів) до міністра освіти і науки України щодо внесення змін до норм харчування у закладах освіти.</p>
<p>Юлії Світличної до Національної комісії, що здійснює державне регулювання у сферах енергетики та комунальних послуг щодо відключення від газопостачання мешканців будинку №54 по вулиці Ломоносова у місті Лозова Харківської області.</p>
<p>Арсенія Пушкаренка та Тетяни Грищенко до Голови Національної поліції України щодо розслідування справи стосовно нападу на депутата Коростенської міської ради Житомирської області Недашківського Андрія Миколайовича та необхідності негайного вирішення ситуації, пов'язаної з проблеми ввозу сміття на територію Коростенської громади.</p>
<p>Олексія Ковальова до Херсонського міського голови щодо труднощів, які склались із виконанням положень Закону України № 1358-ІХ на місцевому рівні та неотриманням працівниками та фізичними особами-підприємцями відповідної допомоги.</p>
<p>Олексія Ковальова до Міністерства внутрішніх справ України, Офісу Генерального прокурора щодо незалежного здійснення розслідування провадження працівниками Дніпровського відділення поліції Херсонського ВП ГУНП в Херсонській області.</p>
<p>Групи народних депутатів (Ковальова, Федієнка та інших. Всього 11 депутатів) до Міністерства охорони здоров'я України, Херсонської обласної державної адміністрації, Офісу Президента України щодо можливих протиправних дій та/або бездіяльності голови Голопристанської об'єднаної територіальної громади Херсонської області Бабича Олександра Володимировича.</p>
<p>Наталії Піпи до міністра освіти і науки України щодо потреби в коштах на виплату заробітної плати працівникам закладів освіти Львівської області у 2021 році.</p>
<p>Наталії Піпи до голови Івано-Франківської обласної державної адміністрації щодо заборгованості з виплати заробітної плати педагогічним працівникам Долинської міської територіальної громади.</p>
<p>Артема Чорноморова до Міністерства енергетики України, Фонду державного майна України стосовно приватизації ДВАТ "Димитроввуглевантажтранс".</p>
<p>Геннадія Вацака до Прем'єр-міністра України, Міністерства охорони здоров'я України, тимчасово виконуючого обов'язки голови Національної служби здоров'я України щодо забезпечення прав дітей з орфанними захворюваннями на медичну допомогу і спеціальне харчування.</p>
<p>Геннадія Вацака до Прем'єр-міністра України, Міністерства закордонних справ України, Міністерства юстиції України, Міністерства охорони здоров'я України, Міністерства освіти і науки України, Державної прикордонної служби України щодо забезпечення прав громадян України на доступ до закладів освіти.</p>
<p>Групи народних депутатів (Кривошеєва, Лаби та інших. Всього 5 депутатів) до Генерального прокурора щодо відновлення досудового розслідування стосовно фальсифікації виборів народних депутатів України в одномандатному виборчому окрузі № 69 на позачергових виборах народних депутатів України 21 липня 2019 року.</p>
<p>Групи народних депутатів (Лозинського, Герасимова та інших) до Київського міського голови щодо реалізації заходів вшанування пам'яті борців за незалежність України.</p>
<p>Групи народних депутатів (Лозинського, Герасимова та інших) до Костянтинівського міського голови щодо запобігання тиску на начальника управління освіти міста Костянтинівка.</p>
<p>Богдана Торохтія до Міністерства розвитку економіки, торгівлі та сільського господарства України, Акціонерного товариства "Державна продовольчо-зернова корпорація України" стосовно отримання послуг страхування АТ "Державна продовольчо-зернова корпорація України".</p>
<p>Богдана Торохтія до Міністерства розвитку економіки, торгівлі, сільського господарства України, Акціонерного товариства "Державна продовольчо-зернова корпорація України" щодо окремих питань діяльності АТ "Державна продовольчо-зернова корпорація України".</p>
<p>Богдана Торохтія до Міністерства розвитку економіки, торгівлі, сільського господарства України, Акціонерного товариства "Державна продовольчо-зернова корпорація України" стосовно окремих питань діяльності АТ "Державна продовольчо-зернова корпорація України".</p>
<p>Богдана Торохтія до Міністерства розвитку економіки, торгівлі, сільського господарства України, Акціонерного товариства "Державна продовольчо-зернова корпорація України" щодо питань організаційної структури АТ "Державна продовольчо-зернова корпорація України".</p>
<p>Сергія Мінька до Прем'єр-міністра України щодо необхідності врегулювання питання здійснення місцевими органами соціального захисту обміну даними з електронними інформаційними ресурсами Державної податкової служби України та Пенсійного фонду України.</p>
<p>Сергія Мінька до Прем'єр-міністра України стосовно відновлення конституційних прав дітей-сиріт та дітей, позбавлених батьківського піклування та осіб з їх числа щодо вільного розпорядження своєю власністю.</p>
<p>Сергія Демченка до Генерального прокурора щодо незаконного будівництва автозаправної станції у провулку Полігонний, 11, селище Дослідне Дніпровського району Дніпропетровської області.</p>
<p>Сергія Демченка до Генерального прокурора щодо незаконного видобутку граніту у селі Волоське Дніпровського району Дніпропетровської області.</p>
<p>Сергія Демченка до Генерального прокурора щодо незаконної реєстрації прав на автозаправний комплекс по вулиці Сухомлинського, 70-Ч у селищі міського типу Слобожанське Дніпровського району Дніпропетровської області.</p>
<p>Олексія Жмеренецького до Державної податкової служби України щодо виторгів програмних реєстраторів розрахункових операцій.</p>
<p>Олексія Жмеренецького до Голови Державної служби спеціального захисту та зв'язку інформації України щодо захисту державного інформаційного ресурсу.</p>
<p>Групи народних депутатів (Стернійчука, Іванісова) до міністра внутрішніх справ України щодо незаконних дій та бездіяльність правоохоронних органів.</p>
<p>Антона Кіссе до Прем'єр-міністра України щодо передачі земельних ділянок сільськогосподарського призначення державної власності до комунальної власності Бородінської селищної ради Болградського району Одеської області.</p>
<p>Сергія Льовочкіна до Прем'єр-міністра України щодо необхідності посилення соціального захисту громадян, постраждалих від наслідків аварії на ЧАЕС.</p>
<p>Групи народних депутатів (Геращенко, Фріз та інших) до Прем'єр-міністра України щодо надання роз'яснень стосовно результатів запиту Державної аудиторської служби України видатків із Фонду боротьби з гострою респіраторною хворобою COVID-19, спричиненої коронавірусом SARS-CoV-2, та її наслідками.</p>
<p>Групи народних депутатів (Геращенко, Іонової, Фріз) до Директора Національного антикорупційного бюро України щодо перевірки інформації Державної аудиторської служби України про результати захисту... аудиту видатків із Фонду боротьби з гострою респіраторною хворобою COVID-19, спричиненої коронавірусом, та її наслідками на предмет вчинення посадовими особами Кабінету Міністрів України кримінальних корупційних правопорушень.</p>
<p>Групи народних депутатів (Геращенко, Климпуш-Цинцадзе та інших) до Прем'єр-міністра України щодо реалізації в рамках Національної програми "Велике будівництво" проекту з будівництва нової лінії каналізаційних очисних споруд продуктивністю 50 тисяч метрів кубічних на добу у місті Ужгород Закарпатської області.</p>
<p>Групи народних депутатів (Геращенко, Фріз та інших) до міністра соціальної політики України, Міністерства охорони здоров'я України щодо вжиття невідкладних заходів із вирішення актуальних проблем медичних та інших працівників, задіяних у подоланні наслідків гострої респіраторної хвороби COVID-19, спричиненої коронавірусом SARS-CoV-2.</p>
<p>Богдана Кицака до міністра молоді та спорту України щодо будівництва спортивного комплексу на території Гришковецької громади Житомирської області.</p>
<p>Богдана Кицака до міністра оборони України щодо капітального ремонту даху спортивного комплексу військової частини А3091.</p>
<p>Богдана Кицака до Міністерства розвитку економіки, торгівлі та сільського господарства України, Голови Фонду державного майна України щодо передачі об'єктів ДП "Коростишівський спиртовий комбінат" у власність Андрушівської територіальної громади Житомирської області.</p>
<p>Богдана Кицака до Віце-прем'єр-міністра - Міністра цифрової трансформації України щодо створення "Центр ДІЯ" в Райгородоцькій громаді Житомирської області.</p>
<p>Анни Скороход до Миронівського міського голови щодо виділення земельної ділянки учаснику бойових дій Григорію Сукачу.</p>
<p>Олега Кулініча до Міністерства охорони здоров'я України, тимчасово виконуючого обов'язки Голови Національної служби здоров'я України щодо сприяння у вирішенні питань стосовно невідкладного укладення договорів Національною службою здоров'я України з комунальним некомерційним підприємством "Зіньківська міська центральна лікарня" на пакети послуг за програмою медичних гарантій 2021 року.</p>
<p>Петра Павловського до Прем'єр-міністра України щодо неналежного розгляду депутатського запиту стосовно отримання інформації про землі сільськогосподарського призначення державної власності.</p>
<p>Олександра Гереги до Прем'єр-міністра України щодо врегулювання оподаткування комунальних підприємств.</p>
<p>Олександра Гереги до голови Хмельницької обласної державної адміністрації щодо фінансування поточного середнього ремонту автомобільної дороги Адамівка - Зіньків.</p>
<p>Софії Федини до Кабінету Міністрів України щодо виділення коштів з державного фонду регіонального розвитку для продовження та завершення будівництва ЗОШ І-ІІ ступенів в селі Шупарка, Чортківського району Тернопільської області.</p>
<p>Ігоря Гузя до Прем'єр-міністра України щодо необхідності виплати заборгованості по заробітній платі працівникам ВП "Волиньвантажтранс".</p>
<p>Ігоря Гузя до Голови Верховної Ради України щодо необхідності відкликання чи направлення на доопрацювання законопроекту №5371, котрий значно обмежує права найманих працівників.</p>
<p>Ігоря Гузя до міністра освіти і науки України, голови Волинської обласної ради щодо проблеми недофінансування сфери професійно-технічної освіти Волинської області.</p>
<p>Антона Яценка до начальника Уманського міськрайонного управління Головного управління Держпродспоживслужби в Черкаській області щодо надання інформації з приводу дотримання санітарного законодавства приватним закладом дошкільної та загальної середньої освіти "Українська дитяча академія" та приватним закладом "Український аграрний ліцей".</p>
<p>Антона Яценка до директора приватного закладу дошкільної та загальної середньої освіти "Українська дитяча академія" щодо надання інформації з приводу дотримання санітарного законодавства здійснення освітньої діяльності і дотримання вимог ліцензійних умов на провадження освітньої діяльності приватним закладом дошкільної та загальної середньої освіти "Українська дитяча академія".</p>
<p>Антона Яценка до директора приватного закладу "Український аграрний ліцей" щодо надання інформації з приводу дотримання санітарного законодавства здійснення освітньої діяльності і дотримання вимог ліцензійних умов на провадження освітньої діяльності приватним закладом "Український аграрний ліцей".</p>
<p>Групи народних депутатів (Пушкаренка, Костюка) до Прем'єр-міністра України щодо необхідності перегляду питання віднесення земель Народицької територіальної громади Житомирської області до радіоактивно забруднених, вирішення питань виділення додаткового фінансування на пільгове медичне обслуговування та на погашення заборгованості за втрачене майно громадянам, які постраждали від Чорнобильської катастрофи.</p>
<p>Групи народних депутатів (Королевської, Солода) до Прем'єр-міністра України щодо погашення заборгованості з виплати заробітної плати працівникам Державного підприємства "Селидіввугілля" та створення умов для державної підтримки вугледобувних підприємств.</p>
<p>Сергія Дунаєва до Голови Рахункової палати про проведення позапланового фінансового аудиту використання коштів державного бюджету, виділених в 20-му році та січні-квітні 21-го року Луганській обласній військово-цивільній адміністрації, Лисичанській міській військово-цивільній адміністрації та Сєвєродонецькій міській військово-цивільній адміністрації.</p>
<p>Олега Кулініча до Голови Національної комісії, що здійснює державне регулювання у сферах енергетики та комунальних послуг щодо можливості запровадження мораторію на підвищення тарифів на житлово-комунальні послуги до закінчення карантину та перегляду тарифів з 1 травня 21-го року.</p>
<p>Романа Каптєлова до Генерального прокурора щодо проведення перевірки діяльності Державного міжрайонного підприємства водопровідно-каналізаційного господарства "Дніпро-Західний Донбас".</p>
<p>Групи народних депутатів (Василевської-Смаглюк, Качури, Плачкової) до міністра внутрішніх справ України щодо розслідування вбивства українського дослідника Голокосту.</p>
<p>Анатолія Костюха до виконуючого обов'язки генерального директора Акціонерного товариства "Харківобленерго, Голови правління Акціонерного товариства "Чернігівобленерго", Голови правління Акціонерного товариства "Полтаваобленерго", Голови правління Акціонерного товариства "Сумиобленерго" щодо процедури приєднання нових абонентів до електричних мереж.</p>
<p>Дмитра Костюка до голови Житомирської обласної ради, голови Житомирської обласної державної адміністрації щодо реконструкції та розширення площі літературно-меморіального музею Лесі Українки в місті Новограді-Волинському Житомирської області.</p>
<p>Сергія Нагорняка до Черкаської обласної державної адміністрації щодо дієвості заходів зі сторони Черкаської обласної державної адміністрації по погашенню заборгованості із виплати зарплати на підприємствах, установах та організаціях області.</p>
<p>Анатолія Костюха до Голови Національної комісії, що здійснює державне регулювання у сферах енергетики та комунальних послуг щодо порушення обласним комунальним підприємством "Миколаївоблтеплоенерго" ліцензійних умов провадження господарської діяльності з транспортування теплової енергії.</p>
<p>Сергія Нагорняка до Фонду державного майна України, Приватного акціонерного товариства "Українська енергозберігаюча сервісна компанія" ("УкрЕСКО") щодо безоплатної передачі у державну власність пакета акцій ПАТ "Черкасиобленерго", що належить ПрАТ "УкрЕСКО".</p>
<p>Групи народних депутатів (Криворучкіної, Корявченкова, Захарченка) до Міністерства охорони здоров'я України щодо забезпечення реалізації права громадян на медичну допомогу.</p>
<p>Групи народних депутатів (Криворучкіної, Корявченкова, Захарченка) до Голови Державної аудиторської служби України щодо забезпечення контролю за ефективним використанням бюджетних коштів.</p>
<p>Ірини Констанкевич до Прем'єр-міністра України щодо недоотримання соціально-економічної компенсації ризику населення, яке проживає на території зони спостереження.</p>
<p>Будь ласка, пане Голово.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>12:56:16</p>
<p>ГОЛОВУЮЧИЙ. Шановні колеги, надійшла ще одна заява про перерву з заміною на виступ. Крулько Іван Іванович. Один виступає, шановні колеги.</p>
<p></p>
<p>12:56:33</p>
<p>КРУЛЬКО І.І.</p>
<p>Голові Верховної Ради України Разумкову Дмитру Олександровичу. Заява.</p>
<p>У зв'язку з відсутністю рішення фракції ВО "Батьківщина" щодо голосування за рішення про призначення міністра інфраструктури України просимо вважати наші голоси "утрималися". Народні депутати України: Євтушок, Пузійчук, Мейдич, Дубіль, Крулько.</p>
<p></p>
<p>12:56:59</p>
<p>ГОЛОВУЮЧИЙ. Дякую, шановні колеги.</p>
<p>Пленарне засідання Верховної Ради оголошую закритим.</p>
<p></p>
