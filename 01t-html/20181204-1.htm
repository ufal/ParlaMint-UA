Стенограма пленарного засідання
04 грудня 2018
&nbsp;
<p align=center>ЗАСІДАННЯ ТРИДЦЯТЬ ВОСЬМЕ</p>
<p align=center>Сесійний зал Верховної Ради України</p>
<p align=center>04 грудня 2018 року, 16 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>16:03:40</p>
<p>ГОЛОВУЮЧИЙ. Я прошу заходити в зал, приготуватися до реєстрації. Запросіть депутатів в зал.</p>
<p>Отже, колеги, прошу зареєструватися і взяти участь в реєстрації. Включіть систему реєстрації.</p>
<p>&nbsp;</p>
<p>16:04:48</p>
<p>Зареєстровано 348 народних депутатів. Вечірнє пленарне засідання Верховної Ради України оголошую відкритим.</p>
<p>Перш за все, хочу зачитати оголошення.</p>
<p>Згідно з поданою заявою та відповідно до частини третьої статті 60 Регламенту Верховної Ради України повідомляю про&nbsp; входження народного депутата України Куренного Володимира Костянтиновича до складу депутатської фракції партії "Блок Петра Порошенка" у Верховній Раді України восьмого скликання. Привітаємо нашого колегу. <i>(Оплески)</i></p>
<p>І хочу вам нагадати короткий перебіг подій нашого ранкового засідання. Ми розглянули чотири закони з блоку питань захисту осіб з інвалідністю: один закон був прийнятий в цілому, два закони були прийняті за основу, і ми перейшли до&nbsp; розгляду&nbsp; проекту Закону про внесення змін до Закону України "Про забезпечення санітарного та епідемічного благополуччя населення" (8464). До обіду ми заслухали доповідь, також виступи від фракцій. Зараз ми розпочнемо обговорення від народних депутатів і після того перейдемо до прийняття рішення. Тому я переконливо прошу всіх голів фракцій, щоб о 16:20 була максимальна мобілізація в залі, коли ми перейдемо до прийняття рішення і завершимо обговорення.</p>
<p>Зараз ми продовжуємо обговорення. І я прошу народних депутатів, які мають намір взяти в обговоренні проекту Закону 8464, провести запис і записатися на виступ. 15 хвилин – час для обговорення, будь ласка.</p>
<p>Мельничук Сергій Петрович.</p>
<p>&nbsp;</p>
<p>16:07:18</p>
<p>МЕЛЬНИЧУК С.П.</p>
<p>Добрий день, шановні громадяни України, шановні колеги, головуючий. Даний законопроект необхідно приймати. Те, що було зроблено: і ліквідовано санстанції, і був ліквідований головний санітарний лікар, ми фактично перекреслили одну корупційну схему, але не зробили діючої системи, не перерозподілили по інших відомствах обов'язки санстанцій. Тому даний законодавчий акт, який був розроблений в комітеті от, є тим, який саме розставляє всі крапки над "і", і в самих законах, і у відомствах робить відповідні функціонали для того, щоб працювала система.</p>
<p>Наведу один з прикладів, що робиться наразі з ліками, які поступають в Україну. Останній кричущий випадок – це через дипломатичну пошту поступають ліки, які фактично незрозуміло чи витримали вони температурний режим, а потім ці вакцини або ліки вживають люди і невідомо, що з цими людьми далі коїться: чи підуть ці ліки їм на користь, чи буде пацієнту ще гірше. Тому даним законодавчим актом саме ми втручаємося в те, наводимо порядок у системі.</p>
<p>Основне, да, ми основні функції передаємо Міністерству охорони здоров'я, і що нам потрібно ще зробити? Нам потрібно прибрати звідти виконуючого обов'язки. Я не про те, нам в першу чергу потрібно фахівця-міністра, який працював в галузі, який працював по своїй спеціальності, який буде виконувати свої обов'язки на благо української нації. Тому що це безпека країни, і Міністерство охорони здоров'я має відповідати за свої дії, а не виконуючий обов'язки, який завтра збере чемодани з награбованим і втече за кордон.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Наступний виступ Мусія, але хочу відразу повідомити, що наступний – Констанкевич передає слово для виступу Мусію, і тому відразу включіть 6 хвилин для виступу. Будь ласка.</p>
<p>&nbsp;</p>
<p>16:10:11</p>
<p>МУСІЙ О.С.</p>
<p>Дякую.</p>
<p>Шановні народні депутати, Олег Мусій, 124 мажоритарний виборчий округ, Сокальщина, Червоноград. Насправді, дуже б хотілося, щоб через 15 хвилин ця зала все-таки була би як мінімум 226 голосів, які необхідні для прийняття вказаного законопроекту.</p>
<p>Нова редакція закону про санепідблагополуччя – це один із тих абсолютно фундаментальних законів, які давно очікує не тільки українська система охорони здоров'я, не тільки адекватні медики, які залишилися ще в системі охорони здоров'я, а й все українське суспільство. Він, вказаний законопроект, базується і ґрунтується на, перш за все, на нашому устремлінні до євроасоціації і євроінтеграції. Він повністю комплементарний з Угодою про євроасоціацію і побудовою громадського здоров'я. Це цієї системи, за якою вже понад 30 років після, так званої, системи Семашка, після інших медичних систем живе світ, який в основу життєдіяльності людини ставить саме збереження здоров'я і збереження життя. І в цьому розумінні санітарне і епідеміологічне благополуччя і благополуччя кожного з нас, наших родин, наших дітей в школі, нашого довкілля, небезпечних ризиків, з якими стикається людство, від атомних електростанцій до водогонів, від ризиків, з якими стикаються наші діти, які хворіють інфекційними захворюваннями. А це щеплення, які необхідно робити. Нарешті оця редакція повністю враховує всі сучасні наукові європейські досягнення, про які так люблять дуже говорити уряд і Міністерство охорони здоров'я, а насправді нічого не роблять.</p>
<p>Саме тому, кращі наукові фахівці і кращі наукові школи, які в Україні ще залишилися, а це Інститут, очолюваний… токсикології, очолюваний професором Проданчуком, долучилися до адаптації європейського законодавства і до заповнення отієї вакханалії і хаосу, який наступив після абсолютно необдуманої і необґрунтованої нічим тотальної ліквідації санепідслужби.</p>
<p>Багато тут я чув запитань, особливо від фракції "Батьківщина", про те, що створюється новий державний орган, який буде там санепідстанцією. Насправді це абсолютно не відповідає дійсності.</p>
<p>Ми лібералізуємо, умовно кажучи, виробництво від харчових продуктів до всіх засобів, які оточують людину. А це і технічні засоби, це і будівництво, це і сфера життя, це і сфера дозвілля. Абсолютно, абсолютно всі сфери, з якими ми стикаємося, він врегульовує в розумінні покладання відповідальності обов'язкової на виробника чи на надавача послуг. І якраз в цьому є сучасна передова світова тенденція і сучасні європейські, так би мовити, устремління, євроасоціація, яка буде здійснена насправді і в реалії.</p>
<p>Дуже дивує мене під час прийняття такого доленосного, можна сказати, законопроекту позиція Міністерства охорони здоров'я і позиція уряду. Подивіться на ложу уряду. Коли потрібно, то хоча б формально там знаходиться представник Міністерства охорони здоров'я, який має реалізовувати далі державну політику у сфері епідеміології, хоча б там грається в гаджетах. На сьогодні немає жодного представника Міністерства охорони здоров'я. І ви знаєте, сьогодні на Комітеті з питань охорони здоров'я ми розглядали відтермінування і перенесення на рік двох законопроектів, про які дуже багато нам розказує уряд, дуже багато розказують фракції, які вважають себе реформаторськими. Коли ми приймаємо вказані законопроекти, що нарешті хоч щось буде змінено, буде зроблена велика реформа, так ось ці великі реформатори дореформувалися до того, що ні уряд, ні Міністерство охорони здоров'я не розробили жодного підзаконного акту. Як таке може бути? І ніхто не несе за це жодної відповідальності. Тому, безумовно, для реалізації Закону про санепідблагополуччя нам обов'язково необхідна відповідальна особа на посаді міністра охорони здоров'я України. І це, можна сказати, такі комплексні і взаємопов'язані речі.</p>
<p>Тому закликаю усіх зателефонувати своїм друзям і запросити їх до зали, як це робить наш дуже часто головуючий на засіданні, тому що до другого читання всі ці невеличкі нюанси, які бувають завжди при написанні того чи іншого законопроекту, і ті побоювання, що знову створиться якийсь монстр, який неможливо буде контролювати, вони можуть бути нівельовані практично до нуля. Щиро вірю, що ці фундаментальні напрацювання протягом останніх 3-5 років з професіоналів у сфері санепідблагополуччя, а також нашого комітету, де більшість членів комітету є співавторами вказаного законопроекту, знайдуть сьогодні своє позитивне рішення у цій залі.</p>
<p>Дякую всім. І з щирою надією, що ми підтримаємо абсолютно необхідний нам усім і нашим людям Закон про санепідблагополуччя, який врегулює нарешті <a name=Temp></a>те, що давно разрушено в нашій державі.</p>
<p>Дякую всім. Слава Україні!</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>16:16:02</p>
<p>ГОЛОВУЮЧИЙ. Дякую.</p>
<p>Будь ласка, до слова запрошується народний депутата Бублик. Будь ласка, передає він слово народному депутату Юрію Левченко.</p>
<p>&nbsp;</p>
<p>16:16:07</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. От, зараз Верховна Рада при розгляді цього законопроекту намагається, ну, принаймні робить вигляд, що намагається виправити ті жахливі помилки, які були зроблені цим же скликанням, цією ж Верховною Радою і попереднім так само в плані знищення держави як такої.</p>
<p>От з кожним днем українці все більше і більше відчувають, що немає, власне кажучи, до кого звернутися, коли відбувається якійсь певний беспредел, немає відчуття влади як такої. Влада, держава, власне кажучи, зникає як така – державна влада. І от рішення, яке було прийнято абсолютно маячливе, дурнувате рішення, – знищити, скасувати санепідемстанцію, було одним з тих рішень, які, власне кажучи, створюють такі відчуття у людей.</p>
<p>От, логіка про те, що якщо орган певний бере побори, якщо певний орган є корупційний, давайте ми цей орган скасуємо просто незалежно від того чи орган, в принципі, має корисні функції чи не корисні функції – це абсурдна логіка. Очевидно, що санепідемстанція мала корисні функції. Очевидно, що те, чим вона займалася, було потрібно і є потрібно суспільству. Очевидно, що ті речі, коли деякі, так звані, реформатори-неоліберали в уряді розповідають про те, що українська економіка дуже зарегульована і розповідають про західний досвід, це є абсолютна повна брехня, тому що західноєвропейські країни, зокрема більшість країн в Європейському Союзі, мають набагато більшу державну регуляцію ніж, навіть, сьогодні має Україна, мають набагато більше державних контролюючих, перевіряючих органів. От тільки різниця в чому? Ці контролюючі, перевіряючі органи в Західній Європі працюють, власне кажучи, на суспільство, бо ними керують не корумповані чиновники, а ними керують чесні державні службовці, які думають про інтереси суспільства. А у нас, натомість, більшість контролюючих, перевіряючих органів, ними керують справді корумповані особистості, які замість того, щоб перевіряти порушників, навпаки, працюють на порушників. І оця логіка санепідемстанції була абсурдна. Замість того, щоб ставити нормальних керівників, замість того, щоб прибирати корупцію, вирішили скасувати орган взагалі. Давайте ми його скасуємо.&nbsp;&nbsp;&nbsp;&nbsp;</p>
<p>Ну, вибачте, за такою логікою у нас суди корупційні. Давайте тоді скасуємо всі суди. Для чого нам судова система? Давайте анархія буде, суди ж корупційні! Або поліція. Корупційна поліція, так? Давайте зробимо приватну поліцію. Ну, правда, ви і так це робите, по суті де-факто, приватну поліцію, але ви хочете ще де-юре таке зробити.</p>
<p>Так от цей законопроект, на жаль, він хоча робить певні кроки, щоб цю проблему вирішити, певні маленькі кроки, але він все одно лишає ключовий маразм оцього неолібералізму. Не має бути декларативних принципів в санепідемсистемі, має бути дозвільний принцип, а не декларативний принцип. Так як це є, власне кажучи, є в більшості країн Західної Європи. Припиняйте цю гру в дикий ринок! Припиняйте гру в дикий ринок. Більшість розвинутих країн останні десятиліття відходять від дикого ринку, а ви навпаки Україну скочуєте в ці джунглі. Припиняйте!</p>
<p>&nbsp;</p>
<p>ГОЛОВУЮЧИЙ. Наступний виступ. Будь ласка, народний депутат Добродомов. Передає слово Богомолець. Будь ласка.</p>
<p>&nbsp;</p>
<p>16:19:37</p>
<p>БОГОМОЛЕЦЬ О.В.</p>
<p>Шановні колеги, шановні українці! Я хочу наголосити про те, що в цьому законі мова іде про безпеку кожного з вас, кожного з присутніх в цій залі, кожного з тих, хто живе в Україні, всіх наших дітей, всіх наших підприємств, всіх наших супермаркетів. Тому що саме санітарно-епідемічне благополуччя – це те, що вберігає державу від масових епідемій, від масових інфекційних хвороб, від отруєнь. І на сьогоднішній день Україна, на жаль, в цьому списку на самому верху, в топ-позиціях по Європі: що в захворюваності на кір, що по захворюваності на туберкульоз, на СНІД. Я ще раз хочу повернутись до того, що Міністерство охорони здоров'я на сьогоднішній день не спроможне виконати функцію ні реформування системи охорони здоров'я, а власне введення загальнообов'язкового державного медичного страхування. Реформа первинної ланки – це далеко не реформа, тому що у людей сьогодні немає доступу до високоякісної дороговартісної допомоги.</p>
<p>Люди сьогодні онкохворі, хворі на серцево-судинні хвороби, хворі на інфекційні захворювання, не мають доступу до лікування, у них немає грошей, а держава це не фінансує. Цей закон, який, я сподіваюсь, ви підтримаєте сьогодні за основу, цей закон не урегульовує, не зарегульовує систему. Він дозволяє створити механізми контролю за тим, що сьогодні в державі відбувається неконтрольовано.</p>
<p>І я абсолютно погоджуюся з колегою народним депутатом Левченком про те, що ні в якому разі не можна&nbsp; руйнувати ті органи, які виконують функції, тільки якщо там всередині є корупція. І те, що було зроблено, було зроблено хибно, було зроблено з величезною небезпекою до українців.</p>
<p>Тому прошу вас підтримати даний законопроект за основу. Всі ваші пропозиції, зауваження, всі побажання наших експертів, профільних міністерств, які, я сподіваюсь, будуть долучені до роботи, будуть враховані для підготовки цього законопроекту&nbsp; до другого читання.</p>
<p>І ще раз хочу наголосити, що сьогодні в Україні рівень ризику щодо виникнення епідемії надзвичайно високий. І сьогодні міністерство має&nbsp; кричати криком не про епідемію кору, а має кричати про те, що якщо у нас виникне епідемія дифтерії або поліомієліту, ми отримаємо сотні, тисячі людей і дітей, які загинуть саме тому, що сьогодні не відбувається якісної роботи.</p>
<p>І наголошую, що втілення цього законопроекту в повній мірі буде лежати…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>БОГОМОЛЕЦЬ О.В. … що втілення і цього законопроекту, і законопроекту по трансплантації, і законопроекту про автономізацію лікувальних закладів, ту реформу, яку започаткував парламент, сьогодні Міністерством охорони здоров'я провалено. Але це не означає, що парламент не має виконувати свою функцію і робити ті закони, які будуть сприяти покращенню справедливості і безпеки українців.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, за 3 хвилини відбудеться голосування. Я дуже прошу&nbsp; повертатись до сесійної зали.</p>
<p>Останній виступ, будь ласка, Ігор Шурма, прошу вас. Колеги, повертайтеся до сесійної зали.</p>
<p>&nbsp;</p>
<p>16:23:24</p>
<p>ШУРМА І.М.</p>
<p>Ігор Шурма, "Опозиційний блок". Шановні колеги, от ми сьогодні є свідками того, до чого приводить руйнація системи. У свій час була не тільки зліквідована санепідслужба, була зруйнована система санепіднагляду за благополуччям нашого життя. Я вам наведу буквально свіжі приклади, до чого привела ця руйнація. От, зовсім недавно чуть не відбулася величезна трагедія, коли у Вишневому Київської області завалився дах у спортзалі загальноосвітньої школи. Ви думаєте це проблема будівельників? Можливо. Але, я думаю, що якби у свій час не була зліквідована санепідслужба і діяв попереджувальний нагляд, то всі проекти, напевно, погоджувалися фахівцями і, напевно, було б і зауваження до цього проекту.</p>
<p>Чи говорили б ми сьогодні про таку величезну кількість хворих і померлих на ботулізм? Це є прямий наслідок недотримання технологічних процесів сьогодні під час виробництва харчових продуктів. Чому так сталося? А тому, що зліквідували органи санепідслужби. Ми сьогодні повинні говорити, що відсутність епідеміології в складі санепідслужби має свої наслідки у вигляді епідемій.&nbsp; Ви ж подивіться, що відбувається в школі:&nbsp; ліквідовані лікарі дітей і підлітків, гігієни дітей і підлітків. До чого це привело? Що те, що сьогодні в школах відбувається, абсолютно не спостерігається ніким з тих, хто переживає за громадське здоров'я. Даний законопроект, він не вирішить цієї проблеми, він тільки допоможе хоч якось знизити і покращити цей нагляд.</p>
<p>Чи треба було у свій час займатися реорганізацією санепідслужби? Без сумніву. Чи вона потрібна була у такому вигляді? Напевно, що ні. Але ми повинні зрозуміти, що все робиться добре тоді, коли воно є на часі. Я вам наведу приклад, чи потрібна санепідслужба у певних моментах? Якщо існує п'ятизірковий готель і там є, існує ресторація, чи їм потрібен санепіднагляд? Абсолютно ні, бо, вони знають, що будь-яке порушення технологічного процесу, будь-яке харчове отруєння призведе до того, що цей готель ніколи не буде п'ятизірковий, і туди поважні люди, які витрачають великі гроші на проживання, вони не поїдуть. Це стосується будь-якої нашої сфери життя. І, на превеликий жаль, заклади охорони здоров'я сьогодні чекає така сама доля. Ми руйнуємо те, що маємо і не пропонуємо взамін нічого.</p>
<p>Міністерство охорони здоров'я, на превеликий жаль, лишень розводить руками. Пам'ятаєте дівчинку, яка була отруєна в таборі оздоровчому? Що казала т.в.о. міністра? "Все нормально, треба тільки трошки її підлікувати". Що говорили анестезіологи? "Біда велика", і дитина ця пішла з того світу, і ніхто не попросив вибачення у батьків, а все через що? Через те, що у функції санепіднагляду викинули в бік від медицини і це є абсолютною…</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>16:26:59</p>
<p>ГОЛОВУЮЧИЙ.&nbsp; 30 секунд.</p>
<p>&nbsp;</p>
<p>ШУРМА І.М. … і це є абсолютною помилкою. І за таких обставин, сьогодні як напівкрок ми вимушені йти на те, щоб проголосувати даний законопроект для того, щоб наше благополуччя, нашого населення, хоча би мало якийсь захід у вигляді тих функцій, які колись виконувала санепідслужба.</p>
<p>Дякую. Ми підтримуємо цей законопроект.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Отже, колеги, обговорення завершене від депутатів. І я прошу всіх заходити в зал, ми переходимо до прийняття рішення. Я звертаюсь зараз до голів фракцій, до фракцій, подивіться, кого немає в залі. Щойно із залу вийшло депутатів з десять.</p>
<p>Будь ласка,&nbsp; секретаріат Верховної Ради повідомте депутатам, що ми зараз переходимо до прийняття рішення. Зараз заключне слово голові комітету, і через три хвилини ми переходимо до голосування.</p>
<p>Я ще раз наполегливо звертаюсь до голів фракцій, змобілізувати фракції для голосування. Щоб потім не було нарікань, подивіться кого немає поруч, подзвоніть, покличте з кулуарів в зал.</p>
<p>Будь ласка,&nbsp; заходьте всі в зал, зараз заключне слово Олі Богомолець і переходимо до прийняття рішення. Будь ласка, три хвилини, Оля Богомолець.</p>
<p>&nbsp;</p>
<p>16:27:51</p>
<p>БОГОМОЛЕЦЬ О.В.</p>
<p>Шановні колеги! Окрім десятків тисяч дітей і дорослих, які хворіють на інфекційні хвороби, щорічно в Україні помирає 9-10 тисяч осіб від інфекційних хвороб. Все це ті хвороби, в більшості яких можна запобігти і можна вилікувати.</p>
<p>Голосуванням за цей законопроект ви дозволите створити в Україні<a name=_GoBack></a> систему справедливого&nbsp; контролю безпеки харчових&nbsp; продуктів, безпеки наших дітей у таборах відпочинку, в школах для того, щоб не виникало ризику, як я вже наголошувала, про існування промислового ботулізму. Це ганьба, що за роки незалежності вперше в Україні люди&nbsp; помирають від&nbsp; риби і м'яса, які вони купили в супермаркетах. Відсутність цього закону і відсутність регуляції системи санітарно-епідемічного благополуччя створює небезпеку для всіх українських&nbsp; громадян, для всіх ваших родин. Тому зараз звертаюсь до вас без будь-яких політичних вподобань, без будь-якої конкуренції внутрішньої і популізму підтримати даний законопроект за основу.</p>
<p>Комітет охорони здоров'я бере на себе зобов'язання максимально швидко доопрацювати законопроект з усіма зауваженнями, конкретизувати функції, які будуть покладені на виконавчу владу для того, щоб українці відчували захист від своєї влади, для того, щоб українці відчували, що парламент і всі народні депутати стоять на захисті їх інтересів.</p>
<p>І, врешті-решт, я&nbsp; дуже сподіваюсь, що Прем'єр-міністр перестане боятися і внесе на затвердження парламенту кандидатуру міністра охорони здоров'я, яка зможе, який зможе втілити всі законопроекти, які приймає парламент в життя. І, безперечно, продовженням реформування галузі охорони здоров'я має стати наше спільне з вами голосування за Закон про загальнообов'язкове державне медичне страхування, який&nbsp; дозволить систему&nbsp; охорони здоров'я зробити доступною, справедливою для всіх українських людей.</p>
<p>Тому звертаюсь до вас від імені Комітету охорони здоров'я, від народних депутатів, 21 народного депутата, від всіх політичних сил з&nbsp; проханням підтримати даний законопроект за основу.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, переходимо до прийняття&nbsp; рішення.</p>
<p>Колеги, я прошу всіх повернутися в зал. Зараз… (Андрію, поверніться, будь ласка) зараз буде… може&nbsp; бракувати буквально кілька голосів. Я прошу всіх зайти в зал і зайняти робочі місця.</p>
<p>Голови фракцій запросіть у зал всіх депутатів. Отже, колеги, з лож поверніться в зал. Будь ласка, Іра, поверніться в зал для голосування.</p>
<p>Ми переходимо до прийняття рішення. І я ставлю на голосування проект Закону про внесення змін до Закону України "Про забезпечення санітарного та епідемічного благополуччя населення" (№ 8464) за пропозицією комітету за основу.</p>
<p>Я прошу, колеги, підтримаємо наш комітет. Прошу всіх узяти участь&nbsp; у голосуванні і прошу підтримати 8464 за основу.</p>
<p>Голосуємо, колеги. Підтримуємо! Голосуємо.</p>
<p>&nbsp;</p>
<p>16:31:57</p>
<p>За-207</p>
<p>Не встигли, колеги. Запросіть в зал, колеги! Подивіться по фракціях, по кулуарах, хто в кулуарах, запросіть в зал.</p>
<p>Зараз я поставлю на повернення. 30 секунд, колеги, я прошу допомогти членів комітету і голів фракцій, подивитися, хто є в кулуарах, запросити в зал, і прошу, щоб&nbsp; ніхто не виходив із залу.</p>
<p>Зараз зачитаю по фракціях. Будь ласка, покажіть по фракціях: "Блок Петра Порошенка" – 79, "Народний фронт" – 46, "Опозиційний блок" – 19, "Самопоміч" – 11, Радикальна партія – 3, "Батьківщина" – 6, "Воля народу" – 1, "Партія "Відродження" – 11, позафракційні – 31.</p>
<p>Фактично є загальна підтримка закону всім залом, нам треба тільки змобілізуватися і брати участь у голосуванні.</p>
<p>Будь ласка, заходьте в зал, займайте робочі місця. Колеги, я поставлю спочатку на повернення, а потім знову за основу. За той час, будь ласка, займіть всі робочі місця. І, колеги, увага! Я ставлю перше голосування на&nbsp; повернення.</p>
<p>Отже, я прошу підтримати пропозицію повернутися до проекту Закону про внесення змін до Закону України "Про забезпечення санітарного та епідемічного благополуччя населення" (8464), і я прошу усіх уважно взяти участь в голосуванні. Прошу проголосувати і підтримати повернення. Голосуємо, колеги, прошу підтримати, голосуємо, підтримуємо. Голосуємо.</p>
<p>&nbsp;</p>
<p>16:33:56</p>
<p>За-208</p>
<p>Депутатів більше підійшло, прошу по фракціям показати в чому річ. Колеги, заходіть в зал, будь ласка, займайте робочі місця.</p>
<p>"Блок Петра Порошенка" – 82, "Народний фронт" – 49, "Опозиційний блок" – 16, "Самопоміч" – 12, Радикальна партія – 3, "Батьківщина" – 7, "Воля народу" – 3, "Відродження" – 8, позафракційні – 28.</p>
<p>Колеги, бракує велику кількість голосів. Я поставлю ще раз, якщо не буде підтримки – законопроект буде відхилений. Тому я зараз прошу і членів комітету максимально змобілізувати народних депутатів. Я прошу усіх зайняти робочі місця, усіх, хто є в залі. І голова комітету неодноразово дуже детально пояснила важливість цього законопроекту, він поза політикою, він поза дискусіями. Колеги, я прошу змобілізуватися, і я прошу підтримати.</p>
<p>І я ставлю на голосування пропозицію повернутися до проекту Закону 8464 і прошу усіх взяти участь в голосуванні. Колеги, прошу бути на робочих місцях і прошу проголосувати. Прошу підтримати за повернення, голосуємо, підтримуємо, голосуємо, колеги. Прошу підтримати, голосуємо.</p>
<p>&nbsp;</p>
<p>16:35:45</p>
<p>За-206</p>
<p>Голосів&nbsp; меншає, а не більшає.</p>
<p>А скажіть, колеги, якщо в комітет на доопрацювання, чи підтримаєте ви? Колеги, в комітет на доопрацювання підтримаєте? <i>(Шум у залі) </i>&nbsp;</p>
<p>Я даю в комітет. А ви підтримаєте – в комітет? <i>(Шум у залі) </i>&nbsp;Всі підтримують?&nbsp; Колеги, я зараз поставлю в комітет на доопрацювання. Але я прошу цю пропозицію підтримати усім залом.</p>
<p>Отже, колеги, займіть робочі місця. Щоб не був втрачений законопроект. Я прошу усіх бути на робочих місцях, і я ставлю на голосування пропозицію, щоб проект Закону про внесення змін до Закону України про забезпечення санітарного благополуччя населення (8464) направити в комітет на повторне перше читання.</p>
<p>Прошу проголосувати і прошу підтримати. Голосуємо. В комітет. Підтримаємо, колеги. Прошу проголосувати. Підтримаємо.</p>
<p>&nbsp;</p>
<p>16:37:05</p>
<p>За-216</p>
<p>Не встигли, я бачу. Утримались. Я ще&nbsp; раз поставлю, колеги.</p>
<p>А от тепер треба повернутися, і я поставлю – в комітет. Колеги, увага! Треба повернутися, і тоді я поставлю в комітет. Кілька голосів. Будьте на місцях, колеги, не виходьте.</p>
<p>Отже, я ставлю пропозицію повернутися до голосування за пропозицію направити проект Закону 8464 в комітет на доопрацювання.&nbsp; Перше голосування – повернення, потім я поставлю – в комітет. Прошу проголосувати. Прошу підтримати. Голосуємо, колеги. Голосуємо. Прошу усіх брати участь в голосуванні. Прошу підтримати. Голосуємо. Це компромісна&nbsp; позиція, підтримайте її.</p>
<p>&nbsp;</p>
<p>16:37:59</p>
<p>За-215</p>
<p>Нема.</p>
<p>І наступна, колеги, остання – це суб'єкту законодавчої ініціативи на доопрацювання. Я прошу всіх змобілізуватися і підтримати її, щоб закон не був відхилений.</p>
<p>Це не є прийняття закону, це є компромісна позиція.</p>
<p>Я прошу всіх підтримати в залі. Колеги, прошу змобілізуватись. І ставлю на голосування пропозицію, щоб проект Закону про внесення змін до Закону України про забезпечення санітарного благополуччя населення (8464) ми повернули суб'єкту законодавчої ініціативи на доопрацювання. Прошу проголосувати, прошу підтримати, колеги. Я прошу всіх взяти учать у голосуванні і прошу підтримати. Голосуємо! Підтримуємо, прошу проголосувати. Підтримуємо, голосуємо.</p>
<p>&nbsp;</p>
<p>16:39:06</p>
<p>За-224</p>
<p>2 голоси, 2 голоси. Займіть місця, колеги. Зайдіть в зал, будь ласка. Я ще раз хочу наголосити, це компромісна позиція. Я ще раз… колеги, не виходьте з залу, будь ласка. Ще раз – за повернення, а потім я поставлю - в комітет на доопрацювання. 2 голоси. Будь ласка, зайдіть у зал, не виходьте з залу. Спочатку - повернення, а потім - комітет. 2 голоси.</p>
<p>Перше, я ставлю пропозицію повернутись до проекту Закону 8464. Прошу проголосувати, прошу підтримати. Прошу підтримати, колеги, за повернення. Кожен голос, уважно і пильно голосуйте. Голосуймо! Підтримуємо, голосуємо.</p>
<p>&nbsp;</p>
<p>16:40:05</p>
<p>За-233</p>
<p>Повернулись, колеги.</p>
<p>Тепер я ставлю проект Закону 8464 в комітет на повторне перше читання. Прошу проголосувати і прошу підтримати. Голосуємо, колеги, підтримуємо, голосуємо. Це компромісна позиція, і всі разом підтримаємо її. Прошу підтримати.</p>
<p>&nbsp;</p>
<p>16:40:31</p>
<p>За-233</p>
<p>Рішення прийняте. Проект Закону 8464 повернутий в комітет на доопрацювання.</p>
<p>Колеги, наступне у нас стоїть питання аграрної політики блок.</p>
<p>І першим стоїть питання для включення до порядку денного та прийняття рішення – це 9162 –&nbsp; проект Закону про основні засади державної аграрної політики та державної політики сільського розвитку.</p>
<p>Отже, 9162, включення в порядок денний сесії для прийняття рішення. Прошу проголосувати і прошу підтримати. Голосуємо, колеги, включення в порядок денний сесії для прийняття рішення. Прошу підтримати. Прошу проголосувати. Голосуємо. Прошу підтримати.</p>
<p>&nbsp;</p>
<p>16:41:28</p>
<p>За-178</p>
<p>Рішення не прийняте.</p>
<p>Колеги, голова аграрного комітету звернувся до мене з проханням, щоб ми перенесли блок аграрної політики, і я разом з тим хочу повідомити, що до нас вже надійшло і роздано по залу три постанови про скасування рішень Верховної Ради України.</p>
<p>Хочу вам нагадати, що ці постанови я маю право поставити на порядок денний сесії без включення в порядок денний сесії і без необхідного голосування. Це є три постанови: перша – проект Постанови 9260, проект Постанови про скасування рішення Верховної Ради України про прийняття в цілому як закону законопроекту про внесення змін до Податкового кодексу України та деяких інших законодавчих актів України щодо покращення адміністрування та перегляду ставок окремих податків і зборів, також 9000 і 7279-д. Три постанови, які ми повинні розглянути.</p>
<p>І я пропоную розпочати з першої, яка стосується законопроекту про Державний бюджет України на 2019 рік. І хочу нагадати, що я як Голова Верховної Ради України не маю права підписати бюджет, поки ці постанови не будуть розглянуті в сесійному залі Верховної Ради України.</p>
<p>Також нагадую, що постанови розглядаються за скороченою процедурою і за це не треба голосувати, це Регламентом передбачена форма.</p>
<p>І ми переходимо до розгляду проекту Постанови про скасування рішення Верховної Ради України від 23.11.2018 року про прийняття в цілому як закону законопроекту про Державний бюджет України на 2019 рік.</p>
<p>У нас є два доповідача. І я запрошу спочатку до доповіді Левченка, потім Капліна.</p>
<p>Отже, я запрошую до доповіді народного депутата України Левченка Юрія Володимировича, будь ласка.</p>
<p>&nbsp;</p>
<p>16:43:51</p>
<p>ЛЕВЧЕНКО Ю.В.</p>
<p>Левченко, "Свобода", 223-й округ, місто Київ. Цього року, цього року Верховна Рада України цього скликання опустилася ще нижче, ніж було раніше, наскільки це можливо, в бюджетній ночі, коли розглядала в ніч з 22 листопада на 23 листопада Державний бюджет України на 2019 рік. Раніше найгірша ситуація була в грудні 2014 року. Тоді ухвалювали Державний бюджет о 4-й ранку. Сьогодні ж, цього разу ухвалювали Державний бюджет о 6-й ранку. Ухвалювали з тотальним порушенням Закону України "Про Регламент Верховної Ради України". Ухвалювали під приводом того, що нібито, якщо в ту ніч не ухвалять, долар обвалиться, країна розвалиться, хтось там нападе і так далі, і так далі.</p>
<p>Що зараз ми бачимо? Два тижні майже пройшло з моменту ухвалення Державного бюджету – він не підписаний, чинності не набрав, але ніякої катастрофи не відбулося. Тобто вчергове українському народу збрехали з цих трибун, збрехали з президії для того, щоб це все ухвалювати вночі, для того, щоб люди не бачили правду про цей бюджет! Не бачили правду про те, що на поліційний апарат у час війни виділяється більше, ніж на Збройні Сили України! Щоб люди не бачили правду, що перед виборами Президенту України дають ручний мільярд, який він може направляти направо-наліво. Щоб не бачили про те, що у виконавчій владі збільшення відбувається більше, ніж збільшення для освіти і для медицини. Щоб люди всього цього не бачили.</p>
<p>В тотальне порушення Регламенту Верховної Ради України порушена 157 стаття, порушено правило і Конституція України про особисте голосування! Тут тотально кнопкодавили.</p>
<p>Зачитували з папірця незаконно в останній момент видатки на мільярди гривень. І от це все вночі голосувала ця Верховна Рада України. Тому будь-який нормальний народний депутат… Прошу дати зараз 10 секунд, 10 секунд закінчити. Будь-який нормальний народний депутат…</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>16:46:25</p>
<p>ГОЛОВУЮЧИЙ. Будь ласка, 15 секунд завершити.</p>
<p>&nbsp;</p>
<p>ЛЕВЧЕНКО Ю.В. Будь-який нормальний народний депутат, якщо він чесний перед собою і, насамперед, перед своїми виборцями, зараз має проголосувати за скасування того незаконного голосування, бо воно було абсолютно незаконне, несправедливе і проти інтересів народу України.</p>
<p>&nbsp;</p>
<p>ГОЛОВУЮЧИЙ. Будь ласка, до слова запрошується автор альтернативної постанови народний депутат Сергій Каплін. Будь ласка, пане Сергію.</p>
<p>&nbsp;</p>
<p>16:46:35</p>
<p>КАПЛІН С.М.</p>
<p>Я б хотів передусім звернутися не до народних депутатів, не до політиків, не до урядовців, відсутніх, коли розглядається стратегічний для національної економіки документ, а до простих українців.</p>
<p>Шановні співвітчизники, у цю ніч Верховна Рада України скотилась до того, що вголос продиктувала приблизно третину бюджету, десятки мільярдів гривень були розподілені цієї ночі фактично у ручному режимі. І більшість народних депутатів, які представляють олігархічні клани, які купили собі партії, а потім завели фракції у Верховну Раду України, проголосували цей бюджет. Я стверджую – цей бюджет є антисоціальним! Я стверджую – він містить недопустимі соціальні стандарти для простих українців: низьку заробітну плату, найнижчу в Європі, в усьому світі, найнижчі пенсії, найнижчу соціальну допомогу, урізаний медичний бюджет, бюджет, який пов'язаний із захистом простих пересічних українців. Цей бюджет нищить село! Цей бюджет не створює нових робочих місць! І нарешті – цей бюджет далі узаконює грабіжницькі тарифи для простих людей!</p>
<p>Ми зверталися з колегою Сугоняко: зробіть справжню революційну реформу – приберіть ренту, яка потім перекладається на собівартість послуг і продукції, а потім на ціну, яку платять прості українці. Приберіть грабіжницький ПДВ, який ви ділите потім бюджетної ночі, розподіляючи між олігархічними кланами. Приберіть "прокладки" у вигляді УГД і "Нафтогазу", які виписують собі багатомільярдні –&nbsp; не мільйонні! – мільярдні премії. І ви отримаєте ціну, я стверджую, у 4 рази нижчу, ніж зараз, на газ. Прості українці заслужили. Їм Господь Бог дав право і можливість користуватися льготною ціною, таке випадає не кожній країні. Ви, олігархічна сволота, представлена тут у вигляді фракцій відбираєте це у простих людей, вивертаєте їх кишені, не дозволяєте їм дихнути 27 років.</p>
<p>&nbsp;</p>
<p>ГОЛОВУЮЧИЙ. Будь ласка, 15 секунд. Тільки прохання не кричати, всьому залу і доповідачу, не кричіть, ну, будь ласка. 15 секунд. 15 секунд.</p>
<p>&nbsp;</p>
<p>КАПЛІН С.М. Але ви, прості співвітчизники, маєте знати, що уже в наступному парламенті буде політична сила, яка на смерть стоятиме за вашу зарплату, за вашу пенсію, за право на субсидії і яка дасть простим українцям в 4 рази дешевший газ і…</p>
<p>&nbsp;</p>
<p>ГОЛОВУЮЧИЙ. Дякуємо за доповідь.</p>
<p>І до співдоповіді запрошується перший заступник голови Комітету з питань Регламенту, організації роботи Верховної Ради України Павло Пинзеник. Павло Пинзеник, дуже дякуємо вам, в тому числі за те, що ви ніколи не кричите і вас чутно дуже добре.</p>
<p>&nbsp;</p>
<p>16:49:34</p>
<p>ПИНЗЕНИК П.В.</p>
<p>Шановні колеги, комітет на засіданні 4 грудня розглянув проекти постанов про скасування рішення Верховної Ради від 23 листопада про прийняття в цілому як закону законопроекту про Державний бюджет України на 19-й рік (реєстраційний номер 9000/П, 9000/П1), внесені народними депутатами України Левченком Юрієм і Капліним Сергієм та, згідно з частиною восьмою статті 48 Регламенту Верховної Ради України, ухвалив висновок.</p>
<p>Комітет зазначив таке. Аргументами для скасування рішення Верховної Ради про прийняття в цілому проекту Закону про Державний бюджет на 19-й рік, на думку авторів внесених проектів постанови, повинні стати, зокрема, порушення вимог положень частини сьомої і десятої статті 157, статті 158 Регламенту Верховної Ради України.</p>
<p>Комітет зазначив, що положення статті 157 Регламенту стосується порядку розгляду проекту Закону про Держбюджет на наступний рік в першому читанні, стаття 158 Регламенту передбачає підготовку та розгляд проекту Закону про Державний бюджет України на наступний рік в другому читанні. При цьому автор не зазначає, які саме положення цієї статті було порушено під час розгляду і прийняття проекту Закону України про Державний бюджет на 2019 рік.</p>
<p>Комітет відповідно до частини восьмої статті 48 Регламенту ухвалив відповідні висновки і пропонує Верховній Раді України визначитися щодо прийняття чи відхилення зазначених проектів постанов шляхом голосування.</p>
<p>&nbsp;Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, дуже прошу зараз записатися на обговорення відразу двох постанов від фракцій.</p>
<p>Будь ласка, народний депутат Ігор Шурма, прошу, вам слово.</p>
<p>&nbsp;</p>
<p>16:51:36</p>
<p>ШУРМА І.М.</p>
<p>Ігор Шурма, "Опозиційний блок". Я хочу до вас всіх народних депутатів звернутися з такою річчю. Ви знаєте, що таке міжнародні закупівлі ліків. Результатом цих міжнародних закупівель сьогодні є розслідування в кримінальному провадженні за ознаками вчинення кримінального правопорушення при їх закупівлі. Сьогодні Рахункова палата говорить про чисельні зловживання в сфері закупівель. І тут раптом вночі, я звертаюся до тих двісті сорок з чимось депутатів, які проголосували "за", я вам, хочете, подавайте на мене в суд, але я вам скажу, що тільки шулери, махінатори, політичні жуліки, політичні наперсточники в останню ніч, без ніяких погоджень, внесли пропозицію на рік продовжити міжнародні закупівлі. Ви там, на тому фланзі, більше не піднімайте голос і не відкривайте рот про те, що у вас є застереження до міжнародних закупівель! Завдяки вам, ви продовжили ці зловживання на цілий рік. Ви це зробили свідомо, тому що ви знаєте, що на сьогоднішній день відповідно до пункту 3 статті 158 Закону України про Регламент, визначено, що пропозиції народних депутатів, комітетів до проекту Закону про Державний бюджет України, підготовленого до другого читання, не розглядаються. В проекті першого читання не було, в пропозиціях до другого не було. На неприпустимість внесення таких змін та&nbsp; інших законів України про Державний бюджет свідчать і неодноразові рішення Конституційного Суду, які є&nbsp; обов'язковими до виконання. Ви, голосуючи за цей проект бюджету, ви є порушники Конституції. Ви змахінували. Ви робите все, щоб в Україні далі виводилися гроші за кордон на міжнародні закупівлі, щоби ліків не було. Внаслідок&nbsp; цього будуть помирати люди, і ви несете повну&nbsp; відповідальність за те, що було проголосовано оцей бюджетний рік, який взагалі можна вважати антинародним. Його треба скасовувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І, будь ласка, зараз виступ від фракції "Народний фронт", Максим Бурбак голова фракції. Прошу вас, пане Максиме.</p>
<p>&nbsp;</p>
<p>16:53:56</p>
<p>БУРБАК М.Ю.</p>
<p>Шановні колеги! Фракція "Народний фронт" не буде підтримувати ці дві постанови, адже цими постановами заблоковано прийняття бюджету.</p>
<p>Цими&nbsp; постановами, хочу одному доповідачу, який розказав, що нічого не сталося. Та цей бюджет вступає в силу з 1 січня, напевно ви переплутали щось. А зараз обласні ради, місцеві органи самоврядування, мають час професійно підготувати свої бюджети&nbsp; на наступний рік. Не під ялиночку, як&nbsp; було до цих пір, а нормально пропрацювати, ґрунтовно, щоб було все правильно і збалансовано.</p>
<p>Другому, юному Леніну, який там обіщає в чотири рази газ зменшити, хотів би наказати&nbsp; і розказати, що ці заклики, які він тут зараз розказує, десь ми вже читали, 100 років назад, коли ми втратили державу Україну. Отакі покидьки прийшли до влади нібито і починали всім дарувати все, і вести до комунізму. А далі був голодомор, де 10 мільйонів&nbsp; загиблих, як мінімум.&nbsp; Далі були сталінські репресії. І далі нас нищили, як націю.</p>
<p>Ми ніколи&nbsp; не повернемося до цього. Ми стояли за це на Майдані, і зараз ми реформуємо нашу країну, і ведемо її до повернення до європейської сім'ї. І вам тут не буде місця, як би ви не дурили людям голову з ваших&nbsp; "бігмордів", розказуючи про дешевий газ. Ви сюди не зайдете, тому що ви є небезпека для української національної безпеки і державності.</p>
<p>Тому, шановні колеги, не гальмуйте бюджетний&nbsp; процес. Провалюємо ці постанови і даємо на підпис цей бюджет, адже ним передбачається суттєве збільшення зарплатні нашим воякам. Адже ви 100 років назад зазивали всіх назад із фронту, і тоді державу втратили. Тому: не підтримуємо!&nbsp;</p>
<p>І дякую всім за державницьку позицію.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, від фракції "Самопоміч" пані Романова запрошується до слова.</p>
<p>Вибачте, пані Сисоєнко, пані Ірина Сисоєнко запрошується. Я перепрошую вас, пані Ірина.</p>
<p>&nbsp;</p>
<p>16:55:54</p>
<p>СИСОЄНКО І.В.</p>
<p>Ірина Сисоєнко, фракція "Об'єднання "Самопоміч". Фракція "Самопоміч" голосувала червоними кнопками за проект Державного бюджету на наступний рік. Адже Державний бюджет в країні, в якій щороку збільшується смертність населення, в країні, в якій щороку зменшується народжуваність, не може бути у видатках на медицину менше ніж 50 відсотків від потреби. В бюджеті, який запропонувала коаліція, яка його дуже підтримує, в першу чергу профінансовані правоохоронні органи. Тобто держава будує поліцейську державу, в першу чергу, яка думає про те, як карати громадян держави. А як зробити так, щоб зберегти життя і здоров'я цих громадян, ніхто про це не думає.</p>
<p>Екстрена медична допомога. "Самопоміч" щороку, щодня в цій парламентській залі звертає увагу, що питання збереження здоров'я і життя – це забезпечення на 100 відсотків питання медицини і швидкої допомоги. Лише п'ять областей України за цим жахливим бюджетом одержать кошти на екстрену медичну допомогу, на лікарські засоби, в машини швидкої допомоги сформовано лише видатків від потреби на 47 відсотків. Так само повністю відсутні кошти на питання освіти, на молодіжну політику, всього-на-всього, передбачені копійки, 27 мільйонів гривень, питання заробітних плат медичних працівників. У наступному році знову в Україні буде найнижчий рівень заробітних плат для медичних працівників, і знову у нашій державі буде третій рік продовжуватися виїзд медичних працівників за кордон. Що буде відбуватися далі? Хто буде надавати медичну&nbsp; допомогу не лише громадянам, але і всім тим, хто зараз присутній в цій залі.</p>
<p>Я хочу в черговий раз наголосити, що таке відношення до медицини в питаннях бюджету робить можливим те, що декому з вас також може іноді і знадобитися медична допомога, яку просто не буде кому надавати…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>СИСОЄНКО І.В. А нашим чиновникам та депутатам, які так підтримують цей бюджет, хочу сказати, що можна не встигнути іноді долетіти до клініки Швейцарії або Німеччини. Тому медицину і фінансування потрібно закладати в нашій державі саме на наступний рік в бюджеті України.</p>
<p>Дякую за увагу.</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>16:58:30</p>
<p>ГОЛОВУЮЧИЙ.&nbsp; Запрошую до слова народного депутата Капліна від "Блоку Петра Порошенка".</p>
<p>Народний депутат Каплін, включіть, будь ласка,&nbsp; мікрофон з місця.</p>
<p>&nbsp;</p>
<p>16:58:48</p>
<p>КАПЛІН С.М.</p>
<p>Шановні співвітчизники! Я би ще раз хотів наголосити на окремих кричущих, вбивчих, просто катастрофічних нормах, передбачених в нинішньому бюджеті. Крім руйнування системи медичної допомоги, медичного захисту населення, там повністю понівечена вся система соціального захисту. Там не передбачені кошти, аби сформувати потужну, дієву, якісну мережу соціальних інспекторів. І через це мільйони наших співвітчизників зараз зіткнулися з проблемою отримання субсидій для простих людей.</p>
<p>Там повністю не профінансований захист нашої молоді. Знову профанації у вигляді фестивалів і різноманітних пустих, незабезпечених грошима, обіцянок. Нульова позиція по створенню нових робочих місць.</p>
<p>Я сьогодні був на засіданні експертної групи Міністерства соціальної політики, де ми розглядали перспективи пенсійного забезпечення українців. Дорогі мої співвітчизники, люди середнього, молодого віку, через 25 років, якщо ми нічого кардинально не змінимо у цій системі, пенсія як явище в цілому зникне в нашій&nbsp; державі. Ви будете отримувати за сьогоднішніми цінами приблизно 700-800 гривень, ситуація просто катастрофічна. І вона потребує вже сьогодні реакції з Державного бюджету, реформи пенсійної системи, створення другого рівня пенсійного забезпечення і в цілому модернізації соціальних стандартів.</p>
<p>Але я хочу запевнити кожного, хто сьогодні нас чує, хто буде читати наші виступи. Ми в наступному парламенті зробимо абсолютно все для того, щоб забезпечити для наших співвітчизників ціни на газ в чотири рази менші, ніж нинішні.&nbsp;</p>
<p>Зарплати, пенсії в чотири, в п'ять разів вищі, ніж діючі сьогодні. Ви маєте знати, що ця влада, цей парламент, коаліція здійснює політику геноциду, вони залізли до вашої кишені 27 років і не витягують звідти руки, вони фінансують олігархів і нищать...</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Всі виступили&nbsp; від фракцій? Так.&nbsp;</p>
<p>&nbsp;</p>
<p>ГОЛОСИ ІЗ ЗАЛУ. Голосуймо.</p>
<p>&nbsp;</p>
<p>ГОЛОВУЮЧИЙ. Зараз ми ще маємо обговорення від народних депутатів. Прошу народних депутатів підготуватися до запису.</p>
<p>Прошу&nbsp; провести&nbsp; запис. Ой, я перепрошую, мені кажуть, це скорочена процедура. Не треба.</p>
<p>&nbsp;</p>
<p>ГОЛОС ІЗ ЗАЛУ. Голосуємо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я тоді… тоді ми переходимо до голосування.</p>
<p>Шановні колеги, ставиться на голосування проект Постанови про скасування рішення Верховної Ради України від 23 листопада 2018 року про прийняття в цілому, як закону законопроекту "Про Державний бюджет&nbsp; України на 2019 рік" (реєстраційний номер 9000 від 15 вересня 2018 року). Прошу голосувати.</p>
<p>&nbsp;</p>
<p>17:02:06</p>
<p>За-60</p>
<p>Рішення не прийнято.</p>
<p>Ми переходимо до наступної постанови. Це є проект Постанови про&nbsp; скасування рішення Верховної Ради України від&nbsp; 22 листопада 2018 року про прийняття в другому читанні та в цілому проекту Закону&nbsp; України "Про внесення змін&nbsp; до деяких законодавчих актів України щодо спрощення досудового розслідування&nbsp; окремих категорій кримінальних правопорушень".</p>
<p>Було дві постанови про скасування результатів голосування, я перепрошую,&nbsp; ми мусимо проголосувати ще рішення стосовно постанови… авторства Сергія… народного депутата Сергія Капліна. І тому я ставлю на голосування проект Постанови про скасування рішення Верховної Ради&nbsp; України від 23 листопада 2018 року про прийняття в цілому, як закону законопроекту про Державний бюджет України на 2019 рік (реєстраційний номер 9000 від 15 вересня 2018 року),&nbsp; реєстраційний номер постанови 9000/П1 авторства народного депутата Капліна.</p>
<p>Прошу голосувати.</p>
<p>&nbsp;</p>
<p>17:03:58</p>
<p>За-61</p>
<p>Рішення не прийнято.</p>
<p>І тепер ми переходимо до наступного проекту Постанови – це є реєстраційний номер 7279-д-П – проект&nbsp; Постанови про скасування рішення Верховної Ради України від 22 листопада 2018 року про прийняття в другому читанні та в цілому проекту Закону України "Про внесення змін до деяких законодавчих актів України щодо спрощення досудового розслідування окремих категорій кримінальних правопорушень" авторства народного депутата України Олени Сотник.</p>
<p>Немає доповідача.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>17:04:57</p>
<p>ГОЛОВУЮЧИЙ. Колеги, поки, можливо, підійде Олена Сотник, автор постанови наступної, зараз ми ставимо на голосування проект Постанови… На розгляд, на розгляд – так! Проект Постанови про скасування рішення Верховної Ради України від 23.11.2018 року про прийняття в цілому, як закону законопроекту "Про внесення змін до Податкового кодексу України та деяких інших законодавчих актів України щодо покращення адміністрування та перегляду ставок окремих податків і зборів" (№9260-П і 9260-П1). В цьому проекті постанови теж є два доповідача. Першим запрошую до доповіді народного депутата України Левченка Юрія Володимировича і приготуватися - Каплін Сергій Миколайович. <i>(Шум у залі)</i></p>
<p>&nbsp;Ні. Зараз ми розглянемо бюджет.</p>
<p>&nbsp;</p>
<p>ЛЕВЧЕНКО Ю.В. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Так, так, звичайно, до доповіді вас запросив.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>17:06:11</p>
<p>ЛЕВЧЕНКО Ю.В.</p>
<p>Левченко, "Свобода", 223-й округ, місто Київ. Зачитаю зараз статтю Закону України "Про Регламент Верховної Ради України", зачитаю і звертаюся до пана головуючого, пана Голови Верховної Ради Андрія Парубія вкотре. Стаття 117 Закону "Про Регламент Верховної Ради України": "Строки надання народним депутатам законопроектів, підготовлених до другого читання.</p>
<p>Частина перша. Законопроект, підготовлений до другого чи повторного другого читання, висновок головного комітету та інші супровідні документи до нього надаються народним депутатам не пізніше як за 10 днів до дня розгляду цього законопроекту на пленарному засіданні Верховної Ради".</p>
<p>А коли надали 400 сторінок таблиці поправок до Податкового кодексу України? Посеред ночі, за 2 хвилини до початку розгляду змін до Податкового кодексу Верховної Ради України.<i> </i>І ще можна якось попрацювати над своїми власними поправками, можна ще щось знайти і зрозуміти: чи вони ухвалені, чи ні.</p>
<p>А як опрацювати всі ці олігархічні "хотєлки", які олігархічна більшість сюди попропихувала? Як спробувати суспільства хоча би звернути увагу на ці жахливі речі? І, знаєте, вся країна, ну, не вся країна, на жаль, бо це ви робили вночі, але хто тоді дивився і хто має бажання пізніше подивитися, бачила, як протягом години тут в прямому ефірі відбувався торг – шукали комбінацію поправок, яка ж комбінація поправок задовольнить правлячий олігархат. І вийшли на яку комбінацію: 151 поправка,152-а, 301-а, 303-я, 541 поправка, 550-а, 577-а.</p>
<p>Так от, закликаю кожного українця поцікавитися: а що в цих поправках. І ви побачите мільярдні схеми! Контроль приватних фірм над державними по суті електронними майданчиками для реєстрації документів для продажу нерухомості.</p>
<p>Прошу, будь ласка,&nbsp; дайте 20 секунд закінчити. 20 секунд прошу.</p>
<p>&nbsp;</p>
<p>ГОЛОВУЮЧИЙ. 30 секунд. завершуйте.</p>
<p>&nbsp;</p>
<p>ЛЕВЧЕНКО Ю.В. Ви побачите мільярдні втрати від скасування ренти на видобуток уранової руди. Ви побачите скасування мита на імпорт&nbsp; відповідного матеріалу поліетилен терефталату…</p>
<p>&nbsp;</p>
<p>ГОЛОВУЮЧИЙ. Ви продовжили на 30 секунд…<i>(Шум у залі) </i></p>
<p>&nbsp;</p>
<p>ЛЕВЧЕНКО Ю.В. Пізніше включили. Ну що це таке?&nbsp; Дайте 10 секунд фразу закінчити.</p>
<p>&nbsp;</p>
<p>ГОЛОВУЮЧИЙ. 10 секунд. Завершуйте.</p>
<p>&nbsp;</p>
<p>ЛЕВЧЕНКО Ю.В. І ви побачите ще багато таких мільярдних зловживань. На жаль, немає навіть часу кожне перелічити. Так от, кожен нормальний депутат зараз має&nbsp; проголосувати за скасування цього злочинного&nbsp; Податкового кодексу. Дотримуйтесь Закону "Про Регламент Верховної Ради України".</p>
<p>&nbsp;</p>
<p>ГОЛОВУЮЧИЙ. До доповіді запрошується&nbsp; народний депутат України Каплін Сергій Миколайович.</p>
<p>&nbsp;</p>
<p>17:09:28</p>
<p>КАПЛІН С.М.</p>
<p>Головний принцип бюджетотворення в нашій країні і прийняття відповідних інших законів не дотримання Конституції, а дуже так по-простому, по-народному: впіхнуть невпіхуєме. Норми, які не мають абсолютно&nbsp; ніякого відношення до&nbsp; бюджетного процесу, запихують тієї ночі у бюджет, і потім від цього збагачуються олігархічні клани у парламенті. Той факт, що цей закон є недолугим і взагалі та реформа, яку ви провели, є недолугою, підтверджує той факт, що у Полтавській області за цей весь час не розмитнено жодного автомобіля. І це ваше відношення до&nbsp; простих людей, яких ви позбавляєте права мати власний автотранспорт.</p>
<p>Післязавтра в моєму… у мого батька покійного, чорнобильця, було б день народження. Я пам'ятаю, як він колись взяв кредит в "Ощадбанку" і придбав автомобіль, і вся наша сім'я була приречена на те, щоби&nbsp; віддавати десятки років цей кредит. Він купив цю машину, єдину в своєму житті, для того, щоб відчути себе людиною.</p>
<p>Ви позбавляєте можливості простих українців це зробити. Сьогодні у моєї бабусі, якій 83 роки, день народження. Вона все своє життя пропрацювала на фермі, вона брала в рік по сім гектарів полола буряку, щоб якось вижити, щоб якось вижити. І її пенсія – тепер, увага! – 1 тисяча 760 гривень. Про який автомобіль вона могла мріяти? Про який автомобіль можуть мріяти молоді люди зараз, де вони зможуть заробити ці гроші?</p>
<p>Тому я вважаю нинішню коаліцію, нинішній парламент, нинішню владу абсолютно антизаконною, антилюдською, яка попирає всі конституційні права громадян, яка призначила "драконівські тарифи", яка забирає зарплату, яка забирає пенсію, яка жирує на горбу таких простих людей як моя бабуся і мій батько.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується перший заступник голови Комітету з питань Регламенту та організації роботи Верховної Ради України Пинзеник Павло Васильович.</p>
<p>&nbsp;</p>
<p>17:11:41</p>
<p>ПИНЗЕНИК П.В.</p>
<p>Шановний Голово, шановні народні депутати! Розглянув комітет проекти Постанови Верховної Ради про скасування рішення Верховної Ради від 23 листопада про прийняття в цілому, як закону законопроекту про внесення змін до Податкового кодексу за реєстраційними номерами 9260-П, 9260-П1, внесені відповідно народними депутатами України Левченком та Капліним. І згідно з частиною восьмою статті 48 Регламенту ухвалив висновок, в якому зазначив таке: аргументами для скасування рішення Верховної Ради про прийняття в цілому проекту Закону про внесення змін до Податкового кодексу (реєстраційний – 9260), на думку авторів проектів постанов, мають стати, зокрема, неособисте голосування народних депутатів, тобто стаття 47 Регламенту Верховної Ради України, та порушення строків надання матеріалів народним депутатам України – це стаття 117 Регламенту Верховної Ради України.</p>
<p>Так, народний депутат Левченко під час свого виступу при обговоренні поправки 224 звертав увагу головуючого на пленарному засіданні на порушення положень статті 117 Регламенту Верховної Ради України під час підготовки до розгляду цього питання.</p>
<p>Комітет зазначив, що строки надання матеріалів законопроекту до другого читання, які передбачені 117 статтею Регламенту Верховної Ради, стосуються попередньої підготовки до розгляду законопроекту і не є складовою процедури розгляду голосування за нього, що могло б бути підставою для застосування положень статті 48 Регламенту Верховної Ради України.</p>
<p>Щодо неособистого голосування, комітет неодноразово наголошував на тому, що питання стосовно встановлення факту неособистого голосування народними депутатами має бути порушене і вичерпане безпосередньо під час розгляду законопроектів в залі пленарних засідань в порядку, який передбачений 47 статтею Регламенту.</p>
<p>Комітет ,відповідно до частини восьмої статті 48 Регламенту, пропонує Верховній Раді України визначитися щодо прийняття чи відхилення проектів постанов Верховної Ради реєстраційні номери 9260-П і 9260-П1 шляхом голосування.</p>
<p>Дякуємо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, колеги, прошу провести запис на виступи від фракцій.</p>
<p>Отже, від "Блоку Петра Порошенка" до слова запрошується Южаніна Ніна Петрівна. Будь ласка, Ніна Петрівна.</p>
<p>&nbsp;</p>
<p>17:14:23</p>
<p>ЮЖАНІНА Н.П.</p>
<p>Шановні колеги, сподіваюся, що, виступаючи сьогодні з цієї високої трибуни, ті, хто подав, зареєстрував постанову про скасування прийнятого рішення, могли ознайомитися з нормами прийнятих законів у другому читанні та в цілому як законів.</p>
<p>Хочу сказати, що даний законопроект, даний закон, по-перше, є ресурсним, він дає додатково надходжень в бюджет 6,8 мільярдів гривень, це по-перше.</p>
<p>По-друге, ви тільки що сказали про те, що цей законопроект поданий невчасно. Я ще раз повторюсь, у вас на сьогоднішній день була можливість ознайомитися з усіма нормами. Я прошу звернути увагу, вперше за існування взагалі податкової системи в Україні ми справді переходимо до&nbsp; електронних сервісів контролю, і це єдиний інструмент, який насправді надасть нам можливість боротися з корупцією і уникати тих злочинних схем, які створені в цій державі роками і які існують. Я хочу ще раз вам нагадати, що основою цього закону, 60 відсотків – це упорядочення і введення більш жорстких вимог до системи електронного адміністрування реалізації пального та спирту етилового. Зверніть увагу, шановні колеги, що вперше сама галузь зробила все необхідне, виписала всі норми для того, щоб прибрати з ринку тіньовий продаж нафтопродуктів.</p>
<p>За висновками Рахункової палати у 18-му році Державний бюджет втратив майже 25 мільярдів гривень із-за реалізації неврахованих обсягів пального, яка здійснюється до сих пір і має всі технічні можливості для цього.</p>
<p>Я дякую також всім депутатам, що, незважаючи ні на що, підтримали всі ці поправки, чим додатково крім тих прямих ресурсів, які пораховані в цьому законі додатково ми отримаємо щонайменше 15 мільярдів від впровадження системи електронного…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>ЮЖАНІНА Н.П. …реалізації пального.</p>
<p>Я не буду говорити про те, що вперше ми знайшли можливість упорядкувати все ж таки справляння податку за лісові землі. Ми зробили, підвищили рентну плату за ліси, але при цьому створили спеціальний лісовий фонд. Врешті знайшли компроміс для того, щоб за рахунок цього фонду можна було підтримувати ті лісгоспи, які не мають такої можливості і не мають достатнього фінансування.</p>
<p>&nbsp;</p>
<p>ГОЛОВУЮЧИЙ. Ніна Петрівна, давайте ми дамо можливість завершити чи ви завершили, так? Давайте ще дамо можливість завершити. Будь ласка, Ніна Петрівна. 30 секунд, да, так само.</p>
<p>&nbsp;</p>
<p>ЮЖАНІНА Н.П. Тому, якщо говорити про всі норми і розказати вам, яка користь від цього закону, то вона набагато більша від того, що ви тільки що говорили за невчасну подачу таблиці в зал.</p>
<p>Ще раз повторюю, до сьогодні вам була можливість ознайомитися. Жодного слова з вашого виступу не має ніякого відношення до тих норм, які виписані і прийняті нами в другому читанні і в цілому.</p>
<p>Прошу не підтримувати цю постанову і заяви всі рахувати як абсолютно непрофесійні, а виключно політичні.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Опозиційного блоку" до слова запрошується Німченко Василь Іванович.</p>
<p>&nbsp;</p>
<p>17:18:17</p>
<p>НІМЧЕНКО В.І.</p>
<p>Уважаемые коллеги, шановні друзі! Німченко Василь Іванович, "Опозиційна платформа – За життя" в "Опозиційному блоці". Ми сейчас ведемо мову про скасування чи ні стосовно закону відносно бюджету. Хіба не ясно було, коли його включали в цю ніч, як у народі кажуть, "п'яну ніч", першим включили фінансову конституцію – Бюджетний кодекс, фіскально-фінансову конституцію включили. І кому не зрозуміло, для чого це потрібно? Тому що вже під ці цифри Податкового кодексу формували доходну частину 19-го року. Це навіть не смішно на сьогоднішній день, це, по суті, прямі дії проти норм Конституції.</p>
<p>І ще одне хочу сказати. Тут пані Южаніна виступила, я її як фахівця дуже ціную, повірте, і, мабуть, ми всі розуміємо, що так це і є в дійсності. Але давайте ми подивимося, коли ж законодавець зобов'язує парламент формувати бюджет як матрицю формування надходжень до бюджету? Подивіться, до липня місяця поточного року. Де ми були у липні? Де ми були у вересні? Ми тільки пішли сюди у ту ніч, коли приймався бюджет. Це ганебне явище, відносно якого в народі уже ходять анекдоти. Це неприпустимо! І я вам скажу: ті хлопці, которые виступали тут, це крім того, що політична говорильня, ніяк не може бути, вони в растяжке. Але оцим рішенням, що сейчас проголосують, по суті відсікають можливість оскаржити до Конституційного Суду таку річ, тому що вже суд вийшов на платформу "суда факта", а не"суда права". Що ми будемо казати…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>Завершуйте, 30 секунд.&nbsp;</p>
<p>&nbsp;</p>
<p>НІМЧЕНКО В.І. Спасибі. Спасибі. Да, закінчую.</p>
<p>І тому я хотів би в отношении тих колег, які тут розказували, що надо змінити, не було і немає, і не буде ніколи, щоб по таких мотивах скасовували якісь акти, тим більше закони. Це ганебно для такого парламенту як є.</p>
<p>І тому я хотів би призвати, люди, що це ми просто гаємо час, а це все політична трепотня і все.</p>
<p>Спасибі.</p>
<p>&nbsp;</p>
<p>ГОЛОВУЮЧИЙ. дякую.</p>
<p>Від фракції "Самопоміч" до слова запрошується Тетяна Острікова.</p>
<p>Буд ласка, пані Тетяна.&nbsp;&nbsp;</p>
<p>&nbsp;</p>
<p>17:21:12</p>
<p>ОСТРІКОВА Т.Г.</p>
<p>Шановні колеги, "Самопоміч" не голосувала за зміни в Податковий кодекс, хоча там дійсно є і добрі норми, це зокрема і продовження пільги з ПДВ для електрокарів, це і підняття екологічного податку для великих підприємств і одночасно скасування його, виключення з-під його дії малих підприємств, це і пільги, і спрощення для виноробів, і про те, що вже говорили, система електронного адміністрування роздрібного продажу пального, яка побореться з "чорними" заправками, які сьогодні торгують за готівку. Але, на жаль, ми не змогли дозволити собі підтримати ці зміни. Чому? Ну, по-перше, там немає податку на виведений капітал, який був покликаний скасувати корупційний податок на прибуток і перекрити ті схеми, якими сьогодні користуються для виведення мільярдів доларів за кордон.</p>
<p>А, по-друге, той спосіб, в який ухвалювалися зміни в Податковий кодекс, в який взагалі відбувався розгляд цього законопроекту, кулуарні домовленості, політичні торги за ті чи інші поправки в обмін на голоси, 50-разове ставлення на підтвердження тих чи інших поправок. Оці всі речі протягом бюджетної ночі - грубі порушення Закону України про Регламент, вони просто унеможливили те, щоб ми віддали свої голоси за добрі речі, які є в цьому законопроекті.</p>
<p>І, на жаль, що хочеться сказати, що це був бюджет "чорної п'ятниці" із знижками і пільгами для обраних, а ті добрі речі, які там є, справді, були ухвалені&nbsp; із численними і грубими порушеннями Регламенту.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від Радикальної партії до слова запрошується Віктор Галасюк. Потім – "Народний фронт". Хто від "Фронту" буде, визначтеся. Будь ласка, Віктор Галасюк.</p>
<p>&nbsp;</p>
<p>17:23:16</p>
<p>ГАЛАСЮК В.В.</p>
<p>Дякую.</p>
<p>Віктор Галасюк, Радикальна партія Олега Ляшка. Шановний Андрій Володимирович, шановні колеги, шановний народе України! Фракція Радикальної партії не голосувала за ці зміни до Податкового кодексу, як і за бюджет 19-го року. Тому що немає ані соціального захисту для громадян України, і немає жодних стимулів для розвитку української промисловості і зміни економічної траєкторії країни. Вірніше, зміна економічної траєкторії іде на гірше, тому що піднімають податки для промисловості. Вдумайтесь, в 75 разів підняли екологічний податок, який&nbsp; вимиває мільярди коштів з, і без того слабкої, української промисловості. І причому ці кошти вони не мають цільового спрямування, тобто це не на модернізацію, не на екологію, це в чорну діру бюджету піде. Затискають для суспільства і для населення. Ви знаєте, що понизили поріг безподаткових посилок для громадян і так далі. Тобто роблять все, замість того, щоби робити те, що потрібно країні. А країні потрібні стимули для розвитку і модернізації економіки – те, що пропонує команда Радикальної партії. Прийняти законодавство в цілому про індустріальні парки, яке дозволить Україні вигравати конкуренцію за інвестиції у сусідніх країн, розміщувати нові виробництва в Україні і розвивати вже існуючі заводи. Прийняти нарешті в цілому закон "Купуй українське, плати українцям", якого вимагають українські виробники по всій Україні. І, до речі, сьогодні заводу "Електрон" на Львівщині виповнюється 100 років. Так от по Україні мають купувати українське, львівські трамваї і вагони, а не польські, як це було зроблено без закону "Купуй українське". Треба його приймати негайно і міняти економічну долю країни, так як це вимагають українські промисловці і громадяни України. Добробут, а не кредити МВФ!</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>&nbsp;Від "Народного фронту" до слова запрошується голова фракції&nbsp; Максим Бурбак.</p>
<p>&nbsp;</p>
<p>17:25:30</p>
<p>БУРБАК М.Ю.</p>
<p>Шановні колеги! Цікава складається ситуація, ми бачимо, зараз доповідають всі представники фракцій, які пишаються тим, що вони не голосували за бюджет.</p>
<p>А "Народний фронт" як відповідальна державницька сила голосувала за Державний бюджет і всі закони для його наповнення. Тому що треба комусь в цій державі брати і нести тягар відповідальності. Відповідальності за країну, яка зараз фактично знаходиться в стані війни з Росією. Хто буде фінансувати армію? Хто буде фінансувати заходи з національної безпеки і оборони?&nbsp; Це ми вже робимо не перший рік.</p>
<p>Нагадаю вам, як не було б скрутно в нашій економічній ситуації, але урядом Арсенія Яценюка було прийнято рішення, а уряд Гройсмана його продовжує, фінансування заходів національної безпеки і оборони на&nbsp; рівні не менше 5 відсотків валового внутрішнього продукту. Так, ці гроші можна було би направити на підняття пенсій ще більше, на виконання соціальних якихось програм. Але така зараз склалась ситуація, що ми повинні боронити нашу державу і фінансувати наше військо.</p>
<p>Хочу нагадати, що хто не годує своє військо, буде годувати чужу армію. Хтось забуває такі прописні істини, чи в істерії популізму і передвиборчих перегонів ви забули&nbsp; за саме головне, що нашу державу треба зберегти.</p>
<p>І тому, шановні колеги, я закликаю відповідальні державницькі сили провалити цю постанову, не голосувати за неї.&nbsp; І відкрити шлях до підписання закону, яким наповнюється Державний бюджет на&nbsp; наступний рік задля того, щоб ми фінансували підвищення зарплатні нашим військовим&nbsp; до 21 тисячі гривень тим, що воюють зараз на&nbsp; сході. Задля того, щоб наші правоохоронці і рятувальники з ДСНС отримували зарплатні 9 тисяч і 9 тисяч 200 гривень відповідно. Для того, щоб вони нарешті змогли отримати можливість відшкодування під найму квартир або обрати квартири в іпотеку, те, що започаткував і…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>БУРБАК М.Ю. … запропонував міністр внутрішніх справ Арсен Аваков. Ця програма вже діє, але треба 2 мільярди, щоб вона діяла. Треба ці надходження знаходити і направляти в бюджет.</p>
<p>Тому, шановні колеги, настав час відповідальних державницьких дій.&nbsp;</p>
<p>І ми будемо їх продовжувати, фракція "Народного фронту".</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від фракцій більше немає бажаючих виступати, так? Я від позафракційних надаю слово для виступу Віктору Пинзенику, дві хвилини, будь ласка.</p>
<p>&nbsp;</p>
<p>17:28:15</p>
<p>ПИНЗЕНИК В.М.</p>
<p>Шановний Голово, шановні колеги, ми не обговорюємо зараз питання про те, правильні чи не правильні норми змін до Податкового кодексу, вони можуть бути ідеальними, хоча, на мій погляд, це далеко не так. Але хотів би нагадати колегам, зміни у Податковий кодекс можна вносити тільки Податковим кодексом. А яким чином, скажіть, будь ласка, яким чином у Податковий кодекс потрапили норми про зміну до Повітряного кодексу? Яким чином у Податковий кодекс попали зміни до Закону "Про судоустрій і статус суддів"? Яким чином до закону потрапили норми, які звільняють від оподаткування електромобілі, які не були нормами першого читання?</p>
<p>Шановні колеги, ми хочемо поваги від громадян до законів, такої поваги ніколи не буде, якщо депутати не будуть демонструвати повагу до закону. Головний порушник законів - народні депутати України, бо депутати діють за принципом "для них закон не писаний". Дуже шкода!</p>
<p>&nbsp;</p>
<p>ГОЛОВУЮЧИЙ. Отже, колеги, ми завершили обговорення. Нема більше бажаючих виступати, так? Переходимо до прийняття рішення, і я буду поступово ставити першу постанову Левченка, другу - Капліна.</p>
<p>Отже, ставлю на голосування проект Постанови про скасування рішення Верховної Ради України від 23.11.2018 року про прийняття в цілому, як закону законопроекту "Про внесення змін до Податкового кодексу України та деяких інших законодавчих актів України щодо покращення адміністрування та перегляду ставок окремих податків і зборів" (№ 9260-П).</p>
<p>Хто підтримує дану постанову, прошу проголосувати.</p>
<p>&nbsp;</p>
<p>17:30:25</p>
<p>За-55</p>
<p>Постанова відхилена.</p>
<p>Тепер я ставлю на голосування проект Постанови про скасування рішення Верховної Ради України від 23.11.2018 року "Про прийняття в цілому, як закону законопроект про внесення змін до Податкового кодексу України та деяких інших законодавчих актів України щодо покращення адміністрування та перегляду ставок, окремих податків і зборів" (№9260-П1). За авторства Капліна.</p>
<p>Хто підтримує дану постанову, прошу проголосувати.</p>
<p>&nbsp;</p>
<p>17:31:14</p>
<p>За-59</p>
<p>Рішення не прийняте. І постанова відхилена.</p>
<p>Отже, обидві постанови відхилені - це дає змогу підписати Податковий кодекс, але Ніна Петрівна, я пригадую, що ви на Погоджувальній раді говорили про уточнення, в четвер ми знайдемо момент, щоб ми це уточнення змоги поставити. У мене тільки велике прохання є, підготувати, пояснити це фракціям, бо обговорення немає, це буде одна хвилинка - ваша доповідь, і потім&nbsp; - голосування.</p>
<p>Близько 11-12 години ми поставимо, але ви максимально підготуйте зал. Після уточнення ми зможемо вже, відповідно, підписати його і запустити в дію.</p>
<p>І, колеги, ми порадились по наступній постанові, де є автором Сотник Олена. На жаль, її немає, але ми можемо розглядати і без її присутності.</p>
<p>І тому я оголошую про перехід до розгляду проекту Постанови про скасування рішення Верховної Ради України від 22 листопада 18-го року про прийняття в другому читанні та в цілому проекту Закону України "Про внесення змін до деяких законодавчих актів України щодо спрощення досудового розслідування окремих категорій кримінальних правопорушень. (№7279-д-П).</p>
<p>І я запрошую до доповіді першого заступника голови Комітету з питань Регламенту та організації Верховної Ради України Пинзеника Павла Васильович, будь ласка.</p>
<p>&nbsp;</p>
<p>17:32:50</p>
<p>ПИНЗЕНИК П.В.</p>
<p>Отже, проект Постанови Верховної Ради України про скасування рішення від 22&nbsp; листопада&nbsp; 18-го року про прийняття в другому читанні і в цілому&nbsp; проект Закону "Про внесення змін до деяких законодавчих&nbsp; актів щодо спрощення досудового розслідування&nbsp; окремих категорій кримінальних правопорушень" (реєстраційний номер Постанови 7279-д-П), внесений народним депутатом України Оленою Сотник, та згідно з частиною восьмою статті 48 Регламенту Верховної Ради України комітет у своєму висновку зазначив таке. Народний депутат, автор ініціативи, обґрунтувала необхідність скасування рішення Верховної Ради про прийняття в цілому проекту закону… порушенням строків надання матеріалів&nbsp; народним депутатам України, на що&nbsp; звертала увагу головуючого на пленарному засіданні під час&nbsp; свого виступу, зокрема, при обговоренні поправки 124.</p>
<p>Ми вже неодноразово зазначали при розгляді інших проектів постанов, що питання строків надання матеріалів до законопроекту до другого читання, які передбачені статтею 117 Регламенту, стосуються попередньої підготовки до розгляду&nbsp; законопроекту і&nbsp; складовою процедури розгляду і голосування за&nbsp; законопроект не є, відповідно не можуть бути&nbsp; підставою для застосування положень статті 48 Регламенту.</p>
<p>Процедура скасування&nbsp; рішень Верховної Ради&nbsp; України визначення 48-ї Регламенту, зокрема, положеннями частини п'ятої, шостої цієї статті, передбачає звернення народного депутата до головуючого з заявою, в разі порушення Регламенту при розгляді і голосуванні законопроекту, подання&nbsp; письмової заяви до Голови Верховної Ради і одночасне внесення відповідного проекту постанови&nbsp; Верховної Ради України.</p>
<p>Комітет пропонує визначитися щодо&nbsp; прийняття чи відхилення проекту Постанови реєстраційний номер&nbsp; 7279-д-П шляхом голосування.</p>
<p>Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Прошу провести&nbsp; запис. Нагадую, обговорення&nbsp; Закону про&nbsp; кримінальні проступки. Прошу провести запис по фракціях:&nbsp; два – за, два – проти.</p>
<p>Від "Народного фронту" до слова&nbsp; запрошується…&nbsp; Береза Юрій передає слово&nbsp; для&nbsp; виступу Максиму Бурбаку.&nbsp; Будь ласка, голова фракції "Народного фронту".</p>
<p>&nbsp;</p>
<p>17:35:09</p>
<p>БУРБАК М.Ю.</p>
<p>Шановні колеги! Фракція "Народний&nbsp; фронт" не буде&nbsp; підтримувати дані постанови, адже їхнім прийняттям заблоковано, і реєстрацією, заблоковано процес прийняття такого&nbsp; важливого&nbsp; дуже законопроекту.</p>
<p>Тому пропоную всім фракціям не підтримувати. І давайте не гаяти на це дуже потрібний час.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Від фракції Радикальної партії Галасюк передає Купрієнкові. Будь ласка.</p>
<p>&nbsp;</p>
<p>17:35:47</p>
<p>КУПРІЄНКО О.В.</p>
<p>Олег Купрієнко, фракція Радикальної партії Олега Ляшка. Шановні колеги, шановний пане головуючий, шановні глядачі та слухачі! Дуже дивно слухати виступи народних депутатів з правлячої коаліції, які жаліються на порушення Регламенту, які жаліються на невиконання законів, які жаліються на недолугість законів і розказують, що не можна писати погані закони, не можна їх порушувати. Що ж тоді від людей вимагати? Так я чогось не розумію, хто є влада у країні, а хто є опозиція? Якщо виступають провладні народні депутати, розказують, як погано вони приймають закони, як погано їхня влада їх пише, так до чого ми дійшли?</p>
<p>Чи може давайте згадаємо нещодавні баталії щодо Закону про затвердження Указу Президента по введенню воєнного стану, який не обмежив права українців? І кожного для з екранів ми тільки й чуємо, що Президент не обмежив права українців. А як тоді з місцевими виборами? Чи не записано в Конституції, що виборче право – це святе право українських людей обирати і бути обраними? Так обмежив чи ні? Чи збори, чи демонстрації? Записано у Конституції. А 19 стаття Закону про воєнний стан указує, що не можна проводити демонстрації, не можна страйків проводити. Так обмежили права чи не обмежили?</p>
<p>Так, шановна влада, шановний пане Президенте, якщо ми щось робимо, давайте не дурити людей: якщо обмежили права людей на місцеві вибори, так треба було в указі і записати, що ми обмежуємо права на вибори. Але ж тоді Генсеку ООН треба доповідати, що обмежив виборче право та ще зазначити підстави, чому обмежив. А що ж сказати, крім того, що обмежую права на місцеві вибори, тому що програю у всіх цих громадах.</p>
<p>Давайте бути чесними перед людьми, і тоді вам будуть довіряти. А поки що – вибачте.&nbsp;</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від фракції "Опозиційний блок" до слова запрошується Гусак Володимир Георгійович.</p>
<p>&nbsp;</p>
<p>17:38:00</p>
<p>ГУСАК В.Г.</p>
<p>Володимир Гусак, "Опозиційний блок". На жаль, у Верховній Раді України уже навіть не можна вести мову про порушення Регламенту, таке враження, що Регламенту більше не існує і на нього ніхто не зважає.</p>
<p>Андрій Володимирович, наприклад, при всій повазі до комітету... до агарного комітету, до вас, але все-таки в Регламенті не передбачена така процедура, що голова… голова комітету попросив перенести розгляд питання. Тим не менше, ми сьогодні питання агарної політики не розглядаємо.</p>
<p>Далі. Що відбулося до того? Ми дві години по повній процедурі розглядали законопроект Комітету з питань охорони здоров'я тільки для того, щоб відправити його в комітет на доопрацювання. Ну, невже комітет одраз не міг зробити краще роботу, а керівництво Верховної Ради України не виносити на розгляд Верховної Ради України такі законопроекти, по яким просто не приймаються рішення і не дуже ефективно використовується час? Ми маємо подавати приклад країні як працювати.</p>
<p>Далі, коли ми розглядали ці постанови, одну постанову, коли ви головували, почали розглядати по скороченій процедурі, потім чомусь перейшли на повну процедуру. Це ж процедура про скасування рішення, розглянули по повній процедурі, потім знову перейшли на скорочену. Наступну постанову просто одразу ж проголосували. Ну, не можна так працювати і як країна буде працювати, якщо ми подаємо такий приклад?</p>
<p>Я закликаю керівництво Верховної Ради України дотримуватися законів України, Регламенту Верховної Ради України і ефективно організовувати роботу Верховної Ради України.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Оскільки до мене було звернення, я вам відповім. Мене дивує ваша повна некомпетентність, бо все, що ви сказали, повністю не відповідає дійсності.</p>
<p>По-перше, справді, голова Комітету з питань аграрної політики попросив перенести блок. Але блок не був перенесений, я поставив на розгляд постанови про відхилення, які, згідно Регламенту, я маю ставити невідкладно після рішення регламентного комітету, без їхнього включення в порядок денний. Отже, після того, як ми не включили в порядок денний сесії перший закон аграрної політики, згідно закону і згідно Регламенту, я перейшов до&nbsp; розгляду проекту постанов про відхилення. Наголошую ще раз, як і передбачено законом, я ставлю невідкладно після рішення регламентного комітету, і ви можете проконсультуватися у свого колеги, який є членом&nbsp; регламентного комітету.</p>
<p>Наступне. Розгляд постанов про відхилення розглядається за однаковою процедурою – скороченою. І всі три постанови, які зараз перебувають на розгляді, всі три постанови – виясніть, почитайте Регламент; ви звикли апелювати до Регламенту, а ви би зробили одну мудру річ: одного дня взяли би його, відкрили і почитали просто; а якби ви його почитали, ви&nbsp; би краще знали – всі вони розглядаються за однаковою процедурою: доповідь, співдоповідь і від фракцій виступи "два – за, два – проти".</p>
<p>Хочу нагадати вам, що "два – за, два – проти" – це виключна форма, але я надаю можливість всім&nbsp; фракціям виступити по кожному питанню, маючи повагу до кожної фракції. І ваша фракція по кожному питанню має можливість виступити з будь-якого питання, і тут я відстоюю позицію всіх фракцій. І тому хочу наголосити, кожна дія, яка&nbsp; зроблена сьогодні, відповідає повністю всім&nbsp; статтям Регламенту.</p>
<p>А знаєте, коли було порушення Регламенту, справді? Коли, справді, духу Регламенту взагалі не було в цьому залі, коли ваші колеги, які сидять справа і зліва від вас, отут в залі голосували руками. Ви пригадуєте той день – 16 січня? Скоро буде п'ята річниця. Пригадуєте його? От тоді в тому залі навіть не пахло Регламентом, а вбивством займалися депутати, коли, порушуючи будь-які норми етикету, голосували руками в залі. Де і як передбачена така форма?</p>
<p>А знаєте, коли було порушення? Коли кожного дня пленарного біля трибуни Голови Верховної Ради України&nbsp; стояли народні депутати,&nbsp; знаєте з якою ціллю, які прийшли в парламент? Охоронці ваших олігархів, бойовики, яких ви привели в Верховну Раду України не закони творити, а які прийшли для того, щоб бити опозицію. І отут справа, зліва стояли бойовики накачані, щоб ніхто не міг зайти до Голови Верховної Ради України. От тоді Регламенту не було!</p>
<p>Зараз в мене відкритий вхід, і будь-хто може до мене підійти. Будь-хто може зі мною говорити. Це і є відкрита робота Верховної Ради України.</p>
<p>Не було тут Регламенту, коли ваші колеги заходили в зал, і коли опозиція блокувала трибуну, калічили опозицію тут, біля цього місця двічі на мене був здійснений напад і на колег з "Батьківщини", калічили-ламали і били бітами, і кастетами били по голові, і ламали в президії Верховної Ради України. Отоді не було Регламенту. І тому, коли вас спитають, як діє Верховна Рада України, я вам скажу: два роки, два роки, згадайте, коли в нас була бійка в залі, колеги? Коли якась фракція не мала права виступу? Коли депутат не мав права відстояти свою позицію? Коли була бійка в цьому залі, коли було блокування трибуни навіть, хоч їх майже не було, я зупиняв сесію. Отак Рада має працювати.</p>
<p>А вам, згадайте той період, коли ви місяцями блокували Раду, коли ходили з кульками "НАТО – ні!", отоді ви знущались над Регламентом, над парламентом і над Україною. А зараз коли вперше парламент діє в рамках закону, в рамках цивілізованої діяльності, ви з трибуни говорите дурниці і неправду. І я по кожній ситуації вам розповів, у чому і як була вами сказана неправда. Тому зберігайте етику, зберігайте повагу до Верховної Ради, і тоді парламент буде працювати ефективно і дієво.</p>
<p>Дякую вам.</p>
<p>Від "Народного фронту", від "Народного фронту" до слова запрошується голова фракції Максим Бурбак. Ні, Паламарчук, перший Паламарчук, так, будь ласка. Від "Блоку Петра Порошенка" Паламарчук. З місця, так? включіть мікрофон.</p>
<p>&nbsp;</p>
<p>17:44:21</p>
<p>ПАЛАМАРЧУК М.П.</p>
<p>Шановні колеги, друзі, Закон про кримінальний проступок – це той закон, якого жде вся правова система. Цей закон дасть можливість, розгрузить&nbsp; слідчих, дасть можливість працювати на результат, працювати, розкривати більш тяжкі злочини: розбої, грабежі, вбивства. Це дуже необхідний закон для нашої правової, для нашої всієї правової системи.</p>
<p>Закон про кримінальні проступки, він якраз направлений на те, на недолугість покарання, тому що це проступки невеликої тяжкості, які дають можливість бистренько на протязі буквально там десяти днів направляти в суд ті невеликої тяжкості проступки і працювати слідчим над тими серйозними злочинами, які скоюються в нашій державі.</p>
<p>Тому я прошу вас усіх не голосувати за цю постанову і підтримати Закон про кримінальні проступки.</p>
<p>Дякую, колеги.</p>
<p>І до мене звернувся комітет, і доповідач по даному закону Антон Геращенко. Я надаю йому для виступу 2 хвилини.</p>
<p>&nbsp;</p>
<p>17:45:34</p>
<p>ГЕРАЩЕНКО А.Ю.</p>
<p>Шановні колеги, шановний Голово, шановний український народе, я був доповідачем цього закону, і я ще раз наголошую, що Закон про кримінальні проступки – це є революція в нашому кримінальному судочинстві.</p>
<p>Завдяки вашій підтримці, завдяки роботі робочої групи, експертів, які 2 роки підготовували цей закон, ми маємо на сьогодні революцію, яка призведе до того, що з 1 січня 2020 року всі злочини, які є нетяжкими, за які не буде реального позбавлення волі, будуть розглядати в спрощеному режимі.</p>
<p>Це призведе до того, що 95 відсотків злочинів, які зараз роками розглядаються в наших нетрях судової системи, будуть розглядатися швидко та ефективно. В першу чергу це стосується таких злочинів як легкі тілесні ушкодження, зберігання наркотичних засобів, то єсть такі невеличкі злочини, за які ніколи не давали суди реального позбавлення волі.</p>
<p>Але на сьогодні, коли хтось когось побив у селі, є відеозаписи, є 20 свідків, ця справа розглядається 1,5-2 роки. Це перегружає суди. Після прийняття Закону про кримінальні проступки і початку його дії з 1 січня 2020 року така справа буде розглядатися в деяких випадках дуже швидко, за декілька тижнів суд вже буде приступати до розгляду, свідки будуть давати свідчення в суді, переглядатися відеозаписи і виноситися рішення.</p>
<p>Таким чином у поліції, прокуратури, Служби безпеки, інших правоохоронних органів буде вивільнятися час для того, щоби більш ретельно розглядати складні злочини: вбивства, зґвалтування, грабежі і інші злочини, які потребують багато часу. А, наприклад, коли зараз крадіжка у супермаркеті, коли хтось вкрав пляшку коньяку або віскі, розглядається рік у суді, то це просто дурня. Такі справи повинні розглядатися швидко, рішення виноситися об'єктивно, а особа, яка винна в скоєнні злочину невеликої тяжкості, повинна нести швидко відповідальність і наступного разу вже не робити наступних злочинів.</p>
<p>Дякую за увагу, шановні колеги, пропоную голосувати проти прийняття…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, колеги, всі фракції, хто мав намір виступити, виступили, так? Ми переходимо до прийняття рішення. Отже, я нагадаю, це Закон про кримінальні проступки. І зараз відхилення цієї постанови дасть змогу підписати цей закон. І тому, хто виступає прихильником закону, за постанову не голосує. Хто вважає, що він має бути непідписаний, відповідно, не голосує.</p>
<p>І ми переходимо до прийняття рішення. Я ставлю на голосування проект Постанови про скасування рішення Верховної Ради України від 22 листопада 2018 року про прийняття в другому читанні та в цілому проекту Закону України "Про внесення змін до деяких законодавчих актів України щодо спрощення досудового розслідування окремих категорій кримінальних правопорушень" (№ 7279-д-П). Хто підтримує дану постанову, прошу визначитись шляхом голосування, будь ласка.</p>
<p>&nbsp;</p>
<p>17:49:04</p>
<p>За-34</p>
<p>Рішення не прийнято, колеги. Це дає змогу невідкладно підписати закон. І я доручаю Апарату невідкладно підготувати на підпис закон, щоб я міг відправити його на підпис Президентові. Я знаю, як довго комітет працював над підготовкою цього законопроекту. І я впевнений, що зараз ми подолали останню перешкоду для його підписання.</p>
<p>Також, колеги, я хочу повідомити, що ми відкрили шлях для підписання і Податкового кодексу, і Бюджетного. Але в четвер податковий комітет звернувся з проханням, щоб ми зробили уточнення до Податкового кодексу. Хто хоче знати деталі і, власне, нюанси цього уточнення, зверніться до голови комітету. Вона переконує, це ті уточнення, які зможуть об'єднати весь зал.</p>
<p>Також до мене є звернення від бюджетного комітету, щоб ми зробили уточнення і до бюджету в тій частині, яка стосується фінансування Інституту національної пам'яті. І я хотів би, щоб всі провели консультації. І коли буде добра воля всіх в залі, ми в четвер, розглядаючи питання безпеки і оборони, дві хвилини зможемо відвести для уточнення і Податкового кодексу, і бюджету, і таким чином ми зможемо підписати обидва документи, і вони зможуть вступити в дію.</p>
<p>А стосовно застережень до того, що чому ми спішили прийняти бюджет. Хочу наголосити, що всі міжнародні інституції, коли ми прийняли бюджет, вже дали сигнал і дали свої рішення. Всі розуміють, що постанова – це є більше формальність. Ми отримали сигнал і від Європарламенту, і від наших міжнародних фінансових партнерів. І фактично прийняття бюджету нами дало можливість, Україні, отримати гарантії макрофінансової допомоги, і ми бачимо зараз, що гривня зміцнюється кожного дня, а не навпаки. І це є результат нашої злагодженої роботи всього парламенту, колеги. І я вважаю, тут і бюджетний, і податковий комітет провели велику роботу, і я хочу від керівництва подякувати вам.</p>
<p>І, колеги, я хотів би спитати. У нас є питання на включення в порядок денний сесії. Бо увійти в розгляд будь-якого питання ми вже не встигнемо, лишається 9 хвилин. І у мене, колеги, є: чи є сенс зараз, щоб ми включали в порядок денний сесії ті питання, які були заплановані? Давайте я запропоную, якщо не буде голосів… Якщо не буде голосів, ми ці питання перенесемо.</p>
<p>Отже, блок включення в порядок денний сесії передбачає першим проект Постанови про відзначення пам'ятних дат і ювілеїв у 2019 році. Це проект Постанови 9234. Він перший стоїть в розділі включення в порядок денний сесії. Але, колеги, якщо не буде голосів, ми далі не будемо проходити. <i>(Шум у залі)</i> Ні, включення в порядок денний сесії ставиться на будь-якому етапі. Включення в порядок денний сесії ставиться на будь-якому питання.</p>
<p>Отже, колеги, хто підтримує включення в порядок денний сесії проекту Постанови про відзначення пам'ятних дат і ювілеїв у 19-му році (9234), прошу проголосувати і прошу підтримати. Голосуємо!</p>
<p>&nbsp;</p>
<p>17:52:44</p>
<p>За-72</p>
<p>Рішення не прийняте.</p>
<p>Але це буде для комітету принаймні показник стосовно підтримки цього проекту закону.</p>
<p>І таким чином, колеги, ми не можемо вже ввійти в будь-який законопроект, до завершення сесії залишається 5 хвилин.</p>
<p>І хочу ще наголосити, що сьогодні у Верховній Раді України відбулися заходи присвячені Міжнародному дню білої стрічки. Біла стрічка – це міжнародний символ боротьби проти домашнього насильства над жінками та дітьми. І цей рух був започаткований чоловіками в Канаді в 1991 році. І тому сьогодні багато народних депутатів під час сесії були з білими стрічками в знак солідарності. Представництва білої стрічки існують у понад 60-и країнах світу, в тому числі і в Україні. Біла стрічка символізує особисту присягу, ніколи не вчиняти, не замовчувати та не виправдовувати насильство щодо жінок.</p>
<p>І, шановні колеги, хочу всім подякувати за участь в цьому заході і за солідарність, яку проявили народні депутати України цьому дню і цій події.</p>
<p>В нас сьогодні був день не простий, але ми змогли прийняти 3 закони і це дуже важливо, що до Дня захисту осіб з інвалідністю ми змогли прийняти 3 закони: один – в цілому, два – за основу по захисту осіб з інвалідністю. Також, відхиливши постанови, ми відкрили шлях для підписання і Податкового кодексу, і бюджету, і дуже масштабного проекту Закону про кримінальні проступки. Але зараз час, відведений для пленарного засідання, вичерпується.</p>
<p>І тому вечірнє засідання Верховної Ради України я оголошую закритим. Завтра о 10-й годині ранку всіх чекаю в залі для продовження нашої роботи.&nbsp;</p>
<p>&nbsp;</p>

