Стенограма пленарного засідання
28 квітня 2021

<p align=center>ЗАСІДАННЯ ДВАДЦЯТЬ ДРУГЕ</p>
<p align=center>Зал засідань Верховної Ради України</p>
<p align=center>28 квітня 2021 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p>10:05:17</p>
<p>ГОЛОВУЮЧИЙ. Доброго ранку, шановні колеги! Доброго ранку, шановні представники засобів масової інформації! Будь ласка, підготуйтеся до реєстрації. Нагадую: реєстрація відбувається шляхом натискання зеленої кнопки, першої зліва, обов'язково з сенсорною кнопкою.</p>
<p>Готові реєструватися? Прошу реєструватися.</p>
<p></p>
<p>10:06:05</p>
<p>У залі зареєстровано 193 народні депутати України. Пленарне засідання Верховної Ради України оголошую відкритим.</p>
<p>Шановні колеги, сьогодні день народження Дмитра Олександровича Нальотова. <i>(Оплески)</i> Вітаю вас від себе, від колег! Бажаю всього найкращого, здоров'я в першу чергу вам, вашим рідним та близьким.</p>
<p>Шановні колеги, переходимо до роботи. Відповідно до статті 25 Регламенту Верховної Ради України у середу ми маємо до 30 хвилин на виступи від народних депутатів України щодо оголошення заяв, повідомлень. Будь ласка, запишіться на виступи від народних депутатів.</p>
<p>Гузь Ігор Володимирович.</p>
<p></p>
<p>10:07:21</p>
<p>ГУЗЬ І.В.</p>
<p>Депутат Гузь, 19 виборчий округ. Шановні друзі, сьогодні 28 квітня 1947 року, на території тоді комуністичної Польщі комуністичний польський режим почав акцію "Вісла". Не всі в цьому залі знають, не всі українці знають, що 150 тисяч українців, зокрема і моя родина, частина моєї родини, і багато родин присутніх в цьому залі народних депутатів України були виселені з територій, де жили українці тисячі років. Це Холмщина, це Лемківщина, це Бойківщина, це Надсяння, це Любачівщина. Ці українці були насильно через зґвалтування, вбивства, через приниження виселені польським комуністичним режимом на так звані колишні німецькі землі під німецький кордон.</p>
<p>На превеликий жаль, частина українців опинилася в концентраційному таборі в Явожно. Українці, зокрема молоде покоління, зараз повинно знати, що після Другої світової війни наші співгромадяни були в концентраційних таборах, на жаль, польських, тисячі людей загинули, зокрема учасники підпілля Української Повстанської Армії і Організації українських націоналістів.</p>
<p>Про цю дату, про акцію "Вісла", ми всі повинні пам'ятати. Це страшна сторінка української історії, це сторінка, яка роз'єднала родини. Тому що мій дід Павло Конзюра був виселений сюди в Україну, а його рідний брат – Стах Конзюра був виселений під німецькі землі. Таких родин роз'єднали дуже багато. Ми, українці, повинні про це пам'ятати.</p>
<p>На превеликий жаль, керівництво парламенту могло б сьогодні поставити законопроект, де багато депутатів, які є в цьому залі: Ірина Констанкевич, Софія Федина, Володимир В'ятрович, я, зокрема, є співавторами. Цей законопроект не антипольський, цей законопроект, який засуджує дії комуністичного польський режиму, і цей законопроект, який має пролити правду і справедливість українського парламенту, українців на ті тривожні і страшні події 47-го року.</p>
<p>Тому, шановні друзі, я хотів би, щоб ми зараз хвилиною мовчання вшанували всіх тих забитих українців, всіх тих помордованих, зневажених, які в 47-му році, а їх було 150 тисяч, переселили з етнічних земель на інші території. Прошу вшанувати хвилиною мовчання наших співгромадян.</p>
<p>Дякую.</p>
<p><i>(Хвилина мовчання)</i></p>
<p>Дякую. Слава Україні!</p>
<p></p>
<p>ГОЛОВУЮЧИЙ. Івченко Вадим Євгенович.</p>
<p></p>
<p>10:11:02</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, парламент має відображати волю людей. Ми як представники українського суспільства маємо діяти чітко у тих вказівках, які дають нам виборці. На сьогоднішній день точно виборці говорять нам про тарифи і про їх зменшення. І парламент провалює відповідні постанови. Парламент не рахується з волею людей, які сьогодні не в змозі платити надто високі ціни за електрику, за газ.</p>
<p>Колеги, на сьогоднішній день парламент не бореться в тому числі із рейдерством. Колосальні факти рейдерства йдуть по всій країні. У нас постійно збільшується кількість тих, хто втрачає нерухомість, хто втрачає землі. Я пам'ятаю 18-й рік, коли до нас приїжджали сюди в парламент фермери і розповідали жахливі історії. Я вам нагадаю про випадок в Саливонках, коли на очах у одного фермера забивали його дружину, відрізали кінцівки цієї дружини, для того, щоб він відмовився від землі. Колеги і багато-багато інших фактів.</p>
<p>І, на жаль, це рейдерство в більшості випадків покривається судовою системою і правоохоронними органами. А йде це рейдерство, колеги, від лобізму і йде це рейдерство в більшості випадків з цього залу. Невже нам не варто створити тимчасову слідчу комісію, – до речі, вона зареєстрована і співавтори є Тимошенко від "Батьківщини" і Тарас Батенко, – з приводу того, що відбувається у вищих ешелонах влади і як вони лобіюють свої інтереси, прикриваючись певними посадами і депутатськими мандатами.</p>
<p>Це життя людей, колеги, це безпосередньо їхній бізнес. Давайте розберемося врешті-решт, чому люди в тій же Новоселиці втратили землю, чому без їхнього відома зібрали збори і перереєстрували на сьогоднішній день їхнє майно і їхню землю. Сьогодні земля ця не засівається, сьогодні вони втратили врожай, громади не отримують земельний податок. Колеги, і на сьогоднішній день вони не знають, чи довіряти закону, вони хочуть це робити, але цей закон працює проти людей, 1100 гектарів було вкрадено у людей.</p>
<p>Я дякую Тарасу Батенку з групи "За майбутнє", який передав слово і при цьому він же є і співавтором, тимчасову слідчу комісію, щоб розслідувати факти рейдерства і факти лобіювання таких випадків, скажемо так, і "кришування" у вищих ешелонах влади, в тому числі і серед нас в Верховній Раді.</p>
<p>Дякую.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>10:14:10</p>
<p>ГОЛОВУЮЧА. Дякуємо.</p>
<p>Дмитро Чорний, фракція "Слуга народу".</p>
<p>Слово візьміть. Будь ласка.</p>
<p></p>
<p>10:14:24</p>
<p>БУЖАНСЬКИЙ М.А.</p>
<p>Шановні колеги, Максим Бужанський, 25-й округ, фракція "Слуга народу".</p>
<p>Шановні друзі, 28 квітня 1945 року в цей день радянські війська почали нарешті штурм Рейхстагу. Сьогодні, 28 квітня 2021 року в Києві в столиці нашої країни пройде марш фанатів есесівської дивізії "Галичина", 14-ї дивізії Ваффен СС. Скажіть мені, якщо це не ганьба і сором, то як тоді виглядають сором і ганьба. Ми – країна-переможець, це ваші батьки віддали життя за перемогу над Третім Рейхом, це ваші батьки перемогли нацизм.</p>
<p>Поряд зі мною стоять люди, чиї діди були у Бухенвальді. Скажіть мені, як це відбувається. Скажіть мені, кожен з вас, що ми зробили не так, що це відбувається. Скажіть мені, що ми маємо зробити, щоб цього не було. Я вважаю, що цей сором лягає на кожного з нас: есесівці марширують вулицями Києва. Уявіть собі, Україна після Білорусі – друга постраждала країна за чисельністю загиблих у Другій світовій війні. Як так відбулося: 6 мільйонів українців було вбито, 7 мільйонів українців сражалися з нацизмом у лавах Червоної армії, як так сталося?</p>
<p>Ми вшановуємо пам'ять жертв концтаборів, ми пам'ятаємо про втрати, хтось каже "ніколи знову", і ось знову, есесівці знову йдуть вулицями столиці. Я вважаю, що Верховна Рада повинна прийняти заходи, міри, що завгодно зробити, щоб цього не було. Це недопустимо, героїзація нацизму недопустима. Вони не йдуть Лондоном, вони не йдуть Парижем, вони не йдуть Берліном, вони йдуть Києвом. Зверніть, будь ласка, увагу, це сором та ганьба.</p>
<p>Дякую.</p>
<p></p>
<p>ГОЛОВУЮЧА. Арсеній Пушкаренко, фракція "Слуга народу", будь ласка.</p>
<p></p>
<p>10:16:43</p>
<p>ПУШКАРЕНКО А.М.</p>
<p>Шановна президія, шановні колеги, дорогі українці! Днями на Овруччині відбулися протипожежні навчання лісівників та рятувальників. Це відбулося там, де рік тому палали тисячі і тисячі гектарів, де вигоріло 50 тисяч гектарів, з яких 24 тисячі гектарів не підлягають поновленню. Це була страшна екологічна катастрофа для всього Полісся і для всіх українських лісів.</p>
<p>Пройшов рік. І мені хотілося б сказати, що за рік зроблено нами, зроблено законодавчо, адміністративно і організаційно. Законодавчо, шановні колеги, ми з вами прийняли і підвищили закон, і підвищили відповідальність за підпал сухостою і лісів. Ми з вами прийняли Закон про інвентаризацію лісів, яка не проводилась з 2001 року, Кабмін вже її затвердив. І протягом п'яти років ми будемо мати розуміння, що у нас сьогодні є з лісовим ресурсом і куди нам рухатися в плані розвитку лісового господарства.</p>
<p>Ми прийняли Закон про протипожежну безпеку в лісі. Організаційно я би хотів сказати про Житомирську область, за яку сьогодні я відповідаю як народний депутат. Було зроблено майже 800 водойм протипожежних, де рік назад їх було всього 30, і чому горів так ліс, тому що пожежні машини їздили лісом пусті. Сьогодні в нас 800 обходів в Житомирській області і всі 800 мають протипожежні водойми. Сьогодні відновлюються просіки. Сьогодні закуплено на 100 мільйонів техніки для того, щоб оперативно і професійно можна було реагувати, а особовий склад був захищений на пожежну небезпеку в лісі.</p>
<p>Адміністративно сьогодні запущена реформа лісового господарства. І я хочу сказати, що і попередній голова Держлісагентства пан Кузьович і діючий голова Лісагентства пан Болоховець, це вперше за останні 15 років люди, які дійсно лісівники, і дійсно мають відношення до галузі, і пройшли всі щаблі галузі. Я можу констатувати, що сьогодні лісове господарство відновлюється, саме законодавче, адміністративне і організаційне забезпечення сьогодні дає поштовх, що у лісової галузі є перспектива.</p>
<p>Тому такі керівники, які сьогодні є в Житомирській області, як Віктор Сахнюк, який на своєму прикладі, а я сказав і про 800 водойм, і про відновлення просіки, і про закупку нової сучасної техніки, а не як це було роками, що це все розкрадалося і виводилося з лісових господарств.</p>
<p>Але "лісова мафія" не опускає руки, не опускає голову і намагається поновити свої позиції в лісовому господарстві. Зокрема, колишній начальник Житомирського управління Курінський сьогодні через Верховний Суд, незважаючи на те, що він написав сам заяву, намагається поновитись.</p>
<p>Це люди, які розграбували лісове господарство, і ми не маємо права допустити їх назад до лісового господарства.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Оксана Савчук, позафракційна. Будь ласка, пані Оксано.</p>
<p></p>
<p>10:19:59</p>
<p>САВЧУК О.В.</p>
<p>Оксана Савчук, Всеукраїнське об'єднання "Свобода", Івано-Франківщина. Щоб не було, ті прикрі історії, які сталися після операції "Вісла", коли ти приїжджаєш на українські землі, а над ними майоріє інший прапор, коли біля української церкви висить табличка українською, польською і іншими мовами – тільки не українською, коли українські цвинтарі по волі затирається пам'ять, і тільки деякі нащадки приїжджають згадати, що саме тут була українська земля, - це приклади тої історії, яку ми не маємо повторити у майбутньому, бо жодний клаптик української землі не може відійти ворогові, він має залишитися в нас.</p>
<p>Я хочу сьогодні говорити про територіальну оборону. Я не розумію, чому наш український парламент під синьо-жовтим прапором у цій сесійній залі не розглядає ключове – як нація буде оборонятися. Тому що я переконана, що не тільки Збройні Сили сьогодні воюють, має воювати нація. Тобто вона має готуватися до того, щоб в будь-який момент дати відсіч.</p>
<p>Зареєстрований ще в грудні законопроект, який би ми могли розглянути, можливо, у комітету є альтернативний. Але ми мовчимо. Чому? Чи не маємо бачення того, як українці повинні бути готовими, бо маємо ворога, ворог чіткий і видимий – це Росія, він стоїть на східних кордонах. Війна стратегічна, Росія і Путін не бачать нашу країну самостійною державою. Для них ми – ті, хто не має права на свою незалежність. Тому я переконана, що ми повинні скористатися, власне, тою моделлю, такою як ізраїльська модель, швейцарська модель, коли нація готується до того, щоб дати відсіч у певний момент.</p>
<p>Я дуже би хотіла, щоб ми на позачергових засіданнях розглядали ключові питання: як українці готуються до того, щоб захистити своє: захистити свою домівку, захистити майбутнє своїх дітей, захистити свої кордони.</p>
<p>Я не можу зрозуміти, чому ми не можемо проводити навчання територіальне оборони на місцях, не покидати це на плечі чи місцевих рад, тому що частина міських голів може це робити, а частина ставляться до того не зовсім адекватно. Це має бути державна політика. Я би хотіла, щоби в цьому парламенті ми приймали важливі державотворчі рішення, які станом на сьогодні актуальні. А актуальним залишається і досі те, що Росія – наш ключовий ворог, яка не зупиняється.</p>
<p>Завдання України – зберегти себе, зберегти свої кордони і нарешті в цьому парламенті почати розглядати стратегічні закони, такі як закон про територіальну оборону.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:23:07</p>
<p>ГОЛОВУЮЧИЙ. Жупанин Андрій Вікторович.</p>
<p></p>
<p>10:23:11</p>
<p>ЖУПАНИН А.В.</p>
<p>Доброго ранку, шановні колеги! Ну, зазвичай з цієї трибуни я розповідаю про проблеми та виклики в українській енергетиці. Однак сьогодні хотілося б поговорити про перспективи та нові можливості для росту. І найцікавіше, що перспективи, які не вимагають ані "зеленого" тарифу, ані електроенергії по 10 копійок, ані будь-якої іншої форми державної підтримки. Йдеться про законодавче визначення біометану та створення реєстру біометану в Україні.</p>
<p>Що таке біометан? Біометан – це біогаз, до якого додається 95 відсотків метану. В свою чергу біогаз – це є газ, який утворюється після мікробіологічного розкладання біомаси та біовідходів, а також рідких та твердих органічних відходів. Виробництво біометану в Європі досягло уже 5 мільярдів кубометрів в рік. Так чому Україні варто включитися в перегони по виробництву цього ресурсу? На це є кілька причин.</p>
<p>Перша причина. Біометан є повним аналогом природного газу та може використовуватися як для виробництва тепла, електроенергії, також як паливо для транспорту та хімічної промисловості.</p>
<p>Друга причина. Україна має найбільшу в Європі площу сільськогосподарських угідь, тобто має агарну сировину для біомаси, яка є основною для біогазу, який в свою чергу є основою для біометану.</p>
<p>Третя причина. У Європі є попит на біометан як на відновлюваний газ. Можливо, ви чули про так звану Green Deal, яка зобов'язує країни Європи зменшувати забруднення атмосфери, а також декарбонізовувати виробництво. Так-от виробництво біометану якраз і спрямоване на заміщення викопного природного газу.</p>
<p>І четверта причина. Ми якимось чином дозаповнили газотранспортну систему України, що є актуально після особливо 2024 року, без витрат на її модернізацію.</p>
<p>Ми очікуємо, що перший час всі потужності на виробництво біометану будуть спрямовані на експорт, оскільки в Європі вже є покупці, які готові за нього платити високу ціну. Для цього нам потрібно створити реєстр біометану, довідки з якого будуть підтверджувати походження цього ресурсу та будуть сприяти наданню компаніям-покупцям з країн Євросоюзу пільг, які передбачені "зеленою" угодою. Експортний напрям для України є привабливим, оскільки, окрім створення додаткових робочих місць та сплати податків до бюджетів різних рівнів, ми скорочуємо негативний торгівельний баланс України.</p>
<p>Враховуючи це, ми напрацювали законопроект, який регламентує визначення біометану та регламентує створення реєстру біометану в українському законодавстві. Ми вважаємо, що цього абсолютно достатньо для початку виробництва цього ресурсу в Україні та початку експорту його за кордон. Я закликаю всіх колег долучитися до підписання цього законопроекту. Він буде доступний в електронній системі документообігу Верховної Ради.</p>
<p>Дякую всім за увагу.</p>
<p></p>
<p>ГОЛОВУЮЧИЙ. Скорик Микола Леонідович.</p>
<p></p>
<p>10:26:22</p>
<p>СКОРИК М.Л.</p>
<p>Народний депутат Скорик, фракція політичної партії "Опозиційна платформа - За життя".</p>
<p>Шановна президія, шановні колеги, шановні громадяни України, тільки що з цієї трибуни мої колеги згадали декілька пам'ятних дат у світовій і українській історії, пам'ятних і скорботних дат. Хотілося б сказати ще про одну дату в новітній історії нашої держави. Ми з вами перебуваємо напередодні Великодня, і в цьому році Великдень випадає на 2 травня.</p>
<p>Завжди 2 травня асоціювалося у наших громадян з відпочинком, з другим днем Дня солідарності трудящих, з початком по-справжньому теплої весни. З 2014 року ця дата стала скорботною в історії мого рідного міста-героя Одеси і всієї України. В 2014 році, тільки за офіційними даними, 48 людей було невинно вбито, і до сих пір цей злочин не розслідувано.</p>
<p>Якщо ми живемо з вами, шановні колеги, в європейській державі, то в європейській державі найвища цінність – це людське життя. В минулому році з цієї трибуни я звертався до фракції монобільшості з проханням підтримати створення тимчасової слідчої комісії з приводу розслідування тих подій.</p>
<p>Зараз ініціюється в тому числі монобільшістю багато фейкових, на мою думку, фейкових абсолютно тимчасових слідчих комісій, які нікому не потрібні, які мають за мету в тому числі переслідування представників опозиції, натомість щоб дійсно розслідувати страшний злочин, який відбувався на теренах нашої незалежної держави України.</p>
<p>Мені огидно чути, коли з екранів телевізорів деякі діячі, які вважають себе політичними діячами, говорять, що 2 травня 2014 року вони начебто когось захистили від чогось. Якщо це так, якщо вони захистили, то вони герої і їхні імена має знати вся країна, і ми маємо ними пишатися. А якщо це не так, то це масовий злочин і цих злочинців має знати вся країна, і вони мають бути покарані.</p>
<p>Наша політична сила вимагає, Дмитро Олександрович, у тому числі від вас поставити в зал постанову відповідну, яку ми досить давно внесли, наша фракція, з приводу того, щоб засудити ці події. Це аналогічна постанова, яка нещодавно була проголосована стосовно подій на Майдані. Це абсолютно ідентичні події: і там, і там загинули люди, наші громадяни. І ми маємо розслідувати ці події.</p>
<p>Шановні колеги, напередодні цих подій я прошу вас вшанувати жертви подій 2 травня 2014 року в Одесі хвилиною мовчання.</p>
<p><i>(Хвилина мовчання)</i></p>
<p>Дякую.</p>
<p></p>
<p>ГОЛОВУЮЧИЙ. Піпа Наталія Романівна.</p>
<p></p>
<p>10:29:35</p>
<p>ПІПА Н.Р.</p>
<p>Шановні колеги, дорогі українці! Наталія Піпа, 115-й<a name=Temp></a> округ, Львів, фракція "Голос". Нещодавно ми у цьому парламенті ухвалили закон, який змінює правила присудження наукових ступенів. Ці правила змінюються з 1 вересня 2021 року. Але що ми маємо сьогодні і чи достатня зміна цих правил?</p>
<p>Складається таке враження, що роками працююча корупційна наукова машина перебуває в агонії. Оте, що останнім часом відбувається із науковими ступенями – просто ганьба.</p>
<p>Перший епізод з журналісткою, письменницею Олесею Яремчук, дисертація на тему Йозефа Рота – не допустили до захисту дисертації кандидата наук. Причина недопуску проста: пішла проти прогнившої системи, відмовилася платити хабарі за допуск і отримання ступеню, відмовилася класти стодоларові купюри між сторінками своєї дисертації, зробила запис телефонних дзвінків і написала про це на "Українській правді". Яка реакція МОН? Немає реакції.</p>
<p>Другий епізод. Наш колега Ілля Кива у супроводі чи то охорони, чи то "тітушок", без допуску реальних журналістів захистив дисертацію кандидата наук. Чи можу я стверджувати, що він не гідний цього ступеня? Це має робити Атестаційна колегія Міністерства освіти і науки. Таке рішення викликало надбурхливу реакцію в науковій спільноті, в усьому українському суспільстві. Науковці стурбовані таким рівнем української науки.</p>
<p>Викладач Українського католицького університету Олександр Ябчанка публічно спалив диплом кандидата медичних наук на знак протесту. Це нечувано і дуже боляче. Він заявив: "Мені надалі соромно називатися кандидатом наук. Це звання остаточно дискредитовано. Прошу вважати це офіційною заявою з вимогою позбавити мене наукового ступеня кандидата медичних наук. Це сором для всієї нашої країни". Інші кандидати та доктори наук, які говорять, що науку тепер поховано або науковцем бути соромно.</p>
<p>Крім того, журналісти Bihus.Info провели власне розслідування і виявили підроблений підпис на одній із довідок до дисертації, вказано участь у наукових конференціях, у яких участі насправді не брав, вказана англомовна стаття, яка перекладена Google Translate, псевдонауковий текст дисертації, один із двох схвальних відгуків на дисертацію надано офіційною опоненткою і кандидатом.</p>
<p>Зважаючи на суспільний резонанс, а також інформацію, наведену у розслідуванні Bihus.Info, я вже надала звернення і офіційно звертаюся до Міністерства освіти і науки та Атестаційної колегії провести експертизу кандидатської дисертації Киви на предмет виявлення журналістських порушень. У питанні освіти та науки не можна йти на компроміси із совістю. Подібні рішення – сором для української науки. Не ганьбіться і не ганьбіть науку, від розвитку науки...</p>
<p></p>
<p>ГОЛОВУЮЧИЙ. Горват Роберт Іванович.</p>
<p></p>
<p>10:32:53</p>
<p>ГОРВАТ Р.І.</p>
<p>Доброго дня! Прошу передати слово Сергію Вельможному.</p>
<p></p>
<p><a name=_GoBack></a>ГОЛОВУЮЧИЙ. Вельможний Сергій Анатолійович.</p>
<p></p>
<p>10:33:05</p>
<p>ВЕЛЬМОЖНИЙ С.А.</p>
<p>Доброго дня, шановні колеги, пане головуючий! Сергій Вельможний, Луганщина. Шановні колеги, з цієї трибуни постійно звітуються урядовці щодо подолання коронавірусу в Україні. Звісно, це надзвичайна проблема, але ми бачимо, що уряд не може впоратись з динамікою захворюваності та вакцинування. Поки Україна пасе задніх за кількістю щеплень, а щоденна статистика смертності жахає, існують також інші проблеми, з якими Кабмін також не впорався.</p>
<p>Поруч зі мною народний депутат України Олександр Сухов, разом ми представляємо шахтарський округ: міста Лисичанськ, Гірське, Золоте, Луганщина. Гірникам по всій Україні затримують виплати заробітних плат. Шахтарі можуть померти не лише від COVID, а й від голоду, адже як годувати власні сім'ї, якщо кошти не надходили протягом півроку?</p>
<p>Напередодні Великодня ви всі знаєте, наскільки подорожчали продукти харчування. Як шахтарям зібрати святкову корзину? Як відсвяткувати Пасху? Це риторичні питання, адже ми розуміємо, що гірники заслуговують на своєчасну оплату праці. Борги повинні бути погашені до настання свят. Це має бути основним завданням Кабміну. Чи повинні народні депутати Луганщини на чолі з Шаховим з цієї трибуни з відбійним молотком, з каменюкою вугілля (ми б сьогодні теж це принесли і продемонстрували вам, але не впустили нас до цієї зали) вимагати виплат шахтарям, як це було у грудні минулого року? Нарешті Президент та уряд нас почули і почали виплачувати, але заборгованість існує і на цей час.</p>
<p>Шахтарським родинам ні за що лікуватися, годувати дітей, навіть немає грошей дітям купити чобітки, щоб вийти на двір. Але гроші є, но вони використовуються не за призначенням. Луганська обласна адміністрація витрачає сотні мільйонів гривень на ремонт доріг. Ми розуміємо, що це також надзвичайно потрібно, але ж варто правильно розставляти пріоритети. Хто буде їздити по цим дорогам, якщо мешканці Луганщини постійно потерпають від дій уряду та глави ОДА Гайдая? Звісно, керівництву обласної адміністрації зручно вкладати кошти в дороги, адже там легше вкрасти кошти. Але кошти повинні йти на вирішення реальних потреб звичайних людей, а не наповнення власних кишень. Я вважаю, що нарешті Президент та уряд нас почують і виплатять шахтарям грошові кошти до Великодніх свят.</p>
<p></p>
<p>ГОЛОВУЮЧИЙ. Юрчишин Ярослав Романович.</p>
<p>Бобровська Соломія Анатоліївна.</p>
<p></p>
<p>10:36:31</p>
<p>БОБРОВСЬКА С.А.</p>
<p>Соломія Бобровська, фракція "Голос". Сьогодні, ви знаєте, я не про бійців, а, напевно, швидше про тилових щурів, які буквально сидять в Міністерстві оборони і жують чи гризуть не лише бюджет, а й харчування, яке має в повному комплексі доходити до наших бійців.</p>
<p>Поясню, з чого це розпочалося, і як це наразі відбувається сьогодні. Я була вражена, коли в одну з військових частин привезли обколоте м'ясо, зіпсовані продукти, овочі, харчі, і подумала, що, ну, насправді, можливо, це помилка. Ви ж знаєте, ми ж переходимо на натівські стандарти, ми маємо каталог, можуть хлопці замовляти продукти, які вони забажають. Але я не могла уявити масштаби, які на 21-й рік сьогодні ця вся історія візьме, прийме і буде мати такий характер.</p>
<p>А виявляється дуже просто. Виявляється, в 21-му році якимось чином за підтримки заступника профільного Ігоря Халімона виявилася наступна історія. Тендер був прописаний таким чином, що фактично лише одна компанія стала на сьогодні монополістом і покриває харчування Збройних Сил України на 90 відсотків, а це близько 6 мільярдів коштів, які вони проїдають фактично за рік, реалізуючи таке харчування. Це означає, що вони: а) не виконують рішення, чотири рішення Антимонопольного комітету, є два рішення суду, які теж не виконуються. І на запитання, чому не виконуються, розводять руками і кажуть, ми забули.</p>
<p>Я насправді вдячна профільному Комітету з питань нацбезпеки, оборони і розвідки за те, що розглянули це питання, і саме вони звернулися до міністра оборони Андрія Тарана звернути увагу на професійну придатність пана Халімона відповідати посаді заступника міністра оборони, тому що такі речі, які на сьогодні відбуваються, є неприпустимими.</p>
<p>Але, більше того, за два тижні після засідання комітету Халімон поступив наступним чином: він просто уклав додаткові угоди для того, щоб не розривати з монополістом "Військсервіс-Волонтер" (нагадаю, статутний капітал цієї компанії чи контори 35 тисяч гривень, на сьогодні вона робить оборот близько 6 мільярдів), так-от з нею уклали додаткові договори, згідно яких прямо чорним по білому написано: можна не перевіряти на місці продукти, залишати їх в частинах, а лише потім звертатися до міністра оборони, Міністерства оборони з перевіркою цих харчів. І інші, інші пункти, які фактично доповнюють і підсилюють компанію монополіста "Військсервіс-Волонтер" і не дають можливості компанії повертати. Більше того, за це гроші будуть виплачуватися, платити і, очевидно, не розриватись договори.</p>
<p>За цих чотири місяці Міністерство оборони отримало більше 70 заявок із зауваженнями по харчуванню. Половина підприємств, які минулого року чи позаминулого брали участь в тендерах, вони на сьогодні є або субпідрядниками, або викинуті за борт. Але хочу нагадати пану Халімону. Ви знаєте, по вас будуть наступні питання: по казармах - добудовах, по бронежилетах і спорядженнях.</p>
<p>Я прошу звернути цей виступ, увагу НАБУ, ДБР і Верховного Головнокомандувача сприйняти це як за офіційне звернення.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, час для виступів вичерпаний. Будь ласка, переходимо, повертаємось до нашої роботи.</p>
<p>Шкрум. Не наполягає.</p>
<p>Павленко 2908. Не наполягає. Наполягає? Павленко. Скорик.</p>
<p>Шановні колеги, давайте тоді далі.</p>
<p>Лукашев. Немає.</p>
<p>Кириленко. Не наполягає.</p>
<p>Власенко, яка правка?</p>
<p></p>
<p>10:41:16</p>
<p>ВЛАСЕНКО С.В.</p>
<p>2930.</p>
<p></p>
<p>ГОЛОВУЮЧИЙ. Включіть, будь ласка, мікрофон Власенку.</p>
<p></p>
<p>ВЛАСЕНКО С.В. Дякую, пане Голово.</p>
<p>Я вчергове хочу зазначити, що фракція "Батьківщина" має наступну позицію, що спочатку треба провести референдум і запитати у людей. А в подальшому, якщо українські громадяни, український народ як власник сільськогосподарської землі згідно із статтею 13 і 14 Конституції дасть згоду на відкриття ринку, то тоді ринок треба створювати в такий спосіб, щоб перш за все були захищені українські фермери і вони мали можливість отримувати землю в оренду. Саме тому кадастр повинен в першу чергу відображати стан оренди землі, а не власників землі. А власники землі повинні мати можливість свої земельні паї продати державі за ринковою ціною. В цьому позиція "Батьківщини".</p>
<p>А правку 2930 прошу підтримати.</p>
<p></p>
<p>ГОЛОВУЮЧИЙ. Ставлю на голосування 2930, Власенко. Комітетом не підтримана. Прошу визначатись та голосувати.</p>
<p></p>
<p>10:42:35</p>
<p>За-62</p>
<p>Рішення не прийнято. Правка не підтримана.</p>
<p>2931, Павленко. Не наполягає знову?</p>
<p></p>
<p>10:42:45</p>
<p>ПАВЛЕНКО Ю.О.</p>
<p>Шановний пане Голово, шановні колеги, надзвичайно важлива правка, прошу поставити її на голосування. Ми продовжуємо наполегливо наполягати на тому, що даний закон, законопроект, має бути приведений у відповідність до Конституції, до законодавства, щоби цей закон не дозволив в разі його ухвалення маніпулювати, зловживати і здійснювати рейдерські дії, а фактично позбавити українських селян можливості працювати і бути власниками своєї землі. Тому ми пропонуємо і просимо після завершення розгляду все-таки цей законопроект відправити на доопрацювання і почати підготовку до всеукраїнського референдуму.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку 2931 Павленка. Комітетом не підтримана. Прошу визначатись та голосувати.</p>
<p></p>
<p>10:43:51</p>
<p>За-54</p>
<p>Рішення не прийнято. Правка не підтримана.</p>
<p>Павленко, 2950.</p>
<p></p>
<p>10:44:06</p>
<p>ПАВЛЕНКО Ю.О.</p>
<p>Шановний пане Голово, шановні колеги, дана правка теж спрямована на те, аби привести хоч якось цей законопроект у відповідність до законодавства. Вчергове наголошуємо на тому, що, на наш погляд, передчасно в цьому році розпочинати земельну реформу, розпочинати продаж земель сільськогосподарських, вважаємо, що треба перенести ще хоча б на рік з тим, аби підготувалася держава. Бо в умовах, коли йде збідніння українських громадян, коли є реальні провали в економічній, в соціальній політиці, коли в країні збільшується рівень безробіття, а ситуація на ринку праці чи не найгірша за всі роки незалежності, коли зростають тарифи на газ, на електроенергію, от уже починаючи з 1 травня, чергове зростання в цих умовах, без сумніву, почати продаж землі...</p>
<p></p>
<p>ГОЛОВУЮЧИЙ. Ставлю на голосування 2950. Комітетом не підтримана. Прошу визначатися та голосувати.</p>
<p></p>
<p>10:45:37</p>
<p>За-55</p>
<p>Рішення не прийнято. Правка не врахована.</p>
<p>2939. Кириленко.</p>
<p></p>
<p>10:45:44</p>
<p>КИРИЛЕНКО І.Г.</p>
<p>Дякую, пане Голово. Правка стосується більшої прозорості в реєстрації земельних ресурсів і земельних відносин. Ми пропонуємо не скасовувати обов'язковість електронної форми рішень про внесення до Державного земельного кадастру, відомостей про межі державного кордону України, межі адміністративно-територіальних одиниць, нормативно-грошову оцінку земель, розташованих в межах територій адміністративно-територіальних одиниць, економічну оцінку земель, обмежень у використанні земель. Ми пропонуємо, щоб це збереглося, це більша прозорість і більша доступність до цієї інформації.</p>
<p>Прошу поставити правку на голосування.</p>
<p></p>
<p>ГОЛОВУЮЧИЙ. Ставлю на голосування 2939, Кириленко. Комітетом не підтримана. Прошу визначатися та голосувати.</p>
<p></p>
<p>10:46:50</p>
<p>За-62</p>
<p>Рішення не прийнято. Правка не врахована.</p>
<p>2956. Власенко.</p>
<p></p>
<p>10:47:04</p>
<p>ВЛАСЕНКО С.В.</p>
<p>Дякую, шановний пане Голово. Насправді стаття 12 пункт 3, в який я пропоную внести правку, свідчить про одне єдине, що немає ніякого бачення реформи, що немає ніякого бачення, куди ми рухаємося. Натомість нам пропонують якісь пілотні проекти, за наслідками яких будуть прийматися абсолютно невідомо яке законодавство. Тобто, з одної сторони, повністю руйнується державний контроль за використанням земель, в тому числі сільськогосподарського призначення; з другого боку, повний хаос в помноженнях державних органів і органів місцевого самоврядування; з третього боку, нам пропонують якісь експерименти, за наслідками яких потім будуть вноситись в законодавство абсолютно невідомо які зміни, які невідомо, що будуть відображати, які невідомо, як будуть регулювати ці правовідносини, і так далі. Тому це вчергове свідчить про те, що ніякого плану реформи немає. Натомість треба просто запитати у людей на референдумі, чи взагалі хочуть вони продавати сільськогосподарську землю.</p>
<p>А правку 2956 прошу підтримати. Наступна правка 58.</p>
<p></p>
<p>ГОЛОВУЮЧИЙ. Ставлю на голосування правку 2956 народного депутата Власенка. Комітетом не підтримана. Прошу визначатись та голосувати.</p>
<p></p>
<p>10:48:34</p>
<p>За-65</p>
<p>Рішення не прийнято. Правка не підтримана.</p>
<p>Наступна правка 2958 Власенка.</p>
<p></p>
<p>10:48:42</p>
<p>ВЛАСЕНКО С.В.</p>
<p>Дякую, шановний пане Голово. Насправді ця моя правка вносить зміни в подальший текст цього самого пункту. Я ще раз наголошую, що, на жаль, те, як сформовано закон, вчергове свідчить про те, що немає жодної візії, жодного бачення того, як повинна відбуватись справжня, а не оця грабіжницька земельна реформа, і що взагалі необхідно робити.</p>
<p>Я ще раз підкреслюю, цим законом, з одного боку, послаблюють контроль з боку держави за використанням земель, з другого боку, повністю змішують повноваження, міняють повноваження, вносять хаос в повноваження органів державної влади і органів місцевого самоврядування. Натомість нам пропонують на заміну якісь експерименти, які будуть проводитися невідомо де, невідомо як, на невідомо яких територіях, і за наслідками цих експериментів нам будуть пропонувати невідомо які законопроекти. А відтак я ще раз підкреслюю, просто треба спитати українських громадян на референдумі, український народ як власника сільськогосподарської землі згідно з статтею 13, 14 Конституції України.</p>
<p></p>
<p>ГОЛОВУЮЧИЙ. Ставлю на голосування правку 2958 народного депутата Власенка. Комітетом не підтримується. Прошу визначатись та голосувати.</p>
<p></p>
<p>10:50:14</p>
<p>За-62</p>
<p>Рішення не прийнято. Правка не підтримана.</p>
<p>2960, Павленко.</p>
<p></p>
<p>10:50:20</p>
<p>ПАВЛЕНКО Ю.О.</p>
<p>Шановний пане Голово, шановні колеги, дана правка стосується абзацу другого частини четвертої…</p>
<p></p>
<p>ГОЛОВУЮЧИЙ. Вибачте-вибачте, вона врахована. Це я помилився.</p>
<p></p>
<p>ПАВЛЕНКО Ю.О. Да, вона врахована.</p>
<p></p>
<p>ГОЛОВУЮЧИЙ. Так, вибачте.</p>
<p>2961, Шуфрич.</p>
<p></p>
<p>10:50:39</p>
<p>ШУФРИЧ Н.І.</p>
<p>Дякую. Шановний Голово, прошу передати слово поважному народному депутату Німченку Василю Івановичу.</p>
<p></p>
<p>ГОЛОВУЮЧИЙ. Василь Іванович Німченко.</p>
<p></p>
<p>10:50:48</p>
<p>НІМЧЕНКО В.І.</p>
<p>Німченко Василь Іванович, "Опозиційна платформа – За життя".</p>
<p>Шановні колеги, що нам каже, де ми поставили питання щодо розмежування комунальної і державної власності. Скажіть, будь ласка, де Конституція передбачає взагалі державну власність як об'єкт розпорядження та інше. Конституція передбачає, що органи влади на реалізацію власника українського народу землею здійснюють свої функції. От і все. А тому не потрібно робити от цю підміну, яка пропонується у зазначеному законопроекті.</p>
<p>Тому я дуже прошу звернути на це увагу, щоб не було підмін розуміння взагалі і правового визначення, що таке державний контроль і що таке державна власність і комунальна власність. А тому ми просимо залишити без змін Земельний кодекс.</p>
<p></p>
<p>ГОЛОВУЮЧИЙ. 2961, Василя Івановича Німченка правка. Комітетом не підтримана. Прошу визначатися та голосувати.</p>
<p></p>
<p>10:52:14</p>
<p>За-56</p>
<p>Рішення не прийнято. Правка не врахована.</p>
<p>Наступна правка 2962. Німченко Василь Іванович.</p>
<p></p>
<p>10:52:24</p>
<p>НІМЧЕНКО В.І.</p>
<p>Прошу передати слово вельмишановному Нестору Івановичу Шуфричу.</p>
<p></p>
<p>ГОЛОВУЮЧИЙ. Нестор Іванович Шуфрич.</p>
<p></p>
<p>10:52:32</p>
<p>ШУФРИЧ Н.І.</p>
<p>Дякую, пане Голово. Дуже слушна пропозиція прозвучала від колеги Юрія Павленка. Висловлюючи повагу до народних депутатів України третього скликання, які, без всякого перебільшення, з кров'ю відстояли право людей реалізовувати свою земельну власність, але (увага!) за справедливою ціною. Ціна сьогодні не є справедливою. Сьогодні ми спонукаємо людей продавати землю за 27 тисяч гривень при її ціні реальній 150 тисяч гривень – це грабіж людей. Тому ми і пропонуємо зараз, ми готові зняти всі наші правки, проголосувати цей законопроект на повторне друге читання. Це було професійно і відповідально, дочекатися референдуму і повернутися до розгляду цього законопроекту.</p>
<p>Дякую за увагу. Поправку прошу поставити на голосування.</p>
<p></p>
<p>ГОЛОВУЮЧИЙ. Дякую за пропозицію.</p>
<p>Ставлю на голосування правку 2962. Комітетом, як завжди, не підтримана. Прошу визначатися та голосувати.</p>
<p></p>
<p>10:53:55</p>
<p>За-52</p>
<p>Рішення не прийнято. Правка не врахована.</p>
<p>Наступна правка 2966, Німченко.</p>
<p></p>
<p>10:54:06</p>
<p>НІМЧЕНКО В.І.</p>
<p>Шановні колеги, я хочу лише напомнить сьогодні, що сьогодні Страсна п'ятниця, це сьогодні Іуда... <i>(Шум у залі) </i>Середа, я вибачаюсь. Страсна середа. Дайте мені хвилинку все-таки, я вибачаюсь. Почекайте! Страсна середа. Це сьогодні Іуда продав за 30 серебряників честь, совість, волю і продав він Святого.</p>
<p>Шановні колеги, я перепрошую, не ставайте на стезю Іуди, не продавайте те, що приналежить святим людям – українській нації. Я дуже прошу, прислухайтесь до історії і до природи.</p>
<p>Спасибі. А ми підтримаємо нашу поправку.</p>
<p></p>
<p>ГОЛОВУЮЧИЙ. Ставлю на голосування правку 2966, Німченко. Комітетом не підтримана. Прошу визначатись та голосувати.</p>
<p></p>
<p>10:55:31</p>
<p>За-47</p>
<p>Рішення не прийнято. Правка не врахована.</p>
<p>Наступна правка 2967. Шуфрич? Шуфрич Нестор Іванович.</p>
<p></p>
<p>10:55:46</p>
<p>ШУФРИЧ Н.І.</p>
<p>Я не розумію, чого такий ґвалт був зараз в залі. Поважна людина помилилася після 200 поправок. І дійсно сьогодні буде дуже прикро, що в Страсну неділю ми проштовхуємо цей закон.</p>
<p>І сьогодні, подобається це чи ні, але саме сьогодні Іуда продав Христа, а ви продаєте українців. І в цьому шановний Василь Іванович правий. Бажано було б сьогодні каятись вам за те, що ви зробили з українським народом, а не проштовхувати Закон про землю. Тому після позачергової сесії підіть в церкву та покайтесь. Моліться за те, що ви робите з Україною.</p>
<p>Поправку прошу поставити на голосування.</p>
<p></p>
<p>ГОЛОВУЮЧИЙ. Ставлю на голосування правку Шуфрича під номером 2967. Прошу визначатися та голосувати.</p>
<p></p>
<p>10:57:12</p>
<p>За-53</p>
<p>Рішення не прийнято. Правка не врахована.</p>
<p>Наступна правка 2968 Колтуновича. Олександр Сергійович, залишився ще понеділок, вівторок, четвер, п'ятниця і субота, якщо що.</p>
<p></p>
<p>10:57:27</p>
<p>КОЛТУНОВИЧ О.С.</p>
<p>Дякую, вельмишановний пане Голово. Безумовно, не будемо це обговорювати. Зараз, я вибачаюсь.</p>
<p></p>
<p>ГОЛОВУЮЧИЙ. Дмитро Олександрович, відійдіть, будь ласка. Дякую.</p>
<p></p>
<p>КОЛТУНОВИЧ О.С. Дякую.</p>
<p>Шановний пане Голово, я розумію, що у вас є ініціатива обговорити з наукової точки зору теоретико-методологічний прикладний концепт даного законопроекту. Однак я хочу сказали, що ми готові до цієї дискусії. Більше того, ми не сприймаємо ту милованівщину, яка пропонувалася ще із законопроекту 2178-10.</p>
<p>Більше того, вважаємо, що законопроект має мати інший концепт, законопроект має бути побудований на інших економічних теоріях, які мають враховувати національні економічні інтереси, інтереси громадян України.</p>
<p>Тому я прошу поправку, яка врахована частково, поставити на голосування для того, щоб вона була врахована в повному обсязі. Дякую за увагу.</p>
<p></p>
<p>ГОЛОВУЮЧИЙ. Дякую, Олександре Сергійовичу. Бачу, важлива правка. Комітетом врахована часткова. Автор наполягає на повному врахуванні, да.</p>
<p>Ставлю на голосування пропозицію автора. Прошу визначатись та голосувати.</p>
<p></p>
<p>10:58:51</p>
<p>За-59</p>
<p>Рішення не прийнято. Правка трохи не набрала. Йдемо далі.</p>
<p>Павленко, 2985.</p>
<p></p>
<p>10:59:15</p>
<p>ПАВЛЕНКО Ю.О.</p>
<p>Шановний пане Голово, шановні колеги! Дана правка стосується пункту 3 частини третьої статті 13 Закону України "Про державну реєстрацію речових прав на нерухоме майно та їх обтяжень".</p>
<p>Також хочу приєднатися до тих глибоких аргументів, які були надані моїм колегою Олександром Колтуновичем щодо неможливості ухвалення даного законопроекту як такого, що суперечить і законодавству, суперечить Конституції, власне, суперечить навіть здоровому глузду. І думаю, що ці аргументи, наведені моїми колегами, мали би спонукати Верховну Раду України даний законопроект відправити на доопрацювання.</p>
<p>А свою правку прошу поставити на голосування. Вона, як і інші, хоча би якась спроба відновити законність даного законопроекту.</p>
<p></p>
<p>ГОЛОВУЮЧИЙ. Ставлю на голосування правку 2985 Павленка. Комітетом не підтримана. Прошу визначатись та голосувати.</p>
<p></p>
<p>11:00:32</p>
<p>За-52</p>
<p>Рішення не прийнято. Правка не підтримана.</p>
<p>2990, Павленко.</p>
<p></p>
<p>11:00:38</p>
<p>ПАВЛЕНКО Ю.О.</p>
<p>Шановний пане Голово, шановні колеги, вже неодноразово в цьому залі під час розгляду законопроекту звучали аргументи, в яких же умовах може бути проведена дана так звана земельна реформа. От беремо підсумки минулого року. Що ми бачимо? Ми бачимо кризу в економіці, глибоке падіння в промисловості, в сільському господарстві, відтік інвестицій, в країні високе безробіття, скорочення зайнятості, з країни їдуть фахівці, мільйони українських гастарбайтерів шукають будь-яку роботу за кордоном, збільшуються тарифи і ціни.</p>
<p>При цьому серйозні проблеми з наповненням бюджету і збільшення державного боргу, який вже перевищив 60 відсотків ВВП. А при цьому мізерні пенсії, копійчані надбавки, які далекі від реального прожиткового рівня. Люди бідніють, а в цих умовах ми їм пропонуємо ще й продати землю. Хто її купить?</p>
<p></p>
<p>ГОЛОВУЮЧИЙ. 2990, Павленко. Комітетом також не підтримана ця правка. Прошу визначатись та голосувати.</p>
<p></p>
<p>11:02:11</p>
<p>За-57</p>
<p>Рішення не прийнято. Правка не підтримана.</p>
<p>2973, Німченко. Правка врахована частково.</p>
<p></p>
<p>11:02:21</p>
<p>НІМЧЕНКО В.І.</p>
<p>Шановні колеги, ми просимо поставити на підтвердження в повному обсязі нашу правку. Йде питання про речові права, про реєстрацію речових прав. На сьогоднішній день є проблематично взагалі, чи є земля вещным правом як продаж, як предмет продажу. Чи може бути вещью взагалі земля? Це перше.</p>
<p>І друге. Я хотів би, щоб ті контрольні функції не звужувались до сільської ради. Іде питання про природний источник існування української нації. А тому ми вважаємо, що ця поправка в повному обсязі повинна бути підтримана.</p>
<p></p>
<p>ГОЛОВУЮЧИЙ. Ставлю на голосування правку номер 2973 народного депутата Німченка. Комітетом вона врахована частково.</p>
<p>Ставлю на голосування пропозицію автора про повне врахування. Прошу визначатись та голосувати.</p>
<p></p>
<p>11:03:41</p>
<p>За-63</p>
<p>Рішення не прийнято. Правка залишається врахованою частково.</p>
<p>2974, Німченко.</p>
<p></p>
<p>11:03:49</p>
<p>НІМЧЕНКО В.І.</p>
<p>Я прошу передати слово шановному Нестору Івановичу Шуфричу.</p>
<p></p>
<p>ГОЛОВУЮЧИЙ. Шановний Нестор Іванович Шуфрич.</p>
<p></p>
<p>11:03:56</p>
<p>ШУФРИЧ Н.І.</p>
<p>Дякую, шановний Дмитре Олександровичу. Сподіваюся, що ми будемо поважати народних депутатів попередніх скликань, які врегулювали це питання у відповідній нормі Земельного кодексу. Вважаємо, що поправка має бути врахована повністю. Це питання врегульовано в Законі "Про державну реєстрацію речових прав на нерухоме майно та їх обтяжень". Тобто наші колеги під час підготовки відповідного законодавчого акту це питання абсолютно врегулювали. Ми зараз маємо виходити з іншого: а чи в змозі будуть наші громадяни купувати землю, чи задовольнить ціна землевласників, вартість землі якої будуть пропонувати на продаж? Не забезпечивши реальну вартість землі, сьогодні спонукати людей на її продаж, ми вважаємо, є злочином.</p>
<p></p>
<p>ГОЛОВУЮЧИЙ. Ставлю на голосування правку 2974. Вона врахована комітетом частково. Автор наполягає на повному врахуванні.</p>
<p>Ставлю на голосування пропозицію автора. Прошу визначатися та голосувати.</p>
<p></p>
<p>11:05:27</p>
<p>За-53</p>
<p>Рішення не прийнято. Правка не врахована. Вірніше, вона залишається врахованою частково.</p>
<p>Правка 2957. Білозір.</p>
<p></p>
<p>11:05:42</p>
<p>БІЛОЗІР Л.М.</p>
<p>Шановні колеги, пропоную звернути увагу на одне положення щодо законопроекту, яке стосується уповноважених сертифікованих інженерів-землевпорядників. Тут передбачений пілотний проект на 2021-2022 роки. Тобто інженери-землевпорядники зможуть серед іншого реєструвати земельні ділянки, при цьому вони не будуть ні державними службовцями, ні посадовими особами місцевого самоврядування. Це ще одна корупційна схема Держгеокадастру. Зрозуміло, що під час пілоту право на реєстрацію земельних ділянок у ДЗК отримують свої, і вони ж будуть сертифіковані Держгеокадастром. Тому ключова тут проблема, що не буде відповідальності. І в умовах слабкої правової системи, високого рівня корупції, я вважаю, що правильною стратегією буде це передати на органи місцевого самоврядування, так як саме це повністю виправдало себе у сфері реєстрації нерухомості і бізнесу.</p>
<p>Прошу підтримати мою правку.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку 2957, Білозір. Комітетом не врахована. Прошу визначатися та голосувати.</p>
<p></p>
<p>11:07:06</p>
<p>За-98</p>
<p>Рішення не прийнято. Правка не врахована.</p>
<p>2992, Колтунович.</p>
<p></p>
<p>11:07:12</p>
<p>КОЛТУНОВИЧ О.С.</p>
<p>Дякую. Вельмишановний пане Голово, повертаючись до нашої дискусії, хотів би звернути увагу, яка ціна взагалі-то законопроектів, які на сьогоднішній день, і те, про що ми говорили, милованівщина.</p>
<p>Чому ми не сприймаємо його концепт? Тому що світ рухається в зовсім іншій принциповій економічній теорії, в посиленні державного регулювання, державного управління, повертається до нового старого чи до старого нового Кейнса, до посилення теорії інституціоналізму, це в продовження нашої попередньої поправки, але аж ніяк не до лібертаріанства. Це хибна економічна теорія і економічний курс в нинішніх умовах, в умовах політики протекціонізму і інших речей.</p>
<p>Але яка ціна цього питання? Ціна цього питання – це 42,7 мільйона гектарів або 31 мільйон гектарів, які знаходяться в приватній власності, 10,6, за оцінками науковців, в державній власності чи там уже зараз 7,6 називають цифру, майже 8 мільйонів гектарів. Ось, що стоїть на кону, те, про що ми казали – 8 відсотків запасів світових чорноземів. Ось, за що виступає політична партія "Опозиційна платформа - За життя" і не сприймає ваш економічний курс.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку 2992 Колтуновича. Комітетом не підтримана. Прошу визначатися та голосувати.</p>
<p></p>
<p>11:08:38</p>
<p>За-62</p>
<p>Рішення не прийнято. Правка не врахована.</p>
<p>2993, Павленко.</p>
<p></p>
<p>11:08:44</p>
<p>ПАВЛЕНКО Ю.О.</p>
<p>Шановний пане Голово, шановні колеги, дана правка спільно з Миколою Скориком і вона стосується пункту 4 статті 13 Закону України "Про державну реєстрацію речових прав та нерухоме майно та їх обтяжень".</p>
<p>Чому важлива ця правка? Ми вже неодноразово говорили в цьому залі, що, на жаль, приймаючи більшість рішень, заяви, обіцянки, гарні аргументи, потім в результаті реалізації законів, які тут ухвалюються, все відбувається до навпаки. І навіть якщо почитати так званий звіт уряду, програму, яку так вони і не спромоглися внести сюди в зал і її затвердити, то ми бачимо, що нинішні урядовці свої провали, свою нездатність ефективно працювати представляють як досягнення. Вони говорять про те, що… Я продовжу на наступній поправці більш детально говорити про так званий звіт уряду і чому уряд має іти у відставку.</p>
<p></p>
<p>ГОЛОВУЮЧИЙ. 2993, Павленко. Комітетом відхилена. Прошу визначатись та голосувати.</p>
<p></p>
<p>11:10:09</p>
<p>За-51</p>
<p>Рішення не прийнято. Правка не підтримана.</p>
<p>Івченко 2999.</p>
<p></p>
<p>11:10:30</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, будь-яка реформа має відповідати своїй стратегії. Стратегія на сьогоднішній день земельної реформи має бути наступна.</p>
<p>Перше. Фактично залишити товаровиробника маленького, середнього, і дати йому можливості, щоб він був конкурентоспроможним при викупу своєї землі. Важливо залишити тих, хто займається органічним виробництвом, оскільки вони сертифікували вже свої землі, і багато з них вже десятки-десятки років займаються органічним землеробством. І їхня земля сьогодні коштує, колеги, від 10 тисяч євро. В Полтавській області агроекологія, яка обробляє більше шести тисяч гектарів органічним землеробством з 1990-х років, сьогодні швейцарці хочуть купити цю землю за 10 тисяч гектар. І вони сьогодні…</p>
<p></p>
<p>ГОЛОВУЮЧИЙ. 2999, Івченко. Прошу визначатись та голосувати. Комітетом не підтримана ця правка.</p>
<p></p>
<p>11:11:59</p>
<p>За-60</p>
<p>Рішення не прийнято. Правка не підтримана.</p>
<p>3000, Івченко.</p>
<p></p>
<p>11:12:10</p>
<p>ІВЧЕНКО В.Є.</p>
<p>Дякую. Так ось, колеги, ті, хто сьогодні, власне, вклався в свою землю, вони мають мати в цьому законі запобіжники і зберегти можливості і стратегічні можливості для України у розвитку органічного виробництва.</p>
<p>Колеги, щодо децентралізації, так ми маємо залишити норму, яку пропонує "Батьківщина", щоби органи місцевого самоврядування переглядали договори за заниженими відсотковими ставками, це важливо. Нам подякують і мери, і жителі тих громад, що вони зможуть наповнити бюджети і зможуть використовувати кошти, власне, для оновлення інфраструктури. Колеги, нам подякують тваринники, якщо ми залишимо запобіжники, і ті, хто вкладають в багаторічні насадження. Уявіть собі, як вони тепер будуть змагатися з цими "грошовитими мішками", які прийдуть на їхні землі.</p>
<p>Стратегія має бути: зберегти товаровиробника, дати можливість дрібному і середньому товаровиробнику бути конкурентоспроможним</p>
<p></p>
<p>ГОЛОВУЮЧИЙ. Ставлю на голосування правку 3000. Прошу визначатись та голосувати.</p>
<p></p>
<p>11:13:38</p>
<p>За-61</p>
<p>Рішення не прийнято. Правка не врахована.</p>
<p>3003, Власенко.</p>
<p></p>
<p>11:13:44</p>
<p>ВЛАСЕНКО С.В.</p>
<p>Дякую, пане Голово. Що нам пропонують? Нам пропонують запровадити страхування відповідальності розробників документації землеустрою і страхування відповідальності виконавців топографо-геодезичних та картографічних робіт. Тобто, з одного боку, повністю, практично повністю, знімають контроль держави за цими дуже важливими напрямками діяльності, а з другого боку, примушують людей, які будуть користуватися цими послугами, додатково за це платити. Тому що насправді ми ж чітко розуміємо, що страховка, при цьому, що держава відійшла від контролю, вони кажуть, ми не будемо нічого контролювати, ви краще це застрахуйте. Але страховка призведе до здорожчення цих послуг для тих, хто буде споживати цю послугу, а це будуть землевласники, і, дай Боже, якщо це будуть українські фермери, то для них це буде просто здорожчення, просто здорожчення цих функцій при тому, що держава відійшла від контролю повністю за цією сферою. Хоча я ще раз кажу, перше, що нам треба було зробити, нам треба було провести референдум і запитати український народ, чи готові вони взагалі на весь цей безлад, який нам пропонують.</p>
<p></p>
<p>ГОЛОВУЮЧИЙ. Ставлю на голосування правку 3003, Власенко. Комітет не підтримав. Прошу визначатися та голосувати.</p>
<p></p>
<p>11:15:10</p>
<p>За-58</p>
<p>Рішення не прийнято. Правка не врахована.</p>
<p>3004, Німченко.</p>
<p></p>
<p>11:15:18</p>
<p>НІМЧЕНКО В.І.</p>
<p>Прошу передати слово народному депутату Шуфричу Нестору Івановичу.</p>
<p></p>
<p>ГОЛОВУЮЧИЙ. Нестор Іванович Шуфрич.</p>
<p></p>
<p>11:15:27</p>
<p>ШУФРИЧ Н.І.</p>
<p>Дякую. Шановний головуючий, шановні колеги, ще раз звертаємося до вас і підтверджуємо свою готовність відмовитися від всіх наших поправок, якщо ми цей закон проголосуємо на повторне друге читання. Ми маємо розуміти, що українці сьогодні не готові до введення реального ринку землі по одній причині: нема реальної ціни на землю. Сьогодні за рівнем пенсійного забезпечення, за рівнем зарплат Україна в середньому у 6 разів відстає від усіх наших південних сусідів, Румунії, Угорщини, Словакії, Польщі. Спочатку треба створити платездатного українця, а потім пропонувати йому продати землю.</p>
<p></p>
<p>ГОЛОВУЮЧИЙ. Ставлю на голосування правку 3004 народного депутата Шуфрича. Комітетом не підтримана. Прошу визначатися та голосувати.</p>
<p><b> </b></p>
<p>11:16:46</p>
<p>За-53</p>
<p>Рішення не прийнято.</p>
<p>3005. Шуфрич? Шуфрич Нестор Іванович.</p>
<p></p>
<p>11:16:52</p>
<p>ШУФРИЧ Н.І.</p>
<p>Дякую. Продовжуючи свій попередній виступ. Ми наполягаємо з Василем Івановичем Німченком залишити чинну редакцію відповідного закону, вважаємо, що питання врегульовано. Але знову звертаємо вашу увагу на наступне.</p>
<p>Сьогодні у нас ціна на газ така, як в Європі, навіть вища. Після остаточних перерахунків – 400 доларів за тисячу кубів. При цьому вартість землі, у наших сусідів, ще раз підкреслюю, у 8-10 разів вища ніж пропонується продавати українцям. Як таке може бути? Ціни на енергоносії європейські, пенсії в 6 разів менші, зарплати в 6 разів менші, а земля у 8 разів дешевша, такого не буває. Просимо зупинити…</p>
<p></p>
<p>ГОЛОВУЮЧИЙ. 3005. Комітетом не підтримана. Прошу визначатись та голосувати.</p>
<p></p>
<p>11:18:15</p>
<p>За-51</p>
<p>Рішення не прийнято. Правка не врахована.</p>
<p>3012. Павленко.</p>
<p></p>
<p>11:18:22</p>
<p>ПАВЛЕНКО Ю.О.</p>
<p>Шановний пане Голово, шановні колеги! Дана правка, спільна з Наталією Королевською, стосується такого поняття, як пов'язані особи. На наш погляд, застосування поняття "пов'язані особи" є недоречним, оскільки не зазначено, який орган та за яким принципом буде встановлювати, хто є пов'язаними особами. На наш погляд, це важлива правка.</p>
<p>І хоча значна частина наших правок не врахована, але я хотів би і доповідачу, і комітету подякувати, що деякі правки суттєві враховані. І це однозначно робить цей законопроект хоч якось більш-менш приналежним до Конституції України.</p>
<p>Прошу поставити на голосування.</p>
<p></p>
<p>ГОЛОВУЮЧИЙ. Дякую за підтримку законопроекту. Юрій Олексійович, я ставлю на голосування правку 3012. Прошу визначатись та голосувати.</p>
<p></p>
<p>11:19:33</p>
<p>За-53</p>
<p>Рішення не прийнято. Правка не врахована.</p>
<p>Колтунович, 3013.</p>
<p></p>
<p>11:19:40</p>
<p>КОЛТУНОВИЧ О.С.</p>
<p>Дякую, вельмишановний пане Голово. Юрій Олексійович Павленко, дозволю собі продовжити його точку зору і думку щодо того, що він не є прихильником даного проекту закону і милованівської земельної реформи, яка пропонувалася в базовому законопроекті 2178. Це перше.</p>
<p>А, друге, Юрій Олексійович намагався чи благав підтримати вас саме його поправку, а не закон в цілому. Це важлива відмінність, для того щоб не вводити в оману наших виборців. Це другий момент.</p>
<p>І третій. Дивіться, ще один момент, я хотів звернути увагу на те, що там у нас іде мова про реєстри, але я хотів звернути увагу на те, що площа розпайованих земель на сьогоднішній день 27,7 мільйона гектарів – це 65 відсотків від загальної площі сільгоспугідь по країні. Земельна ділянка в середньому по країні становить десь 4 гектари. Наприклад, у Луганській області – 6,7 гектара, а у Івано-Франківській – найнижчий показник 1,1. Якщо брати розпайовані землі, які там використовуються, мають наступну структуру: 62 відсотки передано в оренду, 20,6 використовується або не використовується і 17,4 приєднано до особистих селянських господарств.</p>
<p></p>
<p>ГОЛОВУЮЧИЙ. Ставлю на голосування правку 3013. Комітетом не підтримана. Прошу визначатися та голосувати.</p>
<p></p>
<p>11:21:07</p>
<p>За-51</p>
<p>Рішення не прийнято. Правка не підтримана.</p>
<p>3021, Павленко.</p>
<p></p>
<p>11:21:13</p>
<p>ПАВЛЕНКО Ю.О.</p>
<p>Дякую, пане Голово. Шановний доповідач, шановні колеги, дійсно я не підтримую даний законопроект. Я вважаю, що цей законопроект має бути відправлений на доопрацювання. Дійсно, ми своїми правками хоч якось намагаємося привести його у відповідність до Конституції і законодавства.</p>
<p>Вважаю, що ця дискусія є важливою, яка відбувається в залі. Бо нагадаю колегам яка ж була перша пропозиція земельної так званої реформи, яка виходила від уряду, вами сформованого, і, зокрема, від Милованова – ініціатора цієї реформи. 207 тисяч гектарів концентрація в одних руках – така пропонувалася земельна реформа, продаж землі іноземцям – таке пропонувалося.</p>
<p>Але тільки дякуючи послідовній позиції нашої фракції "Опозиційної платформи – За життя", вдалося хоч якось відстояти інтереси українських громадян. Тому цифра 207 тисяч гектарів була знижена до 100 гектарів. Ми вважаємо, що це хоча би невелика, але перемога опозиції.</p>
<p></p>
<p>ГОЛОВУЮЧИЙ. Ставлю на голосування 3021. Прошу визначатися та голосувати.</p>
<p></p>
<p>11:22:41</p>
<p>За-57</p>
<p>Рішення не прийнято.</p>
<p>3022, Власенко.</p>
<p></p>
<p>11:22:49</p>
<p>ВЛАСЕНКО С.В.</p>
<p>Дякую, шановний пане Голово. Нам пропонують запровадити чергове почесне звання "заслужений землевпорядник України". Я пропоную ще додати: заслужений відвідувач дитячого садка України, я не знаю, заслужений відвідувач ще чогось.</p>
<p>Насправді з радянськими рудиментами почесними званнями треба закінчувати, треба взагалі їх всі скасовувати. Колеги, ви хіба собі можете уявити таке словосполучення, я не знаю, народна артистка Сполучених Штатів Дженніфер Лопес? Ну, це виглядає уже архаїчно, це повна брежнєвщина. Я розумію бажання президентської фракції за рахунок цих бряцкалок на піджаках утримувати людей і роздавати це все в якості подарунків від імені Президента і так далі. Але насправді з точки зору державотворчої це не має уже нічого спільного із державними нагородами, я маю на увазі почесні звання. Від цього треба, очевидно, відмовлятися, від усіх почесних звань. Говорю вам як колишній заслужений юрист України.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку 3022 народного депутата Власенка. Комітетом не підтримана. Прошу визначатись та голосувати.</p>
<p></p>
<p>11:24:20</p>
<p>За-81</p>
<p>Рішення не прийнято. Правка не підтримана.</p>
<p>Наступна правка 3023, Німченко.</p>
<p></p>
<p>11:24:29</p>
<p>НІМЧЕНКО В.І.</p>
<p>Прошу передати слово поважному народному депутату Шуфричу.</p>
<p></p>
<p>ГОЛОВУЮЧИЙ. Шуфрич Нестор Іванович.</p>
<p></p>
<p>11:24:38</p>
<p>ШУФРИЧ Н.І.</p>
<p>Дякую, шановний Голово. "Почесний землевпорядник". Так назвіть речі своїми іменами – "почесний грабувач землі", "розкрадач землі". Давайте вже встановлювати тоді такі реальні звання.</p>
<p>Тому що цим кодексом ви захищаєте не права землевласників, а права тих, хто буде видурювати у реальних землевласників, яких ви захистили 20 років тому і я був причетний до тієї бійки, яка мала місце в цій залі, заради захисту прав наших громадян на приватну власність на землю і на право на справедливу ціну на землю.</p>
<p>На жаль, цього створити не вдалося, і ви сьогодні спонукаєте людей за безцінь продати свою землю. Дякую за увагу.</p>
<p></p>
<p>ГОЛОВУЮЧИЙ. Ставлю на голосування 3023. Комітетом не підтримана. Прошу визначатися та голосувати.</p>
<p></p>
<p>11:25:51</p>
<p>За-54</p>
<p>Рішення не прийнято. Правка не підтримана.</p>
<p>3024. Шуфрич? Шуфрич Нестор Іванович.</p>
<p></p>
<p>11:26:01</p>
<p>ШУФРИЧ Н.І.</p>
<p>Дякую, пане Голово. Ми порадились і прошу передати слово Василю Івановичу Німченку.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>ГОЛОВУЮЧИЙ. Василь Іванович Німченко, будь ласка.</p>
<p></p>
<p>11:26:08</p>
<p>НІМЧЕНКО В.І.</p>
<p>Шановні колеги, я хотів би звернути увагу на те, що землевпорядник, якому хочуть дати медаль заслуженого, це спеціаліст, а не фахівець.</p>
<p>Авторам я хочу, ви почитайте етимологію цього слова і ви зрозумієте, що ніякого заслуженого спеціалістам не дають. Йому дають класність, йому дають розряди, щоб ви розуміли, за що доплачують. А ви тут як фахівцю, сплутали це питання.</p>
<p>Я хотів би, що якраз вся основа цього законопроекту, закладена в основу плутанина. Я не хочу вам нагадувати, хто написав плутанину. Почитайте і не допускайте сміху із законопроекту.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Ставлю на голосування правку 3024 Німченка. Комітетом не підтримана. Прошу визначатись та голосувати.</p>
<p></p>
<p>11:27:21</p>
<p>За-55</p>
<p>Рішення не прийнято.</p>
<p>3025, Власенко.</p>
<p></p>
<p>11:27:28</p>
<p>ВЛАСЕНКО С.В.</p>
<p>Дякую, шановний пане Голово. За цей закон в цілому не можна голосувати, оскільки цей закон прийнятий або приймається без опитування українських громадян, українського народу, який є власником української сільськогосподарської землі. Цим законом повністю розбалансовується державне управління у сфері земельних відносин, при цьому повністю розбалансовується законодавство у сфері земельних відносин. Натомість запроваджуються механізми, які дійсно не захищають землевласників і орендарів землі, а захищають невідомо кого.</p>
<p>В тому числі я пропоную, що при посвідченні угоди про відчуження земельної ділянки, яка перебуває в оренді, необхідно перевіряти, чи повідомляли орендаря під час такого відчуження. Але насправді це нікого не цікавить: нікого не цікавлять права орендарів, нікого не цікавлять права землевласників. Необхідно якнайшвидше пропхати цей закон для того, щоб захистити тих, хто рейдерить землю в українських фермерів. А насправді треба провести...</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:28:40</p>
<p>ГОЛОВУЮЧИЙ. Ставлю на голосування поправку 3025 народного депутата Власенка. Комітет пропонує відхилити. Прошу визначатися та голосувати.</p>
<p></p>
<p>11:28:55</p>
<p>За-58</p>
<p>Рішення не прийнято.</p>
<p>Наступна поправка 3026. Василь Іванович Німченко, будь ласка.</p>
<p></p>
<p>11:29:03</p>
<p>НІМЧЕНКО В.І.</p>
<p>Я прошу передати слово народному депутату Шуфричу.</p>
<p></p>
<p>ГОЛОВУЮЧИЙ. Нестор Іванович Шуфрич, будь ласка.</p>
<p></p>
<p>11:29:11</p>
<p>ШУФРИЧ Н.І.</p>
<p>Дякую, шановний головуючий. Ми абсолютно переконані в тому, що в діючих нормах Закону України "Про нотаріат" відповідні питання врегульовані. Хоча би нотаріусів вже не чіпайте. Просимо залишити чинну редакцію законів, висловити повагу до ваших колег, які приймали цей закон, і ще раз наголошую на злочинному намірі спонукати людей продавати землю в умовах, коли реальна вартість землі не буде відображена під час її продажу. Люди змушені будуть із-за своєї бідності продавати землю, а хтось на цьому буде наживатися і спекулювати. А потім люди з вилами підуть вимагати землю назад.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Нестор Іванович.</p>
<p>Ставлю на голосування вашу поправку 3026. Комітет пропонує відхилити. Прошу визначатись та голосувати.</p>
<p></p>
<p>11:30:27</p>
<p>За-55</p>
<p>Рішення не прийнято.</p>
<p>Наступна поправка 3027. Хто буде? Нестор Іванович? Будь ласка.</p>
<p></p>
<p>11:30:35</p>
<p>ШУФРИЧ Н.І.</p>
<p>Дякую. Вибачаюся, Василь Іванович просить і наполягає на слові. Прошу йому передати.</p>
<p></p>
<p>ГОЛОВУЮЧИЙ. Передайте, будь ласка.</p>
<p></p>
<p>11:30:44</p>
<p>НІМЧЕНКО В.І.</p>
<p>Спасибі, вельмишановний Нестор Іванович. Спасибі.</p>
<p>Я хочу довести до відома своїх колег, що те, що пропонується, я хотів би, щоб ми прислухалися до нашої поправки, оскільки відчуження і угода – це дві великі різниці. Відчуження – це одноособова дія. Якщо ми ведемо мову про угоду, то там іде мова про дві сторони. Це ж ви посилаєте до нотаріуса. І що ви в законі пишете чи в законопроекті про необхідність, щоб якщо йде питання, що не власник займається відчуженням, то треба перевіряти. А якщо власник, то нотаріус не обязан перевіряти? Давайте без этой абракадабры в законодавчих актах. Воно навіть уже і не смішно.</p>
<p>Спасибі.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:31:43</p>
<p>ГОЛОВУЮЧИЙ. Ставлю на голосування правку 3027, Німченко. Комітетом не підтримана. Прошу визначатись та голосувати.</p>
<p></p>
<p>11:32:01</p>
<p>За-53</p>
<p>Рішення не прийнято. Правка не врахована.</p>
<p>Наступна правка 3028, Колтунович.</p>
<p></p>
<p>11:32:08</p>
<p>КОЛТУНОВИЧ О.С.</p>
<p>Дякую, вельмишановний пане Голово. Змінимо ми статтю 55 Закону "Про нотаріат" чи ні, я думаю, це вже не врятує ситуацію. Однак концептуальний аспект, який ми обговорювали, дивіться, взяли дослідження: 600-800 доларів за гектар – вартість земельної ділянки в поліських районах. Ми розуміємо, там є об'єктивні передумови, чому вона нижче, ніж, наприклад, в Полтавській, Черкаській, Вінницькій або в південних регіонах. В цілому по країні тисяча-дві максимум. Приводили і колеги, і я неодноразово цифри і по 20, і по 40, і навіть 80 тисяч, порівнювали. Порівняльний аналіз показав і рівня доходів, і валового внутрішнього продукту в розрахунку на одну особу і дак далі, що дана ціна має… повинна бути значно вищою. Якщо вже ви відкриваєте і знімаєте відповідні запобіжники, то врегулюйте і це питання, забезпечте хоча б елементарне державне регулювання цін, в тому числі і на землю, як і на інші найбільш стратегічні речі, які на сьогоднішній день знаходяться в країні.</p>
<p>Дякуємо.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>11:33:16</p>
<p>ГОЛОВУЮЧИЙ. Дякую, Олександр Сергійович.</p>
<p>Ставлю на голосування поправку 3028. Комітет пропонує відхилити. Прошу визначатись та голосувати.</p>
<p></p>
<p>11:33:32</p>
<p>За-53</p>
<p>Рішення не прийнято.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:33:44</p>
<p>ГОЛОВУЮЧИЙ. 3034, Колтунович.</p>
<p></p>
<p>11:33:46</p>
<p>КОЛТУНОВИЧ О.С.</p>
<p>Дякую, шановний пане Голово. Тепер в продовження теми щодо концепту. Оскільки головним аргументом реалізації земельної реформи є вимога Міжнародного валютного фонду, так я хотів би звернути увагу, що в проекті державного бюджету на 21-й рік питома вага зовнішніх запозичень значно менша, ніж внутрішні запозичення. Наприклад, якщо 701,8 мільярда гривень – це є в цілому запозичення до бюджету, то внутрішні складають 497, тоді як зовнішні – 204. Тобто у 2,5 рази обсяг зовнішніх запозичень менший, ніж обсяг внутрішніх запозичень.</p>
<p>Безумовно, тут є схема, за яку ще будуть нести деякі люди кримінальна відповідальність, за операції з облігаціями внутрішньої державної позики. Однак, залежність від зовнішніх кредитів з точки зору навіть державного бюджету України вона не є критичною. Тому з цієї точки зору не потрібно національні економічні інтереси і зокрема в земельній політиці ставити на кону. Ми порахували: 204 мільярди гривень запозичення зовнішні в цьому році. Ну, це ж смішні гроші у порівнянні з тим, що ви продаєте.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку 3034 Колтуновича. Комітетом не підтримана. Прошу визначатися та голосувати.</p>
<p></p>
<p>11:35:13</p>
<p>За-54</p>
<p>Рішення не прийнято. Правка не врахована.</p>
<p>3035, Колтунович.</p>
<p></p>
<p>11:35:20</p>
<p>КОЛТУНОВИЧ О.С.</p>
<p>Дякую, шановний пане Голово. І другий фундаментальний момент, який з точки зору авторів земельної реформи пропонувався, – це те, що запровадження ринкового обігу земель сільськогосподарського призначення сприятиме залученню прямих іноземних інвестицій в національну економіку. Ми з вами бачили, що вже після проголосованого першого базового закону відтік прямих іноземних інвестицій з національної економіки склав вперше за останні там десятиріччя мінус 868 мільйонів доларів. Тоді, як у ваших попередників, яким ви стали вироком, було по 2,5 мільярда на рік плюс в доларах США. Тому з цієї точки зору інвестиційна привабливість визначається зовсім іншими інструментами, а не стільки пропонованими вашими земельними аспектами. Це раз.</p>
<p>А другий важливий момент. Ви ж теж маєте пам'ятати щодо інвестиційної привабливості земель, чи точніше аграрного сектору. Це капітальні інвестиції, це капітальні інвестиції в модернізацію, у водогосподарську меліоративну сферу, в розвиток тваринництва, переробної промисловості і подолання сировинної спрямованості національної економіки. Цього всього немає.</p>
<p>Дякую за увагу.</p>
<p></p>
<p>ГОЛОВУЮЧИЙ. Ставлю на голосування правку 3035 Колтуновича. Комітетом не підтримана. Прошу визначатись та голосувати.</p>
<p></p>
<p>11:36:45</p>
<p>За-54</p>
<p>Рішення не прийнято. Правка не врахована.</p>
<p>Колтунович, 3054.</p>
<p></p>
<p>11:37:09</p>
<p>КОЛТУНОВИЧ О.С.</p>
<p>Дякую. Вельмишановний пане Голово, одна з тих поправок, з останніх поправок, яку я буду вимагати ставити на голосування, але під стенограму хочу заявити, що я передав так само лист, на якому я буду наполягати, на деяких поправках, які будуть ставитись на підтвердження. А це означає, що ми ще далі трошки розглянемо даний проект закону. Перше.</p>
<p>Другий момент. Коли ми говорили з вами і мій колега також критикував, базовий законопроект 2178-10, я хотів би сказати, що процедура такого розгляду, вона саме і унеможливила ту земельну анархію, яка могла відбутися рік назад. Чому? Тому що уже правильно сказали, в окремих регіонах була концентрація землі 207 тисяч гектарів в одні руки, зокрема в Одеській області. Така подібна ситуація була і в Дніпропетровській області – майже 200 тисяч гектарів в одні руки. Завдяки тому тиску, який здійснила в тому числі і наша партія чи в першу чергу, ми домоглися того, що 100 гектарів в одні руки на сьогоднішній день є. Тоді вилучили так само юридичних іноземних осіб і вилучили землі державної власності. Ось для чого використовуються такі моменти.</p>
<p>Дякую за увагу.</p>
<p></p>
<p>ГОЛОВУЮЧИЙ. Ставлю на голосування правку номер 3054 Колтуновича. Комітетом не підтримана. Прошу визначатися та голосувати.</p>
<p></p>
<p>11:38:43</p>
<p>За-53</p>
<p>Рішення не прийнято.</p>
<p>Правка не підтримана.</p>
<p>3055, Крулько.</p>
<p></p>
<p>11:38:51</p>
<p>КРУЛЬКО І.І.</p>
<p>Іван Крулько, фракція "Батьківщина". Моя поправка 3055 спрямована на захист українських фермерських господарств, малих ферм, сімейних ферм, які мають бути основою аграрного устрою України.</p>
<p>Ця земельна так звана реформа, яка нічого спільного не має з розвитком українського фермерства, спрямована на одне: дати можливість величезним корпораціям скупити українську землю і щоб українські фермери стали наймитами на своїй землі.</p>
<p>Саме тому ми як "Батьківщина" боремося проти цього, бо вважаємо, що треба надавати землю для українських фермерів, щоб їх було не десятки тисяч, а щоб їх було мільйони. Ось тоді Україна буде сильною економічною державою. Тому підтримайте мою поправку і питання продажу сільськогосподарської землі тільки на українському референдумі, який ініціювала Юлія Тимошенко.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 3055 Крулька. Комітетом не підтримана правка. Прошу визначатися та голосувати.</p>
<p></p>
<p>11:40:15</p>
<p>За-58</p>
<p>Рішення не прийнято. Правка не підтримана.</p>
<p>Наступна правка, Ковальов, 3061.</p>
<p></p>
<p>11:40:52</p>
<p>КОВАЛЬОВ О.І.</p>
<p>Дякую, шановний Голово, за надане слово. У мене дві правки: 3061 і 3062.</p>
<p>Хочу зазначити про те, що саме я хочу розповісти колегам позитивні моменти цього законопроекту в 3061 і негативні моменти, які розкажу вже у правці 3062.</p>
<p>Стосовно позитивних моментів у цьому законопроекті. Ми всі бачимо про те, що фактично буде відбуватися земельна децентралізація, тобто ми передамо земельні ділянки сільськогосподарського призначення на органи місцевого самоврядування. Це є безумовний плюс, і я думаю, що всі фракції підтримають саме це положення.</p>
<p>Також наступне положення щодо ліквідації державної землевпорядної експертизи. Що це дасть? Це дасть людям можливість оформити свої земельні ділянки більш швидше, оскільки наразі через проходження землевпорядної експертизи, яка знаходиться в центральному апараті, люди по 5, 7, а то і 10 років не можуть отримати земельні ділянки. Тобто фактично їхні вже проекти землеустрою є застарілими і вони повинні їх проробляти, але при цьому вони не…</p>
<p></p>
<p>ГОЛОВУЮЧИЙ. Ставлю на голосування 3061. Комітетом не підтримується правка. Прошу визначатися та голосувати.</p>
<p></p>
<p>11:42:22</p>
<p>За-72</p>
<p>Рішення не прийнято. Правка не підтримана.</p>
<p>3062, Ковальов.</p>
<p></p>
<p>11:42:29</p>
<p>КОВАЛЬОВ О.І.</p>
<p>Дякую за надане слово. Тепер хочу розповісти колегам стосовно саме негативних моментів, які є в законопроекті, і закликаю всіх, якщо цей законопроект буде проголосований, все ж таки потім внести і виправити, я вважаю, які є помилки в цьому законопроекті.</p>
<p>Перше. Це переважне право купівлі-продажу земель сільськогосподарського призначення. Як вже зазначали в цьому залі і як я вже зазначав, що це призведе фактично до купівлі земель сільськогосподарського призначення великими аграрними корпораціями, аграрними холдингами, і фактично буде зменшена ціна продажу земель сільськогосподарського призначення до 800-1000 доларів за 1 гектар. Це є неприпустимим.</p>
<p>Наступний момент. Те, що у нас ліквідовується фактично Державна інспекція з нагляду за сільгоспземлями, оскільки фактично вже вона не буде виконувати ті функції, які надані зараз чинним законодавством України. Тому хочу колег все ж таки визначитись і для себе вирішити це питання: чи голосувати, чи ні.</p>
<p></p>
<p>ГОЛОВУЮЧИЙ. Ставлю на голосування правку 3062. Комітетом не підтримана. Прошу визначатися та голосувати.</p>
<p></p>
<p>11:44:00</p>
<p>За-72</p>
<p>Рішення не прийнято. Правка не підтримана.</p>
<p>3072.</p>
<p>3073. Кива чи Шуфрич – хто буде? Шуфрич Нестор Іванович.</p>
<p></p>
<p>11:44:25</p>
<p>ШУФРИЧ Н.І.</p>
<p>Дякую, Дмитро Олександровичу. Шановні колеги, ми завершуємо розгляд поправок, і, чесно кажучи, за ці два законопроекти, які сьогодні фактично з 1 липня будуть провокувати людей продавати землю, повірте мені, буде відповідальність і перед людьми, і перед Богом.</p>
<p>Те, що ви зараз провокуєте людей продати свою землю при ціні як мінімум у 8 разів менше, ніж її реальна вартість, це обов'язково повернеться. Замість того, щоб ми забезпечили можливість передачі цієї землі дітям і онукам у сьогоднішніх землевласників, створити реальні фермерські господарчі, як це зроблено у Європі, ми спонукаємо створення агрохолдингів і фактично буде реалізована латиноамериканська система землеволодіння, і обробки земель, на жаль, а не європейська. От наш шлях – латинос.</p>
<p>Дякую за увагу.</p>
<p></p>
<p>ГОЛОВУЮЧИЙ. Ставлю на голосування правку 3073 Шуфрича. Комітетом не підтримана. Прошу визначатися та голосувати.</p>
<p></p>
<p>11:45:51</p>
<p>За-52</p>
<p>Рішення не прийнято. Правка не підтримана.</p>
<p>Наступна правка Німченка 3074.</p>
<p></p>
<p>11:46:00</p>
<p>НІМЧЕНКО В.І.</p>
<p>Шановний головуючий, я прошу передати слово Нестору Івановичу Шуфричу.</p>
<p></p>
<p>ГОЛОВУЮЧИЙ. Нестор Іванович Шуфрич.</p>
<p></p>
<p>11:46:09</p>
<p>ШУФРИЧ Н.І.</p>
<p>Дякую. Шановні колеги, в 2001 році ми мріяли про фермерську Україну, про Україну, де землевласник буде господарем своєї землі. На жаль, не спромоглася українська влада всіх часів створити умови для створення фермерства в нашій країні. Але те, що робите ви, ви знищуєте сьогодні навіть мінімальну перспективу створення фермерства в нашій країні. Люди змушені будуть за безцінь розпродати землю і через різні форми оренди та купівлі великі агрохолдинги будуть володіти українською землею. Оце те, проти чого ми боролись, і це те, що ви сьогодні…</p>
<p></p>
<p>ГОЛОВУЮЧИЙ. Ставлю на голосування 3074 Шуфрича. Комітетом не підтримана. Прошу визначатись та голосувати.</p>
<p></p>
<p>11:47:27</p>
<p>За-50</p>
<p>Рішення не прийнято. Правка не підтримана.</p>
<p>Наступна правка, Шуфрич чи Німченко? Шуфрич Нестор Іванович, 3075.</p>
<p></p>
<p>11:47:37</p>
<p>ШУФРИЧ Н.І.</p>
<p>Це остання наша спільна поправка, прошу передати її Василю Івановичу Німченку.</p>
<p></p>
<p>ГОЛОВУЮЧИЙ. Німченко Василь Іванович.</p>
<p></p>
<p>11:47:43</p>
<p>НІМЧЕНКО В.І.</p>
<p>Шановні колеги, от якраз в "Прикінцевих положеннях" автори законопроекту якраз і проявили, як лакмусова бумага. То де знаходиться у нас держава в цьому законопроекті? Їй відвели роль координатора щодо забезпечення контролю за діяльністю використання земельних ресурсів. Ви просто відвели роль координатора державним органам влади, які зобов'язані за діючими нормами Конституції здійснювати контрольні функції. А координація і контрольні функції – це в прямому визначенні дві великі різниці. За таких умов ми можемо вести розмову про те, що, по суті, немає…</p>
<p></p>
<p>ГОЛОВУЮЧИЙ. Ставлю на голосування 3075, Німченко. Комітетом не підтримана. Прошу визначатись та голосувати.</p>
<p></p>
<p>11:49:08</p>
<p>За-54</p>
<p>Рішення не прийнято. Правка не підтримана.</p>
<p>3084, Дубіль.</p>
<p></p>
<p>11:49:28</p>
<p>ДУБІЛЬ В.О.</p>
<p>Валерій Дубіль, фракція "Батьківщина". Шановні колеги, дайте згадаємо, завдяки кому знаходимося ми тут у цій залі. Я вам нагадаю, що ми знаходимося тут в цій залі завдяки українському народу, нашим виборцям, які дали право нам розробляти закони для України і українського народу. Коли ви йшли на вибори, ви обіцяли людям провести всеукраїнський референдум і запитати у людей їхню думку з приводу продажу чи непродажу української землі.</p>
<p>Тому позиція фракції "Батьківщина" – це позиція українського народу. Спочатку провести всеукраїнський референдум, запитати у людей, і якщо продавати землю, то тільки Державній земельній агенції України, тільки тим людям, які працюють і оброблять цю землю, - нашим аграріям.</p>
<p>Прошу поставити правку на голосування.</p>
<p></p>
<p>ГОЛОВУЮЧИЙ. Ставлю на голосування правку 3084. Комітетом не підтримана. Прошу визначатися та голосувати.</p>
<p></p>
<p>11:50:48</p>
<p>За-57</p>
<p>Рішення не прийнято. Правка не підтримана.</p>
<p>Шкрум Альона Іванівна, 3086.</p>
<p></p>
<p>11:50:57</p>
<p>ШКРУМ А.І.</p>
<p>Дякую. Шкрум Альона, фракція "Батьківщина". Колеги, це, от зараз без перебільшення, одна з найбільш принципових правок і моїх, і взагалі в цьому законі. І я, мабуть, вас шокую, якщо скажу, що якби ця правка була підтримана, то, можливо, навіть закон можна було б проголосувати.</p>
<p>Про що ж ця поправка, колеги? Вона про те, що закон має набирати чинності на наступний день після оприлюднення результатів референдуму всеукраїнського про вільний ринок сільськогосподарської землі. Я думаю, що це було б максимально правильно. І ті питання, які розділяють суспільство, вони обов'язково мають розглядатися на всеукраїнському референдумі. І лише після оприлюднення результатів такого референдуму, якщо, наприклад, референдум буде схвалений, тоді ми отримаємо вступ в дію цього закону.</p>
<p>Таких правок декілька, і якщо б зала підтримала одну з них, то ви б показали, що дійсно ви думаєте про думку людей, ви хочете робити те, що вам радять люди, малі та середні фермери, і не хочете розділяти суспільство. Тому цю поправку я прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку 3086, Шкрум. Комітет не підтримав. Прошу визначатися та голосувати.</p>
<p></p>
<p>11:52:17</p>
<p>За-73</p>
<p>Рішення не прийнято. Правка не підтримана.</p>
<p>Власенко, 3095.</p>
<p></p>
<p>11:52:28</p>
<p>ВЛАСЕНКО С.В.</p>
<p>Дякую, пане Голово. Ну, по-перше, я хочу вас поінформувати, що депутати фракції "Батьківщина" будуть ставити на підтвердження низку поправок. Це по-перше.</p>
<p>По-друге, нам "Прикінцевими положеннями" пропонують скасувати... визнати таким, що втратив чинність Закон України "Про захист конституційних прав громадян на землю". Насправді оце квінтесенція з цього закону – скасувати захист, конституційний захист прав українських громадян на землю. Хоча цим законом насправді вирішується одне єдине питання – обмежується вартість документації, яка посвідчує право власності на землю. Тобто люди, які зараз стоять за трибуною, люди, які зараз лобіюють цей закон, вони, окрім того, що хочуть розграбувати українську землю, вони створюють ще одну корупційну годівничку, а саме будуть забирати абсолютно незрозумілу, непомірну плату за документи, які посвідчують право власності на землю. І в цьому квінтесенція, я ще раз підкреслюю, нам пропонують визнати таким, що втратив чинність, Закон "Про захист конституційних прав громадян на землю".</p>
<p></p>
<p>ГОЛОВУЮЧИЙ. Ставлю на голосування правку 3095, Власенко…</p>
<p>Позиція комітету? Будь ласка.</p>
<p></p>
<p>11:53:44</p>
<p>СОЛЬСЬКИЙ М.Т.</p>
<p>Шановний колего, цей закон дійсно відміняється "Перехідними положеннями", тому що він передбачає граничну плату за акти на право власності, які з 2013 року не видаються, а видаються витяги. Тобто змісту в ньому в принципі немає.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування 3095. Комітетом не підтримана. Прошу визначатись та голосувати.</p>
<p></p>
<p>11:54:21</p>
<p>За-60</p>
<p>Рішення не прийнято.</p>
<p>Наступна правка 3096, Крулько.</p>
<p></p>
<p>11:54:26</p>
<p>КРУЛЬКО І.І.</p>
<p>Іван Крулько, фракція "Батьківщина". Безумовно, що після проведення всеукраїнського референдуму будь-які закони можна вводити в дію. Але до того часу, допоки ми не зробимо одну єдину правильну справу, це призначити всеукраїнський референдум і запитати думку людей, до того часу ці всі закони це є пародія над земельною реформою. Оскільки парламент фактично з питання, яке має ключове національне значення для розвитку української держави, навіть не збирається запитати в людей їхню думку і дати можливість людям проголосувати на референдумі. І, безумовно, що ми як фракція "Батьківщина" будемо домагатися проведення референдуму і так само ми будемо все робити можливе, щоб ті закони, які шкодять українській державі, не були прийняті в сесійній залі.</p>
<p>Я пропоную підтримати мою поправку, а так само не голосувати за цей закон, тому що він розділяє українське суспільство.</p>
<p></p>
<p>ГОЛОВУЮЧИЙ. Ставлю на голосування 3096, Крулько. Комітетом не підтримана. Прошу визначатися та голосувати.</p>
<p></p>
<p>11:55:51</p>
<p>За-64</p>
<p>Рішення не прийнято. Правка не врахована.</p>
<p>Наступна правка 3101, Івченко.</p>
<p>Я так розумію, що ми домовлялися, що крайні правки ви не берете, потім 3 хвилини в кінці. 3 хвилини в кінці. Дякую, сідайте.</p>
<p>3103, Шкрум.</p>
<p></p>
<p>11:56:14</p>
<p>ШКРУМ А.І.</p>
<p>Шкрум Альона, фракція "Батьківщина". Колеги, ця поправка говорить про те, що після прийняття закону, якщо воно відбудеться, треба обов'язково вносити всі особливо цінні землі в кадастр.</p>
<p>На жаль, на сьогодні навіть такого положення в законі немає. А мені дуже жаль, що відхилена моя попередня правка про те, що закон може вступати в дію лише після рішення всеукраїнського референдуму, коли люди погодять вільний ринок так званий сільськогосподарської землі. Це було б абсолютно правильно.</p>
<p>Ви знаєте, я подивилась дещо практику референдумів, у тому числі по ринках земель. Так от, наприклад, на останніх виборах у США, за якими ми всі уважно слідкували, одночасно з виборами Президента відбулося 17 референдумів. Колеги, вдумайтеся: 17 місцевих референдумів і не лише місцевих. Вони якраз стосувалися найболючіших питань для всіх громад, тих питань, які розділяють.</p>
<p>У багатьох штатах пройшли референдуми про затвердження азартних ігор. У нас цього не відбувалося. В різних штатах пройшли референдуми, наприклад, з оподаткування майна ветеранів, а також референдуми екологічні захисту сірих вовків. Але наших "сірих вовків" захищати точно не треба, вони, на жаль, точно не слухають народ...</p>
<p></p>
<p>ГОЛОВУЮЧИЙ. Ставлю на голосування 3103 народного депутата Шкрум. Комітетом не підтримана. Прошу визначатися та голосувати.</p>
<p></p>
<p>11:57:44</p>
<p>За-66</p>
<p>Рішення не прийнято.</p>
<p>3105, Кириленко.</p>
<p></p>
<p>11:57:49</p>
<p>КИРИЛЕНКО І.Г.</p>
<p>Шановні колеги, шановний пане головуючий! Чому і наш лідер Юлія Тимошенко, і наша партія, як і деякі інші опозиційні партії наполягають на проведенні референдуму? От вдумайтесь у цю правку, яку я пропоную.</p>
<p>З метою захисту та збереження особливо цінних земель пропонується доручити уряду у 6-місячний строк забезпечити внесення до Державного земельного кадастру відомостей про земельні ділянки особливо цінних земель. Остання спроба звернутися до здорового глузду в залі. Ми розуміємо, що голоси є у вас. Друзі, але як можна залишитись в цій ситуації без державних земель? Як можна залишитися без державного контролю? Як можна залишити країну без насінництва, без ділянок гібридизації, без селекції?</p>
<p>Друзі, в оцьому хаосі ми втрачаємо продовольчу безпеку, яка дорівнює національній безпеці. Ви розумієте, що можна бузотьорить, поки голоду немає. Не дай Боже, те, що переживають інші країни…</p>
<p></p>
<p>ГОЛОВУЮЧИЙ. Ставлю на голосування правку 3105 народного депутата Кириленка. Комітетом не підтримана. Прошу визначатися та голосувати.</p>
<p></p>
<p>11:59:17</p>
<p>За-74</p>
<p></p>
<p>11:59:23</p>
<p>ГОЛОВУЮЧИЙ. Рішення не прийнято. Правка не врахована.</p>
<p>Оголошується перерва до 13:00.</p>
<p></p>
<p align=center><i>(Після перерви)</i></p>
<p></p>
<p>13:02:30</p>
<p>ГОЛОВУЮЧИЙ. Шановні колеги, продовжуємо нашу роботу. Будь ласка, займіть свої місця і підготуйтесь до голосування.</p>
<p>3112, Дубіль.</p>
<p></p>
<p>13:02:49</p>
<p>ДУБІЛЬ В.О.</p>
<p>Валерій Дубіль, фракція "Батьківщина". Шановні колеги, мене запросили в суботу наші аграрії Прилуцького району, зібрали круглий стіл і попросили мене у Верховній Раді задати вам запитання. Скажіть, будь ласка, за які кошти аграріям купувати землю? Де ваші дешеві кредити, які ви обіцяли аграріям?</p>
<p>Вони говорять про те, що ви сьогодні хочете забрати цю землю, продати аргохолдингам, продати іноземцям і щоб наші українські люди, наші аграрії були найманими на цій землі. Де всеукраїнський референдум, що ви обіцяли, що ви запитаєте в першу чергу думку людей, думку аграріїв?</p>
<p>Фракція "Батьківщина", як і завжди, підтримує малий та середній бізнес наших аграріїв, наших українців...</p>
<p></p>
<p>ГОЛОВУЮЧИЙ. Ставлю на голосування 3112. Комітетом не підтримана. Прошу визначатись та голосувати.</p>
<p></p>
<p>13:04:15</p>
<p>За-36</p>
<p>Рішення не прийнято. Правка не врахована.</p>
<p>Крулько, 3124.</p>
<p></p>
<p>13:04:29</p>
<p>КРУЛЬКО І.І.</p>
<p>Іван Крулько, фракція "Батьківщина". Ми, безумовно... Це моя остання поправка по цьому закону. І, безумовно, дуже часто, коли звертаєшся до сесійної зали, це як горохом об стінку, тому що ніхто не хоче думати, а в якій країні ми будемо жити завтра, що буде чекати українське село, українських фермерів. Треба зараз вирішити, тому що така поступила команда зверху. Але мені здається, що кожен народний депутат, який обраний до Верховної Ради України і отримав депутатський мандат від українського народу, мусить в першу чергу служити народу, а вже інші питання, які полягають в тому, щоб виконувати чиїсь команди.</p>
<p>На наше переконання "Батьківщини" єдиний вихід у цій ситуації – це відкласти цей закон і призначити всеукраїнський референдум. От нехай люди визначаться стосовно того, що робити з українською землею. І тільки воля народу буде єдиним правильним і єдиною правильною відповіддю...</p>
<p></p>
<p>ГОЛОВУЮЧИЙ. Ставлю на голосування 3124. Комітетом не підтримана. Прошу визначатися та голосувати.</p>
<p></p>
<p>13:05:54</p>
<p>За-47</p>
<p>Рішення не прийнято. Правка не врахована.</p>
<p>Зараз 3 хвилин Івченко. Будь ласка, включіть мікрофон.</p>
<p></p>
<p>13:06:03</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Колеги, ви знаєте, в мій останній виступ по правкам, по своїм правкам, я скажу наступне.</p>
<p>Перше. Будь-який закон, який приймається по землі, особливо після зняття мораторію, має відповідати критеріям щодо того, які запобіжники для малих фермерів, які запобіжники для сімейних фермерів, які запобіжники для тих, хто розвиває стратегічні напрямки українського аграрного виробництва, такі як органіка, які запобіжники для тих, хто створює робочі місця фактично, це наші тваринники, і які запобіжники для тих, хто дає колосальні інвестиції і створює багаторічні насадження, наші сади і виноградники.</p>
<p>На жаль, в цьому законі немає цих запобіжників. Ці люди, які мають такий бізнес, вони стоять під ризиком, під ризиком втратити власний бізнес у зв'язку з тим, що цей закон саме говорить про змагання грошима. Цей закон говорить, що, хто буде мати більше коштів, той фактично буде купувати українську землю. Фермери втратять все, особливо маленькі і дрібні.</p>
<p>Колеги, будь-яка країна, яка відкривала ринок землі, вона відповідала на одне єдине питання, і воно головне: а які ж фінансові інструменти і які фінансові можливості ми даємо таким людям. Коли мене запитують наші колеги з-за кордону і говорять про те, що, а як же вносити інвестиції, так я кажу про те, що, перше, ми маємо захистити фермера і, друге, ми вітаємо інвестиції в переробку, ми вітаємо інвестиції в створення продукції з доданою вартістю, ми вітаємо це. Але ні в якому разі не потрібно сюди вводити спекулятивний капітал, той капітал, який буде використовувати українську землю, і ми досі будемо вивозити сировину.</p>
<p>Колеги, оце основне, що сьогодні бояться фермери. Ми запускаємо на український ринок тих, хто не має відношення взагалі до сільського господарства, хто має колосальні статки в своїх деклараціях, і ці люди будуть першими покупцями української землі, і це турбує аграрний сектор, повірте, в більшості.</p>
<p>І друге, звичайно, колеги, це питання децентралізації. Хотілося, щоб ми все ж таки зробили максимально, щоб громади від цієї землі отримали максимум задля того, щоб розвивати інфраструктуру, наповнюючи так само свої бюджети, а ми, колеги, не дали даже їм можливості змінити ту відсоткову маленьку ставку, яку корупційним шляхом зробили попередники. Оце є проблема цього закону.</p>
<p>Дякую.</p>
<p></p>
<p>ГОЛОВУЮЧИЙ. Кулініч Олег Іванович, 3 хвилини. Включіть, будь ласка.</p>
<p></p>
<p>13:09:22</p>
<p>КУЛІНІЧ О.І.</p>
<p>Доброго дня, шановні колеги! Я не буду наполягати на своїх правках, я хочу зазначити наступне, що аналогічний законопроект ми з багатьма колегами, які зараз є в сесійній залі, вели в парламенті минулого скликання. Але, на жаль, тоді не вистачило політичної волі і після першого читання цей законопроект ліг надовго у шафу.</p>
<p>Ми повинні зробити так, щоб була історична справедливість. До 2002 року землями в межах громад розпоряджалися місцеві ради. Потім ці розпорядження перейшли по сільськогосподарським землям до районних державних адміністрацій, по несільськогосподарським – до обласних адміністрацій, до Кабміну, а з 13-го року – до Держгеокадастру. І якраз масовий дерибан землі почався після 13-го року по сільськогосподарським землям. Були різноманітні схеми. Земля відводилась для ведення фермерського господарства. Як правило, фермерські господарства не створювались, а збільшувались земельні банки підставних осіб. Потім почав працювати закон, ініційований мною і колегами, які знову ж таки присутні в сесійній залі, про земельні аукціони, ця схема була перекрита.</p>
<p>Почала працювати інша схема. Роздавалася земля для створення особистого селянського господарства. Знову ж таки збільшувалися земельні масиви підставних осіб. І за цей період, за цей період величезна кількість землі державної і комунальної просто була виведена з обороту, це тисячі гектарів. Реальні фермери цю землю не отримували, тому що землею розпоряджається не громада і не місцеві депутати, а чиновник, який працює в обласному центрі і який, як правило, призначається з Києва. Ну хіба це справедливо, коли сінокоси, громадські пасовища, навіть кладовища, уявіть собі, місцева рада не може відвести, треба їхати домовлятися про ці питання із розпорядником землі.</p>
<p>Тому ще раз повторюю, повинна бути історична справедливість. Землею в межах громади повинні розпоряджатися громади. У нас 1 тисяча 470 громад. У кожного запитайте голови громади чи депутата і він скаже, що землею повинні розпоряджатися місцеві ради і місцеві депутати.</p>
<p>Ще одне зауваження. В цьому законі нема ні слова про продаж землі. У нас державні і комунальні землі, вони під мораторієм. Ніхто їх не продає і не збирається продавати, тому що, ще раз повторюю, вони під мораторієм. Тому якщо ми, дійсно, хочемо завершити реформу децентралізації, якщо ми хочемо, щоб наші громади були сильними і потужними, ми повинні дати їм інструменти, ми повинні дати їм ресурс для наповнення їхніх бюджетів. А основний ресурс любої громади – це земля. Тому цей законопроект треба голосувати і щоб була дійсно історична справедливість.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, хтось буде наполягати на правках на підтвердження? Івченко, бачу, Тимошенко. Хто ще? Власенко. А скільки правок? Багато? Скільки, 10? Багато?</p>
<p>Розумієте, просто колеги листа прислали. Ви теж наполягаєте на правках? Добре. Лист на правки є просто в нас. Ні-ні, письмово прислали, все по всім правкам. Починаючи з 3-ї вони, я так розумію, що…</p>
<p>І підходив ще до цього Вадим Євгенович Івченко. Яка правка на підтвердження? Тобто була заява від Івченка, від "Опозиційна платформа – За життя", а зараз ще два народних депутати також наполягають на правках.</p>
<p>Івченко Вадим Євгенович.</p>
<p></p>
<p>13:13:53</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Колеги, прошу уваги, правка 1794, це мегакорупційна правка, яка говорить про наступне. Всі ті накази, які видавалися на протязі останніх 5 років, а на одну земельну ділянку вони могли надаватися декілька разів, вони ніде не реєструвалися. Зараз зобов'язують органи місцевого самоврядування внести ці накази в ДЗК і затвердити їм безпосередньо проекти землеустрою, там до 2023 року.</p>
<p>На моє велике переконання, якщо ми говоримо про децентралізацію, ми маємо передати органам місцевого самоврядування землю і розпочати все спочатку. Навіщо нам, вибачте, узгоджувати те, що колись видавали корупційним шляхом в Держгеокадастрі? Цього не потрібно робити, давайте не підтримаємо цю правку і нажмемо червоним або жовтим.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>13:15:00</p>
<p>СОЛЬСЬКИЙ М.Т.</p>
<p>Шановні колеги, дійсно, по цій правці було багато зауважень і від Асоціації міст, і від громад. Коли ми передаємо їм розпорядження землями, ми робимо обов'язкові для них перші накази геокадастру, і це передбачено цією правкою. Тому особисто я утримаюся. Прошу визначатися.</p>
<p></p>
<p>ГОЛОВУЮЧИЙ. Шановні колеги, правка 1794. Комітетом вона була врахована, але, як тільки що зазначив пан Сольський, логіка є. Тому ставлю правку 1794 на підтвердження. Прошу визначатися та голосувати. 1794.</p>
<p></p>
<p>13:16:24</p>
<p>За-10</p>
<p>Рішення не прийнято. Правка відхилена.</p>
<p>Наступна правка номер 3, Колтунович.</p>
<p></p>
<p>13:16:37</p>
<p>КОЛТУНОВИЧ О.С.</p>
<p>Дякую. Вельмишановний пане Голово, хотів би звернути увагу на те, про що вже говорили мої колеги, і я навіть був здивований приємно, коли навіть депутати від політичної партії "Слуга народу" говорили щодо першочергового права купівлі-продажу земель сільськогосподарського призначення. Це дійсно навіть не повзуча, а така прискорена експансія агрохолдингів. Подібні кроки вони на сьогоднішній день, на жаль, будуть посилювати саме їх, а не пересічних громадян України.</p>
<p>Інші важливі моменти, так само, про що говорили, що дана позиція може призвести до зниження ціни за гектар землі до 800-1000 доларів, аж ніяк не про ті десятки тисяч доларів, які ми сьогодні говорили. Є ряд інших похідних моментів, які на сьогоднішній день, це те, що стосується питання особливо цінних земель, які є в Україні, і ці всі речі, вони якраз говорять про те, що за даний проект Закону 2194 не те, що не потрібно там його підтримувати частково чи ще щось, а потрібно голосувати виключно проти, червоною кнопкою.</p>
<p>Тому в цілому ми говоримо за те, що давайте його не будемо підтримувати, а взагалі навіть не доопрацьовувати, а відхиляти.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p align=center></p>
<p>13:17:47</p>
<p>ГОЛОВУЮЧИЙ. Олександр Сергійович, я правильно зрозумів, ця поправка комітетом врахована, але ви просите поставити її на підтвердження, так?</p>
<p>Микола Тарасович, якусь позицію ви висловите?</p>
<p></p>
<p>13:18:04</p>
<p>СОЛЬСЬКИЙ М.Т.</p>
<p>Позиція проста: правка технічна. Прошу зал підтримати, шановних колег.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, тоді, з вашого дозволу…</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:18:16</p>
<p>ГОЛОВУЮЧИЙ. Правка номер 3. Вона була підтримана комітетом, вона була врахована комітетом. Ставиться на підтвердження. Прошу підтримати та проголосувати.</p>
<p></p>
<p>13:18:43</p>
<p>За-279</p>
<p>Рішення прийнято. Правка підтверджена.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:18:52</p>
<p>ГОЛОВУЮЧИЙ. 4 поправка, я так розумію. Нестор Іванович. будь ласка.</p>
<p></p>
<p>13:18:56</p>
<p>ШУФРИЧ Н.І.</p>
<p>Дякую. Ви знаєте нашу позицію, ми вважаємо, що дуже не вчасно ми зараз провокуємо продаж нашими землевласниками української землі, коли її реальна вартість не відображає її реальну цінність. Тобто фактично сьогодні ми провокуємо продаж українського землі, як говорять сьогодні фахівці, максимум за 28-29 тисяч гривень, середня ціна становитиме 26 тисяч гривень при її реальній вартості 150 тисяч гривень. Тому ми сьогодні і боремося за те, щоб цей законопроект не був прийнятий в такій редакції або направлений на доопрацювання.</p>
<p>І саме тому ми зараз наполягаємо на тому, щоб низка поправок, які були враховані комітетом були підтверджені Верховною Радою України. Щоб це була відповідальність не тільки окремих, м'яко кажучи, членів комітету, а й усіх, хто зараз натисне кнопку "за". Прошу правку поставити на підтвердження.</p>
<p></p>
<p>ГОЛОВУЮЧИЙ. Дякую, Нестор Іванович.</p>
<p>Просто підтвердити можна і шляхом голосування за законопроект в цілому, який ми пройшли. Але це ваше право як народного депутата.</p>
<p>Тому я ставлю поправку 4, яка врахована комітетом, тому я прошу народних депутатів підтримати та голосувати.</p>
<p></p>
<p>13:20:36</p>
<p>За-274</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:20:40</p>
<p>ГОЛОВУЮЧИЙ. Рішення прийнято. Правка підтверджена.</p>
<p>Наступна правка номер 5. Шуфрич Нестор Іванович.</p>
<p></p>
<p>13:20:48</p>
<p>ШУФРИЧ Н.І.</p>
<p>Дякую, пане Голово. Ми виходимо з того самого принципу. Цей законопроект не може бути прийнятий. Я взагалі сподіваюсь на тому, що все ж таки відчуття відповідальності повернеться до Верховної Ради України, і ми перенесемо початок розпродажу, а я би сказав, розграбування землі з 1 липня цього року, як мінімум на рік, півтора, щоб дати можливість людям отримати справедливу вартість землі, а не виманити і не розкрасти її у них за безцінь. Тому що це буде не продаж, а розкрадання землі у людей, які сьогодні не можуть звести кінці з кінцями, провокувати продати останнє, що в них є, їх землю – це є не по-людськи, не по-державницькому, вибачте мене, і не по-українськи.</p>
<p>Тому ми наполягаємо, щоб відповідна поправка була підтверджена, сподіваючись на те, що після голосувань по підтверджених, по врахованих поправка не вистачить голосів за закон.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер 5. Комітетом була врахована. Ставлю на підтвердження. Прошу підтримати та проголосувати.</p>
<p></p>
<p>13:22:16</p>
<p>За-280</p>
<p>Рішення прийнято. Правка підтверджена.</p>
<p>6 правка, Колтунович.</p>
<p></p>
<p>13:22:21</p>
<p>КОЛТУНОВИЧ О.С.</p>
<p>Дякую, вельмишановний Дмитро Олександрович. Якраз відкрив освіжити в пам'яті передвиборчу програму політичної партії "Опозиційної платформи – За життя", з якою ми обиралися до Верховної Ради дев'ятого скликання. Якраз я не буду вам цитувати усі норми і положення, хотів звернути увагу, що збереження землі у власності українських селян і відкриття ринку сільськогосподарської землі – виключно за результатами загальнонаціонального референдуму.</p>
<p>Ми з цими положеннями йшли ще на вибори влітку 19-го року, це важливі норми, вони говорять про народовладдя, право народу розпоряджатися власністю українського народу, конституційним правом, яке йому надає наш Конституція України. Це раз.</p>
<p>Друге. Дані соціологічних досліджень, які говорять про те, що громадяни України готові і прийти, і не підтримати запровадження обігу земель сільськогосподарського призначення, підтверджує і підтримує ту позицію, яку ми сьогодні і впродовж останніх тижнів висловлювали у цьому залі. Референдум – і тоді всі інші похідні речі.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування правку номер 6. Вона була підтверджена комітетом. Прошу підтримати. Ставлю на підтвердження. Прошу підтримати та проголосувати.</p>
<p></p>
<p>13:23:48</p>
<p>За-292</p>
<p>Рішення прийнято. Правка підтверджена.</p>
<p>7 правка, Шуфрич.</p>
<p></p>
<p>13:23:57</p>
<p>ШУФРИЧ Н.І.</p>
<p>Дякую, пане Голово. Я бачу, як сконцентрувалися фракція монобільшості щодо організації цього голосування. А чи розуміють наші колеги, на що вони зараз спонукають людей? У людей є земля. Вона зараз не має своєї реальної вартості, маючи реальну цінність. Цінність українська – це українська земля. І замість того, щоби створити умови, щоб люди за рахунок своїх реальних доходів, які сьогодні в 7 раз нижче, ніж в Угорщині, могли отримати справедливу ціну на землю, яка у 8 раз дорожча, ніж в Україні.</p>
<p>Тому ми і просимо, і наполягаємо, зупиніться, створіть реальні справедливі умови на ринку землі, а потім разом будемо його запускати.</p>
<p>Поправку прошу поставити на підтвердження.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:25:03</p>
<p>ГОЛОВУЮЧИЙ. Ставлю на підтвердження поправку номер 7. Комітет її врахував. Тому прошу зал підтримати та проголосувати.</p>
<p></p>
<p>13:25:24</p>
<p>За-281</p>
<p>Рішення прийнято.</p>
<p>8 поправку ви будете ставити. Олександр Сергійович Колтунович, будь ласка.</p>
<p></p>
<p>13:25:31</p>
<p>КОЛТУНОВИЧ О.С.</p>
<p>Дякую, шановний Руслане Олексійовичу. У нас тут з Нестором Івановичем тандем по поправках на підтвердження, тому ми будемо їх ставити і надалі відповідно на підтвердження.</p>
<p>Що я хотів ще звернути увагу? Бентежить норма, яка пропонує скасувати вимоги щодо цільового використання земель сільськогосподарського призначення, в тому числі і заборону передачі тих земель у власність іноземцям та прирівняним до них особам.</p>
<p>Це дуже важлива норма, тому що ми з вами неодноразово говорили, і в свій час навіть Президент України, як би ми його не критикували за його недолугу політику у всіх сферах, в яких тільки можливо. Але тоді він наполіг на тому і комітет прийняв ці правки, щоб іноземні юридичні особи не могли набувати права власності на землі сільськогосподарського призначення. Подібними проектами законів, безумовно, не на пряму, але похідними речами ми робимо таким чином і нівелюємо цю норму. Це раз.</p>
<p>А друге, щодо банків в Україні. 73 банки, з них 33 з іноземним капіталом, ці банки також зможуть в подальшому через різні і вже подальші законопроекти набувати ці землі.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування 8 поправку, яка врахована комітетом. Прошу зал підтримати та проголосувати.</p>
<p></p>
<p>13:26:56</p>
<p>За-281</p>
<p>Рішення прийнято.</p>
<p>9 поправка буде ставитись. Нестор Іванович.</p>
<p></p>
<p>13:27:02</p>
<p>ШУФРИЧ Н.І.</p>
<p>Шановні колеги з монобільшості, ви ж прийшли до Верховної Ради з головною тезою "народовладдя", що перед тим, як приймати доленосні рішення щодо України і українців, ви будете їх питати. Що ж ви так забули або "забили" на українців і на їх думку?</p>
<p>80 відсотків категорично проти того, щоб вводили зараз ринок землі. Люди мудрі, люди розуміють, що зараз нема реальної вартості. Чекали, що їх запитають, а їх проігнорували. Невже так ставляться до тих громадян, які два роки тому привели вас до влади? І вже дуже про це жаліють, тому що життя стало вже після вашого "попєрєдніка", до речі, якому ви мали висловити вирок, я так розумію, оправдальний вже. А люди, на жаль, продовжують платити за вашу некомпетентність і непрофесійність.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:28:13</p>
<p>ГОЛОВУЮЧИЙ. Ставлю на голосування правку номер 9. Комітетом вона врахована. Ставлю її на підтвердження. Прошу підтримати та проголосувати.</p>
<p></p>
<p>13:28:33</p>
<p>За-288</p>
<p>Рішення прийнято. Правка підтверджена.</p>
<p>Правка номер 10. Колтунович.</p>
<p></p>
<p>13:28:49</p>
<p>КОЛТУНОВИЧ О.С.</p>
<p>Шановний головуючий, а в мене, Руслан Олексійович, я звертаюсь до вас, а в мене запитання. Що депутати від "Слуги народу" роблять у секторі політичної партії "Опозиційної платформи – За життя"? Ми можемо як колеги звернутися, щоб у нас тут не ходили колеги депутати? Це раз. Я потім поясню позицію. Перше.</p>
<p>Другий момент. Що стосується земельних ініціатив, які ми на сьогоднішній день, проти яких ми виступаємо. Перше: особливо цінні землі, земля Національної академії аграрних наук. Це ті землі, які на сьогоднішній день мають найвищу цінність у країні. Це ті землі, які впродовж багатьох років використовувалися для і наукових, науково-дослідних робіт. Це ті землі, які мають найвищу цінність взагалі в країні, не зважаючи на те, що ми мали в попередні роки врожаї, неврожаї. Це майбутнє наше і продовольча безпека країни.</p>
<p>З цієї точки зору, ставити таку норму щодо вилучення особливо цінних земель, на мій погляд, не є актуальним, тому що це питання, яке в подальшому загрожує продовольчій безпеці країни.</p>
<p>Дякую. Прошу поставити на підтвердження.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p></p>
<p>13:29:55</p>
<p>ГОЛОВУЮЧИЙ. Дякую.</p>
<p>Що роблять депутати? Я думаю, що вони налагоджують міжфракційні зв'язки, тому що парламент – це місце для всіх депутатів.</p>
<p>Тому, шановні колеги, я ставлю 10 поправку. Вона врахована комітетом, тому прошу також її підтримати та проголосувати.</p>
<p></p>
<p>13:30:27</p>
<p>За-287</p>
<p>Рішення прийнято.</p>
<p>Шановні колеги, ви ж бачите, така майже одностайна підтримка в залі. Може, ви все-таки зробите правильний крок назустріч підходу? Нестор Іванович!</p>
<p>11 поправка, будь ласка, Нестор Іванович.</p>
<p></p>
<p>13:30:50</p>
<p>ШУФРИЧ Н.І.</p>
<p>Дякую, пане Руслане.</p>
<p>Багато я вже бачив в цій залі. Хочу нагадати, що саме я зі своїми товаришами, до речі, мої колеги народні депутати третього скликання присутні в цій залі, вони пам'ятають, яка бійня була за те, щоб люди отримали право продати землю. Але була одна умова: за справедливу ціну. От саме за справедливість для людей ми сьогодні і стоїмо, і б'ємося.</p>
<p>Ми сьогодні вимагаємо зупинити це свавілля, цю вакханалію, продовжити мораторій на продаж землі, створити реальні умови для справедливого продажу за справедливу ціну, піднявши пенсії, піднявши зарплати. А сьогодні ви піднімаєте тільки тарифи, а те, що люди могли би продати, хочете забрати у них за безцінь. Проти цього ми і стоїмо.</p>
<p>Дякую. Прошу поправку поставити на…</p>
<p></p>
<p>ГОЛОВУЮЧИЙ. Ставлю на підтвердження поправку номер 11. Комітет її врахував, тому прошу також підтримати та проголосувати.</p>
<p></p>
<p>13:32:17</p>
<p>За-280</p>
<p>Рішення прийнято.</p>
<p>Наступна поправка 19, Олександр Сергійович.</p>
<p></p>
<p>13:32:24</p>
<p>КОЛТУНОВИЧ О.С.</p>
<p>Дякую, вельмишановний Руслан Олексійович.</p>
<p>В продовження теми щодо того, що доцільності запровадження ринкового обігу земель сільськогосподарського призначення ми не просто так наполягали на цих поправках, тому що ми з вами говорили про те, що експансія агрохолдингів призведе до збільшення долі сировинної економіки, сировинної структури, експорту і в структурі сільськогосподарського виробництва. Це ті тренди, які відстоюють країни третього світу.</p>
<p>На моє глибоке переконання, це не потрібно нашій країні, це не потрібно сучасній Україні. Україна має, якщо ми дивимося в цьому векторі, має розвивати сільськогосподарське машинобудування. Ми уже говорили за тваринництва, зрошення, переробну промисловість в сільському господарстві і так далі. Це все ті кроки, які потребують зовсім інших інструментів: фіскальних інструментів, регуляторних інструментів, але аж ніяк тих речей, які будуть посилювати сировинну спрямованість національній економіки.</p>
<p>Ми можемо, безумовно, ще довго рухатись по поправкам, підтверджувати їх чи ні, але сам закон суперечить національним інтересам і інтересам громадян України.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 19 поправка, просять поставити на врахування. Я повідомляю вам, що комітетом ця поправка врахована, тому також прошу підтримати та проголосувати.</p>
<p></p>
<p>13:33:57</p>
<p>За-278</p>
<p>Рішення прийнято.</p>
<p>Наступна поправка 21. Хто буде? Нестор Іванович, так? Нестор Іванович, у вас мікрофон не виключний. У вас картки… Немає значить.</p>
<p>20... яка далі? Все, зняли всі поправки на підтвердження? Будь ласка.</p>
<p>Я нагадаю, це 21 поправка. 21-а дуже важлива.</p>
<p></p>
<p>ШУФРИЧ Н.І. Шановні колеги, 21 поправка…</p>
<p>21 поправка вона є для нас принциповою. <i>(Шум у залі)</i> І ми будемо наполягати, щоб вона була поставлена на підтвердження.</p>
<p>Знаєте, чому? Тому що зараз ви смієтеся над тими землевласниками, яких віддаєте в кріпацтво, а я би сказав в рабство, агрохолдингам. От проти цього ми і стоїмо, проти цього ми боремося. І повірте мені, ваші діти ще вам зададуть питання: а чому ви дали можливість розграбувати українські землі? Чому ви нас не захистили? Я бачу...</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:35:26</p>
<p>ГОЛОВУЮЧИЙ. Дякую, Несторе Івановичу… Стефанчук. <i>(Шум у залі)</i></p>
<p>Готові голосувати? Правка номер 21. Комітетом була підтримана, врахована. Ставиться на підтвердження. Прошу підтримати та проголосувати.</p>
<p></p>
<p>13:35:59</p>
<p>За-292</p>
<p>Рішення прийнято. Правка підтверджена.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>СТЕФАНЧУК Р.О.</p>
<p align=center></p>
<p>13:36:08</p>
<p>ГОЛОВУЮЧИЙ. Наступна поправка 22. Хто буде? Олександре Сергійовичу, з місця чи підійдете? Будь ласка.</p>
<p></p>
<p>13:36:12</p>
<p>КОЛТУНОВИЧ О.С.</p>
<p>Руслане Олексійовичу, я думаю, всьому свій час.</p>
<p>Я хотів би подякувати за надане слово, що ви дали можливість підняти питання надзвичайно гостре, яке на сьогоднішній день є. Але я хотів би звернути увагу, що в умовах падіння купівельної спроможності громадян України, в умовах зростання тарифів, давайте, ми не будемо сміятися, тому що з 1 січня підняли до 10 тисяч 200 гривень ціну на газ. Це взагалі абсурд!</p>
<p>Послухайте, коли ви критикували Порошенка, в якого було 8550, я розумів, тому що я бачив економічні інструменти для зниження ціни на газ. Але коли ви в порівнянні з ним підняли ціну майже на 2 тисячі гривень за тисячу кубів газу, то в мене вже... я тут не бачу логіки, окрім, як виключно корупційної.</p>
<p>У цих умовах, безумовно, змусити громадян України продавати земельні паї – це, безумовно, важлива норма, яка зможе покрити борг громадян за житлово-комунальні послуги. Да, ці речі, вони взаємопов'язані як недивно.</p>
<p>Дякую за увагу.</p>
<p></p>
<p>ГОЛОВУЮЧИЙ. Тобто ви вимагаєте поставити 22 поправку? Ви забули, ми про 22 поправку говорили.</p>
<p>Шановні колеги, я ставлю 22 поправку на підтвердження. Комітет її врахував. Колеги, сумніваються, що він правильно це зробив. Тому прошу зал підтримати та проголосувати.</p>
<p></p>
<p>13:37:48</p>
<p>За-283</p>
<p>Рішення прийнято.</p>
<p>Наступна поправка 23. Нестор Іванович… А, перепрошую, Олександр Сергійович.</p>
<p></p>
<p>13:37:58</p>
<p>КОЛТУНОВИЧ О.С.</p>
<p>Руслан Олексійович, я так розхвилювався після пропозиції підійти в президію для того, щоб там презентувати поправку, що я забув…</p>
<p></p>
<p>ГОЛОВУЮЧИЙ. А не хвилюйтесь, тут не страшно.</p>
<p></p>
<p>КОЛТУНОВИЧ О.С. …22 поправку по суті.</p>
<p>Я хотів би звернути увагу на ще один дуже важливий момент, коли ми говоримо про результати нашої діяльності, так це про те, що ми ж тут голосуємо різні земельні ініціативи, однак вони жодним чином чомусь не покращують сільськогосподарське виробництво в країні. От ми ж голосували минулий рік земельний закон 2178-10, ряд інших земельних законів, але чому тоді сільськогосподарське виробництво зменшилось за рік на 11,5 відсотка? Чому воно в цьому році так само зменшується фактично на 5 відсотків? І є ряд інших відповідно другорядних речей, які свідчать про те, що ми працюємо в абсолютно іншому напрямку, не в тому векторі рухаємося.</p>
<p>Тому з цієї точки зору поставити на підтвердження цю поправку – це сказати "ні" тій земельній, аграрній і навіть економічній політиці, яку реалізує уряд впродовж 2019-2021 років.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Все-таки ви перескочили спочатку 22-у, потім до неї повернулись, так, я розумію? 22-а, так?</p>
<p>Давайте ставлю тоді на підтвердження 22 поправку. Комітет її врахував. Тому прошу зал підтримати та проголосувати.</p>
<p></p>
<p>13:39:30</p>
<p>За-282</p>
<p>Рішення прийнято.</p>
<p>23 поправка. Нестор Іванович, будь ласка.</p>
<p></p>
<p>13:39:37</p>
<p>ШУФРИЧ Н.І.</p>
<p>Дуже дякую за можливість висловити свою позицію по поправці з вашого робочого місця. Я відверто скажу, такого прецеденту ще не було.</p>
<p>Але, на жаль, наша спроба зупинити вас в цьому, та це, мабуть, знаєте, не марафон, це спринт якомога швидше розбазарити українську землю. І коли я бачу, що саме ті народні депутати, яких включають до групи "соросят", найбільше цьому радіють, я чомусь їх не бачу під час розгляду поправок, а зараз сповзлися, утримуюсь від порівнянь. Але повірте мені, люди за те, що сьогодні тут відбувається, саме в ці дні, саме в цей тиждень, повірте мені, вам висловлять свою позицію.</p>
<p>Поправку прошу поставити на підтвердження.</p>
<p></p>
<p>ГОЛОВУЮЧИЙ. Ставлю на підтвердження 23 поправку. Комітет її врахував. Прошу зал також підтримати та проголосувати.</p>
<p></p>
<p>13:41:00</p>
<p>За-272</p>
<p>Рішення прийнято.</p>
<p>Наступна поправка 25. Хто буде? Олександр Сергійович, будь ласка.</p>
<p></p>
<p>13:41:10</p>
<p>КОЛТУНОВИЧ О.С.</p>
<p>Дякую, вельмишановний Руслан Олексійович.</p>
<p>Хотів ще звернутись до положень пропонованого земельного закону. Однак не можу не звернути увагу на те, що зараз в умовах низької інвестиційної привабливості, реалізація даного законопроекту, ви знаєте, вона, чесно кажучи, злочинна. Тому що продавати землю тоді, коли вона знаходиться на максимально низькій критичній позначці вартості одного гектара – це злочинно з точки зору національних інтересів. І, безумовно, змушувати людей іншими підзаконними нормативними актами, як то підняття чи, як ви називаєте, вирівнювання оподаткування вартості гектара землі, оце якраз і називається примушування людей для того, щоб вони якраз позбувались і скидали їх за критично низькі речі. Я, безумовно, розумію, що відбувається і в залі, і загалом в країні. Але я вам хочу сказати, що це жодним чином не покращить той стан справ в усіх сферах життєдіяльності країни, абсолютно в усіх, починаючи від економіки, від соціальної сфери. Якщо ви думаєте, що ви запустите споживчий ринок від того, що ви вкинете зараз додатково туди кілька мільярдів доларів, я думаю, цього не буде.</p>
<p>Дякую.</p>
<p></p>
<p>ГОЛОВУЮЧИЙ. Ставлю 25 поправку, яка врахована комітетом, на підтвердження. Прошу зал підтримати та проголосувати.</p>
<p></p>
<p>13:42:36</p>
<p>За-286</p>
<p>Рішення прийнято.</p>
<p>Наступна поправка 28-а, Нестор Іванович.</p>
<p></p>
<p>13:42:44</p>
<p>ШУФРИЧ Н.І.</p>
<p>Дякую, Руслане Олексійовичу. От все зробила влада, щоб протягнути цей Закон про землю, і всі закони в тому числі, і зміни до низки законодавчих актів, які передбачено сьогоднішніми голосуваннями.</p>
<p>Ви затикали рота опозиції, затикали рота журналістам, закривали канали, вводили неконституційні безпідставні санкції. А де ті терористи? У вас скоро всі українці будуть терористами, тому що не будуть погоджуватись з тим, що ви робите.</p>
<p>Чи може бути терористом власний народ? У нас в Україні, на жаль, від терористів до активістів один крок. Так зробіть так, щоб люди сьогодні жили в мирі, спокої, щоб вартість землі була така, як у наших сусідів, не північних, а найближчих південних і західних – в Польщі, Румунії, Угорщині.</p>
<p>Поправку прошу підтвердити.</p>
<p></p>
<p>ГОЛОВУЮЧИЙ. Підтвердити? Тобто ви теж її підтримуєте?</p>
<p>Тоді я ставлю на підтвердження 28 поправку. Комітет її врахував. Прошу зал також підтримати та проголосувати.</p>
<p></p>
<p>13:44:15</p>
<p>За-276</p>
<p>Рішення прийнято.</p>
<p>Наступна правка 29-а. Нестор Іванович, будь ласка.</p>
<p></p>
<p>13:44:23</p>
<p>ШУФРИЧ Н.І.</p>
<p>Шановні колеги, я на минулому тижні був в Угорщині. Ви знаєте, я радів за цих громадян, відносно яких влада піклується в усіх напрямках. От у них з найнижчих майже в 2 рази нижчі тарифи на газ і на електроенергію, в 2 рази нижче комунальні послуги, зарплати, пенсії у 6-7 разів вищі, вартість землі у 8 разів вища. Провакциновано (увага!) близько половини населення Угорщини. Їх в 4 рази менше ніж українців, а землі у 7,5 разів менше ніж в Україні. Чому вони можуть, а ми, шановна влада, ні? Чому вони змогли знайти 4 мільйони вакцин, а ми бідкаємося навколо мільйона? Хто за це відповість?</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>13:45:30</p>
<p>ГОЛОВУЮЧИЙ. Ставлю на голосування правку 29. Комітетом вона підтримана. Ставлю її на підтвердження. Прошу підтримати та проголосувати.</p>
<p></p>
<p>13:45:49</p>
<p>За-279</p>
<p>Рішення прийнято. Правка підтверджена.</p>
<p>Шановні колеги, у нас є ще дві правки 45 та 52, на яких наполягає "Опозиційна платформа - За життя", і 11 правок, на яких на підтвердження наполягає "Батьківщина": 724-а, 725-а, 915-а, 1074-а, 1425, 1430, 1615, 1746, 1799, 1800, 1801. І більше ніхто на правках не наполягає, я правильно розумію? Правильно? Ви не писали, 426. Шановні колеги, 11 вже правок, говорили про… Вже 11, я їх тільки що всі назвав, ті, що ви мені принесли.</p>
<p>Тобто у нас 13 правок, і голосуємо за закон. Немає заперечень? Домовились? Домовились.</p>
<p>Я продовжую засідання на 15 хвилин, або поки ми не завершимо це питання. <i>(Шум у залі)</i> 15 хвилин, згідно Регламенту, я можу продовжити засідання, шановні колеги, підніміть, подивіться Регламент.</p>
<p>Зараз правка 45 потім 52-а. Хто? Колтунович, 45 правка.</p>
<p></p>
<p>13:47:23</p>
<p>КОЛТУНОВИЧ О.С.</p>
<p>Дякую, вельмишановний пане Голово.</p>
<p>Була у нас загальна кількість поправок від нашої фракції, майже 900, частина з яких були враховані, в принципі, ми їх поставили на підтвердження, вони знайшли підтвердження в цьому залі. Але варто зазначити, що це не ті фундаментальні поправки, на яких ми наполягали, наприклад, подолання сировинної спрямованості економіки, щодо проведення референдуму, щодо вилучення тих норм, які стосувалися особливо цінних земель і так далі. Тому з цієї точки зору законопроект суттєво не трансформувався і він не є таким, за який потрібно голосувати.</p>
<p>Я хотів би нагадати народним депутатам, що вже колись у свій час, ми сьогодні знаходимося у повторному другому читанні, ми вже в другому читанні скасували раз і не підтримали цей законопроект в цілому. Я закликаю зал все-таки повторити той крок рішучий, який вони зробили кілька місяців назад, і відправити його або на повторне друге, або взагалі відхилити, як такий, що суперечить національним інтересам.</p>
<p>Тому я бажаю всім вам зараз плідно попрацювати і проголосувати "проти". Дякую.</p>
<p></p>
<p>ГОЛОВУЮЧИЙ. Ставлю на голосування, на підтвердження 45 правку. Прошу підтримати та проголосувати.</p>
<p></p>
<p>13:48:44</p>
<p>За-280</p>
<p>Рішення прийнято.</p>
<p>52 правка, Шуфрич.</p>
<p></p>
<p>13:48:50</p>
<p>ШУФРИЧ Н.І.</p>
<p>Дмитро Олександрович, я розумію, що зараз цей ганебний закон буде прийнятий. Що буде проголосовано? Буде фактично проголосовано кріпацтво або рабство маленьких землевласників перед агрохолдингами, які візьмуть в оренду, а потім за безцінь скуплять їх землю. За безцінь, підкреслюю. За це ми і боролись.</p>
<p>Я вже багато таких "вумних" команд з новими "ліцами" зустрічав і проводжав з цієї зали. І сьогодні хочу сказати українцям, що першим законом новообраної Верховної Ради України буде скасування всіх цих законів, які сьогодні фактично забезпечують рабство і кріпацтво наших жителів на селі – тих, на кому стоїть Україна. Тому сьогодні ви, можливо, і протягнете цей закон. Але на найближчих виборах ви за це будете відповідати.</p>
<p>Поправку прошу поставити на підтвердження.</p>
<p></p>
<p>13:49:59</p>
<p>ГОЛОВУЮЧИЙ. Дякую.</p>
<p>Зараз переходимо до 11 правок, які були зазначені "Батьківщиною". Юлія Володимирівна, ви? <i>(Шум у залі)</i> Вибачте.</p>
<p>Ставлю на голосування 52 правку. Комітетом вона врахована. Ставлю її на підтвердження. Прошу підтримати та проголосувати.</p>
<p></p>
<p>13:50:26</p>
<p>За-275</p>
<p>Рішення прийнято. Правка підтверджена.</p>
<p>724 правка, Тимошенко.</p>
<p></p>
<p>13:50:33</p>
<p>ТИМОШЕНКО Ю.В.</p>
<p>Зараз я хочу звернутися якраз до народу України, тому що до цього залу звертатися немає взагалі ніякої ні надії, ні потреби, тому що тут діють строго проти України і проти інтересів людей.</p>
<p>Але правка 724, я б хотіла, щоб ви привернули увагу, що вони протягують. Я просто хочу цитувати зараз. Увага! Це Халімон таке наваял, а ви підтримуєте. "Право оренди земельної ділянки сільськогосподарського призначення може відчужуватися, передаватися у заставу без погодження із власником такої земельної ділянки". Ви у своєму розумі, за що ви голосуєте?! Ви позбавляєте людей паїв, ви даєте право без дозволу людини, яка є власником паю, продавати, в заставу віддавати, ще щось робити. Це що, таке ставлення до людей власників паїв? Поставте, будь ласка...</p>
<p></p>
<p>ГОЛОВУЮЧИЙ. Ставлю на голосування 724 правку. Комітетом вона підтримана. Ставлю її на підтвердження, 724 правка. Прошу підтримати та проголосувати.</p>
<p></p>
<p>13:52:03</p>
<p>За-257</p>
<p>Рішення прийнято. Правка підтверджена.</p>
<p>725 правка, Тимошенко.</p>
<p></p>
<p>13:52:10</p>
<p>ТИМОШЕНКО Ю.В.</p>
<p>Я хочу привернути увагу людей на те, що масово в цьому залі проголосували щойно за те, щоб за пропозицією земельної мафії в цьому залі, без погодження з власниками паїв забирати у людей землю, віддавати її в оренду, продавати, все, що завгодно.</p>
<p>Так от 2 правка пана Сольського, який займається рейдерством сьогодні по всій країні, так ця правка говорить про те, що якщо землі в емфітевзисі, подумайте, це не продаж, це вони так собі землю привласнили через емфітевзис, це оренда, щоб також можна було ці землі віддавати в заставу, продавати, відчужувати і так далі. Це означає, що ті земельні ділянки, паї, які зараз в емфітевзисі, вони теж будуть відчужуватися і передаватися в заставу без згоди власника паю. Я прошу не підтверджуйте це. Я прошу вас, будь ласка, не робіть цього.</p>
<p></p>
<p>ГОЛОВУЮЧИЙ. Шановні колеги, 725 правка. Комітетом була врахована. Ставиться на підтвердження. Прошу підтримати та проголосувати. 725.</p>
<p></p>
<p>13:53:39</p>
<p>За-275</p>
<p>Рішення прийнято.</p>
<p>Наступна правка 915. Вона врахована редакційно.</p>
<p>Мікрофон Тимошенко включіть, будь ласка.</p>
<p></p>
<p>13:53:49</p>
<p>ТИМОШЕНКО Ю.В.</p>
<p>Я, дорогі друзі, хочу сказати, що зараз от більше 226 людей підтвердило, щоби у людей забирати паї, практично передавати їх у заставу або продавати без погодження з власниками паїв. Ви розумієте, хто сидить в цій Верховній Раді? Ви знайте просто, що сьогодні кожен, хто проголосує за цей закон про позбавлення українців права на володіння своєю землею, це є злочинці, які будуть за це рано чи пізно відповідати. Наша команда поіменно покаже вас всій країні, хто голосував практично за забрання у України 72 відсотків території, а у людей їх паїв.</p>
<p>А правка, про яку ми зараз говоримо, це правка, яка дозволяє, всупереч обіцянкам Президента, без референдуму продавати землю іноземцям. І зараз я прошу, не підтримуйте продаж української землі іноземцям.</p>
<p></p>
<p>ГОЛОВУЮЧИЙ. Ставлю на голосування правку номер 915. Вона редакційно врахована комітетом. Ставлю на підтвердження в тій редакції, як це зробив комітет.</p>
<p>Готові голосувати? Прошу підтримати та проголосувати, 915 правка.</p>
<p></p>
<p>13:55:19</p>
<p>За-282</p>
<p>Рішення прийнято.</p>
<p>1074, Тимошенко. Правка також врахована редакційно.</p>
<p></p>
<p>13:55:25</p>
<p>ТИМОШЕНКО Ю.В.</p>
<p>Дорогі друзі, я зараз хочу продовжити розмову, розповідь українцям про злочини, які творяться в цьому залі.</p>
<p>Правка 1074, правка Сольського, який і є одним з великих землевласників в Україні, який представляє інтереси тих спекулянтів зовні України і всередині, які претендують скуповувати зараз українські землі.</p>
<p>Так про що ця правка? Що переважне право купівлі земельних ділянок сільськогосподарського призначення надається особам, які мають дозволи на видобуток корисних копалин загальнодержавного призначення. Це означає, що землі сільськогосподарського призначення в першу чергу будуть продаватися тим, хто хоче в надрах видобувати те, що вони хочуть у України забрати, так само не повідомивши про це державу. І Сольський протягує це. Це означає, що можна знімати верхній шар землі чорноземів. Не підтримуйте це.</p>
<p></p>
<p>ГОЛОВУЮЧИЙ. Ставлю на голосування 1074. Правка врахована комітетом редакційно. Ставлю таку позицію на підтвердження, 1074. Прошу підтримати та проголосувати.</p>
<p></p>
<p>13:56:55</p>
<p>За-281</p>
<p>Рішення прийнято. Правка підтверджена.</p>
<p>1425, ми не можемо ставити, це відхилена правка.</p>
<p>1430, редакційно врахована правка. Ні, я ж бачу.</p>
<p></p>
<p>13:57:10</p>
<p>ТИМОШЕНКО Ю.В.</p>
<p>1428.</p>
<p></p>
<p>ГОЛОВУЮЧИЙ. 1425. Написано вашими колегами. 1430.</p>
<p>Хай підійде тоді Крулько. Поки 1430, зараз повернемося, якщо буде 1428.</p>
<p>Включіть мікрофон.</p>
<p></p>
<p>13:57:28</p>
<p>ТИМОШЕНКО Ю.В.</p>
<p>1428. Я хочу, я говорю про правку 1428. І я хочу сказати про те...</p>
<p></p>
<p>ГОЛОВУЮЧИЙ. Поки 1430 проговоріть. Зараз повернемося до 1428.</p>
<p></p>
<p>13:57:54</p>
<p>ТИМОШЕНКО Ю.В.</p>
<p>Значить, перезапустіть, будь ласка, і розберіться з правками.</p>
<p>Я говорю про правку 1428. У мене прохання зараз звернути вашу увагу на те, що в залі обслуговується злочин. Злочин, який дає можливість продати особливо цінні землі.</p>
<p>Я хочу сказати про те, що правка 1428, вона говорить про припинення права постійного користування земельними ділянками особливо цінних земель, а це ліси, водойми, природні заповідники, особливо цінні чорноземи, в тому числі землі науки. Все це дається право розпродавати по рішенню Кабінету Міністрів, навіть не Кабінету Міністрів, а з погодженням з уповноваженими особами Кабінету Міністрів.</p>
<p>Зараз в українців забирають особливо цінні землі: ліси, водойми, чорноземи, заповідники! Проголосуйте проти...</p>
<p></p>
<p>ГОЛОВУЮЧИЙ. 1428 редакційно врахована. Ставлю на підтвердження в редакції комітету. Прошу підтримати та проголосувати.</p>
<p></p>
<p>13:59:20</p>
<p>За-272</p>
<p>Рішення прийнято.</p>
<p>1430.</p>
<p></p>
<p>13:59:24</p>
<p>ТИМОШЕНКО Ю.В.</p>
<p>Правка 1430. Вона продовжує цю вакханалію, яку Сольський і всі тут торговцы землею, які на замовлення працюють, які за це гроші отримують, вони зараз протаскують ще правку 1430, яку вніс Нагаєвський. Те ж саме – це те, що було раніше у нас з вами в кодексі, що особливо цінні землі заборонялося дерибанити цій шайці. І тільки завдяки цьому ще держава утримала свої особливо цінні землі: ліси, водойми, особливо цінні чорноземи, природні, історичні заповідники, землі науки, землі, які вирощують насінницький фонд для України. Зараз цією правкою 1430, як і попередньою правкою 1428, знищується взагалі збереження для України особливо цінних земель. Все на продаж, все з молотка – просто нищать Україну як…</p>
<p></p>
<p>ГОЛОВУЮЧИЙ. Правка 1430. Була врахована комітетом частково. Ставлю її на підтвердження в тій редакції, яку запропонував комітет. Прошу підтримати та проголосувати.</p>
<p></p>
<p>14:00:53</p>
<p>За-281</p>
<p>Рішення прийнято. Правка підтверджена.</p>
<p>1615.</p>
<p></p>
<p>14:01:03</p>
<p>ТИМОШЕНКО Ю.В.</p>
<p>Правка 1615, це правка якраз керівника комітету Сольського, який і приймає все це, і протягує в своїх рішеннях, в своїх інтересах і в інтересах корумпованих структур, які оточують його в Україні і за межами України.</p>
<p>Це те ж саме, тут він пише прямо про це, що всі абсолютно дії з особливо цінними землями державної та комунальної власності, розташованих на територіях природно-заповідного фонду, можна розпродавати, але для цього з чиновником певним треба узгодити. Ось що вони вам заготували в Україні.</p>
<p>І я хочу просто зараз сказати українцям, що рано чи пізно ця "зелена" влада закінчиться, і ті, хто оточує її і на цьому наживаються, і всі, хто зараз приймає участь в цьому пограбунку України, будуть відповідати по Кримінальному кодексу. Не сховаєтесь ви за колективне голосування, тому що тут порушення Конституції. І ваш Президент це мусить...</p>
<p></p>
<p>ГОЛОВУЮЧИЙ. На голосування правку 1615. Вона врахована редакційно. Ставлю на підтвердження в редакції комітету. Прошу підтримати та проголосувати.</p>
<p></p>
<p>14:02:28</p>
<p>За-276</p>
<p>Рішення прийнято.</p>
<p>Наступна правка 1746.</p>
<p></p>
<p>14:02:35</p>
<p>ТИМОШЕНКО Ю.В.</p>
<p>Правка 1746, от якраз тут уже колективно Салійчук, Грищенко, Кириченко, і це особливо важлива правка.</p>
<p>Я просто зараз буду читати, що вони там написали і що вони заготували для українців. Читаю: "Громадяни, яким належить право постійного користування землею", - ви розумієте, що це городи, це ті нещасні гектари, які виділялися фермерам на господарювання, - "а також громадяни з правом довічного успадкування земельними ділянками…". Це фермерські господарства, це ті, хто успадкував землю. Їм всім зараз цим Земельним кодексом говорять, що цю землю у них заберуть, якщо вони не поконкурують на аукціонах і не викуплять проти іноземних банків цю землю. Практично їх обезземелюють зараз.</p>
<p>І я прошу зал, хоча б це не підтримуйте, майте совісті краплю.</p>
<p></p>
<p>ГОЛОВУЮЧИЙ. Ставлю на голосування 1746. Вона була відхилена комітетом. Вона була підтримана комітетом та врахована. Ставлю її на підтвердження. Прошу підтримати та проголосувати.</p>
<p></p>
<p>14:04:03</p>
<p>За-270</p>
<p>Рішення прийнято.</p>
<p>Ще дві правки. 1799.</p>
<p></p>
<p>14:04:08</p>
<p>ТИМОШЕНКО Ю.В.</p>
<p>Шановні колеги, чесно кажучи, до вас звертатися абсолютно немає ніякого сенсу, тому що для вас важливо, як оплачені будуть ваші тиснення кнопок, а не те, за що ви голосуєте.</p>
<p>Я хочу просто зараз до українців звернутися. Щойно вони підтвердили, що ця нова "зелена" влада буде у людей забирати землю, яка у них в постійному користуванні, городи, присадибні ділянки все ще є, а також те, що люди успадкували довічно. Це означає, що починається величезна хвиля відбору у людей землі. І ви знаєте, що багато людей, які своє життя із землею пов'язують, після того жити не захочуть. І їх життя, їх біда, їх потім все, що вони будуть переносити, на вашій совісті.</p>
<p>Але попри це правками в 1799 земля буде продаватися іноземцям.</p>
<p></p>
<p>ГОЛОВУЮЧИЙ. Ставлю на голосування 1799. Комітетом врахована редакційно. Ставлю на підтвердження в тій редакції, яку прийняв комітет. Прошу підтримати та проголосувати.</p>
<p></p>
<p>14:05:40</p>
<p>За-269</p>
<p>Рішення прийнято. Правка підтверджена.</p>
<p>І крайня правка 1800, Тимошенко. Врахована редакційно.</p>
<p></p>
<p>14:05:47</p>
<p>ТИМОШЕНКО Ю.В.</p>
<p>1800. Ще одна славна людина Чорноморов, який чітко прописує в Земельному кодексі, що вони будуть продавати землю іноземцям. І знаєте, що зараз відбувається? В рядах "слуг народу" стоїть ржання, тому що їм на це наплювати. Розумієте, їм наплювати на вашу власність, на ваше горе, на вашу землю! І голова комітету аграрного, який є одним з найбільших землевласників, Сольський рже теж на трибуні. Настільки їм приємно сьогодні, що у них є більшість, і вони можуть діяти проти ваших, українці, інтересів і проти України! Вони це роблять, жартуючи, посміхаючись. Новий "95 квартал" у парламенті.</p>
<p>І тому я хочу вам сказати: навіть, якщо ви зараз все це проголосуєте, я переконана, що народ проти цього повстане і вам не дадуть забрати священну українську землю у української нації. Слава Україні!</p>
<p></p>
<p>ГОЛОВУЮЧИЙ. Ставлю на голосування правку 1800, це крайня правка, після цього переходимо до голосування за закон. Вона врахована редакційно. Ставлю на підтвердження в редакції комітету. Прошу підтримати та проголосувати.</p>
<p></p>
<p>14:07:16</p>
<p>За-275</p>
<p>Рішення прийнято. Правка підтверджена.</p>
<p>Ставлю на голосування закон в цілому. Будь ласка, підготуйтесь до голосування.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до Земельного кодексу України та інших законодавчих актів щодо удосконалення системи управління та дерегуляції у сфері земельних відносин (реєстраційний номер 2194).</p>
<p>Готові голосувати? Прошу підтримати та проголосувати.</p>
<p></p>
<p>14:08:14</p>
<p>За-284</p>
<p></p>
<p>14:08:37</p>
<p>ГОЛОВУЮЧИЙ. Рішення прийнято.</p>
<p>Покажіть, будь ласка, по фракціях: "Слуга народу" – 237, "Опозиційна платформа – За життя" – 7, "Європейська солідарність" – 2, "Батьківщина" – 0, "Партія "За майбутнє" – 8, "Голос" – 7, "Довіра" – 19, позафракційні – 4.</p>
<p>Дякую, шановні колеги.</p>
<p>Пленарне засідання Верховної Ради оголошується закритим. Нагадую, завтра розпочинаємо роботу о 10-й ранку. Дякую.</p>
<p></p>
