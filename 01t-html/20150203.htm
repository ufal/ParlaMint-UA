Стенограма пленарного засідання
03 лютого 2015
&nbsp;
<p align=center><a name=_GoBack></a><a name=Temp></a><b>ЗАСІДАННЯ ПЕРШЕ</b></p>
<p align=center>Сесійний зал Верховної Ради України</p>
<p align=center>3 лютого 2015 року, 10.05 година</p>
<p align=center>Веде засідання Голова Верховної Ради України ГРОЙСМАН В.Б.</p>
<p><b>&nbsp;</b></p>
<p>10:05:04</p>
<p>ГОЛОВУЮЧИЙ. Доброго ранку, шановні народні депутати. Радий вас вітати у залі Верховної Ради України.&nbsp; Ми розпочинаємо з вами роботу. Сьогодні розпочнемо другу сесію восьмого скликання. І я просив би всіх народних депутатів зайняти свої робочі місця.&nbsp; Прошу керівників фракцій запросити депутатів до роботи. І ми будемо розпочинати засідання Верховної Ради України.</p>
<p>Я прошу народних депутатів підготуватися до&nbsp; реєстрації. Будь ласка,&nbsp; займайте свою місця і готуйтесь до реєстрації.&nbsp;&nbsp; Шановні керівники фракцій, я прошу запросити народних депутатів до зали. Я прошу займати свої місця, будь ласка.&nbsp; Шановні народні депутати,&nbsp; я прошу вас підготуватись до реєстрації. Прошу увімкнути система "Рада". Прошу реєструватись, шановні колеги.</p>
<p>&nbsp;</p>
<p>10:07:48</p>
<p>В залі присутніх 302 народних депутата. Шановні народні депутати, прошу займати свої місця. Шановні народні депутати та гості Верховної Ради у засіданні Верховної Ради України беруть участь: Прем'єр-міністр України Арсеній Петрович Яценюк, давайте його привітаємо, та члени Кабінету Міністрів; керівники центральних органів виконавчої влади; керівники судової гілки влади; присутні посадові особи, яких призначає Верховна Рада України; глави дипломатичних представництв іноземних держав та інші офіційні особи; представники громадських організацій і засоби масової інформації. Як ви пам'ятаєте, ми прийняли з вами рішення, що працюємо без перерви між сесіями, щоб день початку другої сесії парламенту одночасно був днем завершення минулої сесії українського парламенту, роботи українського парламенту. Тому я першу сесію Верховної Ради України восьмого скликання оголошую закритою, шановні колеги.</p>
<p>Шановні народні депутати та гості Верховної Ради України, відповідно до статті 83 Конституції України другу сесію Верховної Ради України восьмого скликання оголошую відкритою.</p>
<p><i>(Лунає Державний Гімн)</i></p>
<p><b>&nbsp;</b></p>
<p>10:11:47</p>
<p>ГОЛОВУЮЧИЙ. Слава Україні! <i>(Оплески)</i></p>
<p>Шановні народні депутати, ми розпочинаємо роботу другої сесії восьмого скликання. Ми пропрацювали з вами в цьому скликанні 2 місяці і вони були, напевно, непростими, але нам вдалось сформувати органи парламенту, сформувати уряд. Прийняти ряд важливих рішень, які дозволили нам реагувати на ті обставини, в яких сьогодні є Україна, посилювати нашу оборонну безпеку, багато інших питань. Але я переконаний у тому, що ця сесія має стати сесією якісних динамічних змін, реформ. У нас немає з вами часу на розкачку, ми маємо діяти сьогодні і негайно. І&nbsp; зараз ми сформували, за рішенням Погоджувальної ради, на 2 тижні розклад. Сьогодні вам&nbsp; буде роздано&nbsp; порядок денний другої&nbsp; сесії&nbsp; парламенту. Я би просив, щоб ви доопрацювали його&nbsp; і ми&nbsp; до середи, доопрацювали все те, що необхідно для того, щоб ми змогли системно розпочати нашу роботу.&nbsp;</p>
<p>Я переконаний в тому, що ця сесія має стати дуже чіткою з точки зору, в тому числі і прийняття конституційних змін, інших реформ, яких сьогодні чекає&nbsp; Україна і суспільство. Я вірю в те, що&nbsp; нам вдасться вирішити ряд завдань, які стояли перед&nbsp; минулими парламентами. Зокрема і в четвер&nbsp;&nbsp; проголосувати про зняття депутатської недоторканості, яка вже є, я би сказав настільки жахливою&nbsp; з точки зору такої безпрецедентної недоторканості, що нам потрібно від цього позбавитись. Адже я думаю, що&nbsp; кожен із нас про це говорив і під час виборчої кампанії, і я переконаний в тому, що кожен із нас&nbsp; прийде і проголосує саме за це рішення.</p>
<p>Маємо прийняти&nbsp;&nbsp;&nbsp; ряд законів,&nbsp;&nbsp; які&nbsp;&nbsp; зміцнять нашу обороноздатність, підвищать&nbsp; ефективність боротьби з корупцією, ми&nbsp; розпочнемо найближчим часом конституційні зміни,&nbsp; це все, Закон про вибори. Нам потрібно буде&nbsp; проводити&nbsp; економічні реформи, дуже багато сфер життя мають бути змінені.&nbsp; І частину&nbsp; цієї дуже кропіткої роботи має виконати саме парламент, адже будь-які плани, вони переходять в конкретні справи тільки тоді, коли&nbsp; вони ухвалюються народними депутатами&nbsp; України. Тому я всім бажаю нам успіхів, я би дуже хотів, щоби кожен день нашої роботи був результативним, відкритим, публічним&nbsp;&nbsp; і це наше з вами завдання.</p>
<p>Шановні народні депутати! Я хотів би зараз подякувати голові Уряду Арсенію Петровичу за&nbsp; участь у відкритті другої&nbsp; сесії і членам уряду. Дякую вам! І бажаю нам спільних успіхів.&nbsp; Дякую!&nbsp;&nbsp;&nbsp;&nbsp;&nbsp;</p>
<p>&nbsp;Шановні колеги, сьогодні відзначає день народження наш колега &nbsp;Юрій Мірошниченко, народний депутат, давайте його привітаємо з днем народження. <i>(Оплески)</i></p>
<p>Відповідно до статті 25 Регламенту, у вівторок ми маємо 30 хвилин на виступи уповноважених представників депутатських фракцій та груп. Я зараз прошу народних депутатів підготуватися до реєстрації для виступів від фракцій та груп парламенту. Прошу.</p>
<p>Будь ласка, фракція "Самопоміч", Кривенко Віктор Миколайович.</p>
<p>&nbsp;</p>
<p>10:15:44</p>
<p>КРИВЕНКО В.М.</p>
<p>Прошу слово Олегу Березюку передати.</p>
<p>&nbsp;</p>
<p>ГОЛОВУЮЧИЙ. Олег Березюк, "Самопоміч".</p>
<p>&nbsp;</p>
<p>10:15:54</p>
<p>БЕРЕЗЮК О.Р.</p>
<p>Шановні пані та панове, вельмишановний пане Голово, дуже шкода, що Кабмін пішов, бо, власне, сьогоднішня моя розмова до нього.</p>
<p>Ми дали кредит довіри Кабміну, коли проголосували його незрілу програму уряду. Ми дали кредит довіри Кабміну, коли проголосували абсолютно незрілий бюджет. Ми терпеливо спостерігаємо вже більше місяця, як Кабмін виправляє свої помилки, які він наробив у бюджеті після цього, як ми його прийняли. На превеликий жаль, ми бачимо, що Міністерство фінансів Кабінету Міністрів не має інституційних внутрішніх ресурсів і можливостей для того, щоб якісно формувати фінансову політику держави. На превеликий жаль, на всі наші толерантні зауваження і повагу до нашого міністра, і нашого Кабінету Міністрів, Кабінет Міністрів ігнорує свою інституційну неспроможність. І на сьогодні, до сьогоднішнього дня, ми не отримали зміненого бюджету 2015 року. Вчора, в досить ……… спосіб, нам було сказано після зустрічі з Президентом про те, що Кабмін обіцяв до 15 числа подати, до 15-го і подасть. Якщо Кабмін буде годувати нас обіцянками, якщо Кабмін буде готувати цей бюджет інституційними ресурсами, який він готував попередній хай його в парламент не приносить. <i>(Оплески)</i></p>
<p>&nbsp;Ми пропонуємо негайно Прем'єр-міністру, щоб потім не сидіти 17 годин і не вирішувати проблеми замість його заступників, створити терміново робочу групу на базі бюджетного комітету за участю представників фракцій для того, щоб переглянути бюджет, який вже існує&nbsp; і зробити якісні зміни. Більше того, ми пропонуємо негайно створити робочу групу для підготовки Декларації бюджетної 2016 року, яка мусить до березня місяця поступити в парламент. Більше ми як фракція "Самопомочі" кредиту довіри Кабінету Міністрів&nbsp; і Мінфіну давати не будемо. <i>(Оплески)</i></p>
<p>Наступне: тарифи. Кабмін збирається піднімати тарифи на газ з березня-квітня місяця, ми вимагаємо, підкреслюю, вимагаємо дати нам розрахунки з чого складається тариф? Ми хочемо бачити, що вкладено в тариф, щоб там раптом не були вкладені яхти, будинки і стотисячні зарплати в місяць чиновникам "Нафтогаз України". Для того, щоб сформувати якісні тарифи ми пропонуємо негайно сьогодні створити робочу групу з фракцій, Мінсоцполітики та Мінфіну і негайно почати працювати над тим …</p>
<p>&nbsp;</p>
<p>ГОЛОВУЮЧИЙ.&nbsp; Десять секунд, завершуйте, будь ласка.</p>
<p>&nbsp;</p>
<p>БЕРЕЗЮК О.Р.&nbsp; Над цією складною бюджетно-фінансовою політичною інтервенцією, яка буде зроблена на весну цього року. Дякуємо.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка,&nbsp; "Народний фронт", Вікторія Сюмар.</p>
<p>&nbsp;</p>
<p>10:19:26</p>
<p>СЮМАР В.П.</p>
<p>Дякую. Шановний пане голово, шановні колеги! Ви знаєте, починаємо в складних умовах нову сесію, говорили про бюджетну інтервенцію, мені здається, що в першу чергу мали би думати про інтервенцію російських військ, сьогодні на територію України. Оскільки ви знаєте, що мирні переговори фактично зірвані і мусимо це визнати українським парламентом.</p>
<p>Ви знаєте, що тривають постійні бої як в районі Маріуполя, так і в районі Дебальцеве. Ви знаєте, що були спроби зробити там котел і другий Ілловайськ або абсолютно деморалізувати українське військо. Слава Богу, це не вдалося! Навпаки, українські військові завдають дуже серйозного удару сьогодні по противнику. І було завдано удару, зокрема, по Стаханову і по Вуглегірську, де величезна концентрація саме російських військ і це великі успіхи саме українського війська.</p>
<p>Ви знаєте, здавалося, що би як представники українського народу тут мали би давати приклад, приклад єдності і приклад ефективності. Натомість маємо повчитися у фронту, бо там є мобілізація, а тут її нема.</p>
<p>І коли ми, колеги, говоримо про незрілість... <i>(оплески)</i> ...то мені здається, що незрілість – це не спроможність домовлятися навіть в рамках єдиної коаліції. Це неспроможність розуміти, що в нас з вами є спільний коаліційний уряд і там є ваші представники, і, будь ласка, працюйте з ними, а не говорити тут з цієї трибуни постійно закиди на адресу уряду, який сьогодні&nbsp; робить все можливе, щоб стабілізувати ситуацію. <i>(Оплески)</i></p>
<p>У нас з вами ситуація, колеги, сьогодні дуже проста:&nbsp; або ми покажемо ворогу, що ми можемо бути єдиними і сильними, або наступ буде продовжуватися. Ми маємо тут показати, що ми парламент України, а не якоїсь іншої держави. Ми маємо показати, що ми приймати спроможні ефективні закони, які спроможні захистити країну, в тому числі і інформаційний простір.</p>
<p>Для прикладу, чи є нормальною ситуація, коли в час війни фактично українські громадяни дивляться російські серіали, які прославляють російську армію, російські правоохоронні органи, які в цей же час вбивають українських солдатів? Це є нормально?&nbsp; Це обурює сьогодні все українське суспільство. Чому ми дозволяємо сьогодні державі-агресору мати право власності в українських ЗМІ. В Сполучених Штатах є норма про повну заборону сьогодні будь-якого... щоб будь-який іноземець мав право власності, натомість ми підводимо під якісь демократичні категорії типу "свободи слова" і подібних речей.</p>
<p>Сьогодні перед нами стоїть виклик: довести чи ми є парламентом України, чи ми є групкою лобістів. Давайте не забувати, що наша сила сьогодні в єдності&nbsp; і в спроможності мобілізуватися і діяти не так, як ми діяли під час позачергового засідання, коли, даруйте, просто заяви і звернення приймали, а приймати закони, які конкретно дозволять уряду, Президенту і нам з вами захищати свою країну. Слава Україні! <i>(Оплески)</i></p>
<p>&nbsp;</p>
<p>ГОЛОСИ ІЗ ЗАЛУ. Героям слава!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Олег Кулініч, "Економічний розвиток".</p>
<p>&nbsp;</p>
<p>10:22:46</p>
<p>КУЛІНІЧ О.І.</p>
<p>Олег Кулініч, група "Економічний розвиток", 147 виборчий округ, Полтавщина. Шановний пане Голово, шановні колеги, шановні виборці! Територіальні громади на початку 2015 року, окрім проблем, які вже стали для них звичними, зіткнулися з проблемами застосування так званої податкової реформи кінця 2014 року щодо скорочення кількості податків. Задекларовано, що місцеві бюджети нібито отримають більше ресурсів, адже уряд передав місцевим бюджетам 10 відсотків податку на прибуток підприємств, 25 відсотків плати за надра, 25 відсотків екологічного податку, акцизний податок, податок на майно, держмито, плату за надання адміністративних послуг. Але реально для сільської місцевості ці надходження мізерні. Натомість влад забрала у сіл 25 відсотків прибуткового податку та видатки на дитячі садки і будинки культури. При цьому районам, які мають тепер цими питаннями опікуватися, залишилося лише 10 відсотків цього податку. Решта 15 відсотків десь заблукали в обласному і державному бюджетах. Якби районам і дали всі 25 відсотків прибуткового податку, що забрали у села, вони б не мали дірок у бюджетах і могли б повноцінно утримувати і дитячі садки, і будинки культури, а не приймати їх на межі виживання.</p>
<p>Мені здається, що така децентралізація публічних фінансів виглядає сумнівною та ставить перед місцевими громадами питання, де взяти кошти на виживання. Крім того, на місцях громади фактично позбавлені можливості користуватися землею. На сьогодні землями за межами населених пунктів розпоряджаються органи виконавчої влади, тобто не органи, які обираються людьми, а чиновники, які призначаються у Києві. Це призвело до абсурду: місцеві громади не можуть вирішувати проблеми виділення ділянок під пасовища, кладовища, сміттєзвалища і інші об'єкти, життєво необхідні територіальним громадам.</p>
<p>Саме тому проблему децентралізації потрібно вирішувати комплексно, із урахуванням інтересів місцевих громад. Перш за все це надання можливості громадам на місцях реально розпоряджатися землею. Цю проблему вирішує законопроект 1159, авторами якої є представники 4-х депутатських фракцій та груп. Він стосується саме посилення ролі територіальних громад в управлінні земельними ресурсами. Законопроект підтриманий аграрним комітетом Верховної Ради, профільним міністерством, Асоціацією органів місцевого самоврядування та громадськими організаціями. Крім того, я отримав дуже багато звернень від територіальних громад Полтавської області з проханням якнайшвидше розглянути цей проект. Попри загальну підтримку незрозуміло, чому його досі не винесено в зал для голосування.</p>
<p>Тому, шановний Володимир Борисович, я звертаюся до вас з проханням найближчим часом включити до порядку денного пленарного засідання законопроект 1159, на який чекають місцеві громади та який стане реальним кроком до децентралізації. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, фракція "Батьківщина", Юлія Тимошенко.</p>
<p>&nbsp;</p>
<p>10:25:51</p>
<p>ТИМОШЕНКО Ю.В.</p>
<p>Шановні колеги, я думаю, що ми всі віддаємо собі звіт, що за останні дні докорінно змінилася ситуація відносно агресії Росії проти України. Докорінно змінилася! Попрані всі Мінські угоди, попрані всі домовленості. І сьогодні очевидним є те, що стратегія на умиротворення агресора, на умиротворення країни-терориста практично зазнала поразки. Сьогодні мусить бути докорінно змінений підхід як України, так і світу до припинення війни на сході України і до повернення в Україну миру.</p>
<p>І тому ми пропонуємо сьогодні достатньо чіткий і зрозумілий алгоритм дій. Перше і головне: нам треба діяти, а не домовлятися в кулуарах, які приводять до подальшої загибелі українців і втрати нашої території. Нам потрібно діяти по чіткому плану. І перший крок з цього плану – це негайне звернення України до Міжнародного кримінального суду для того, щоб притягнути до відповідальності керівництво країни-агресора.</p>
<p>Сьогодні ми маємо для цього всі правові підстави. Згідно Резолюції 3314 Організації Об'єднаних Націй Росія повністю підпадає під визначення країни-агресора. Стаття 3 передбачає, що вторгнення або напад збройних сил держави на територію іншої держави, або будь-яка військова окупація, або анексія визнається агресією. І це найтяжчий злочин проти людяності, найтяжчий злочин, який визнаний Організацією Об'єднаних Націй.</p>
<p>Крім того, Російська Федерація підпадає під критерій ООН у визнанні Резолюції&nbsp; 1267 щодо визначення організації-терориста, а саме, підпадає під критерій: участь у фінансуванні, плануванні, сприянні, підготовці або вчиненні актів чи діяльності, підтримку терористичної організації; надання, продаж або передача зброї терористичним організаціям і багато інших співпадінь.</p>
<p>Саме тому ми мусимо негайно звернутися до Міжнародного Кримінального суду. Ми можемо для цього навіть не ратифіковувати Римський Статут, тому що парламент, частина проти цього, а звернення проголосувати парламентом і тим самим підтвердити процедуру ad hoc, яка зафіксована пунктом 2 статті 11 та пунктами 2 і 3 статті 12 Римського Статуту.</p>
<p>Партія "Батьківщина" наполягає на тому, щоб саме сьогодні, але максимум завтра…</p>
<p>&nbsp;</p>
<p>ГОЛОВУЮЧИЙ. 10 секунд. Завершуйте.</p>
<p>&nbsp;</p>
<p>ТИМОШЕНКО Ю.В. …було поставлено на голосування звернення до Міжнародного Кримінального суду і притягнення, організація притягнення керівництва держави-агресора і держави-терориста до кримінальної відповідальності.</p>
<p>&nbsp;</p>
<p>ГОЛОВУЮЧИЙ. Будь-ласка, дайте ще 10 секунд завершити.</p>
<p>&nbsp;</p>
<p>ТИМОШЕНКО Ю.В. Такі прицеденти в історії світу були. 27 червня 11-го року притягнутий Муаммар Каддафі, 21 липня 8-го року президент діючий Судану…</p>
<p>&nbsp;</p>
<p>ГОЛОВУЮЧИЙ. Скільки вам потрібно часу?</p>
<p>&nbsp;</p>
<p>ТИМОШЕНКО Ю.В. 10 секунд.</p>
<p>&nbsp;</p>
<p>ГОЛОВУЮЧИЙ. Ще, будь ласка, 10 секунд дайте.</p>
<p>&nbsp;</p>
<p>ТИМОШЕНКО Ю.В. Я просила би, щоб ми почали діяти, повернулися до&nbsp; женевського формату переговорів і зробили все необхідне, щоб світ поставив Україні летальну&nbsp; зброю. Зараз дуже важливий кожен день і кожен крок.&nbsp; Я прошу підтримати цей алгоритм дій. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; "Опозиційний блок", Бойко Юрій Анатолійович.</p>
<p>&nbsp;</p>
<p>10:30:23</p>
<p>БОЙКО Ю.А.</p>
<p>Шановний&nbsp; Володимире Борисовичу, шановні&nbsp; колеги! Переважна&nbsp; більшість політиків як в Україні, так і за кордоном, розуміють, що немає&nbsp; суто військового сценарію вирішення конфлікту на Донбасі. Тому ми&nbsp; зареєстрували Постанову №1847 – це чіткий політичний план врегулювання конфлікту, в якому 10&nbsp; кроків. Ключові позиції: проведення&nbsp; прямих переговорів з Російською Федерацією про спільні&nbsp; зусилля з припинення вогню; залучення миротворчого контингенту ООН для розмежування сторін; відновлення соціальних виплат на Донбасі.</p>
<p>Ми звертаємося до колег&nbsp;&nbsp; по парламенту підтримати цю постанову заради припинення війни.&nbsp; Враховуючи те, що&nbsp; ми виступаємо за дипломатичне врегулювання конфлікту на Сході, на наших прихильників та депутатів постійно чиниться тиск. Влада в особі "партії війни" намагається закрити рота тим, хто виступає за мирне врегулювання&nbsp; конфлікту,&nbsp;&nbsp; впевненість &nbsp;в завтрашньому дні пропонує замість&nbsp; глибокої соціально-політичної кризи.&nbsp; Саме про це на сесіє ПАРЄ заявила народний депутат від&nbsp; "Опозиційного блоку" Юлія Льовочкіна.&nbsp; Її позиція знайшла підтримку європарламентарів.&nbsp; У своїй резолюції&nbsp; ПАРЄ&nbsp; зажадала від української влади відновити соціальні виплати населенню та припинити репресії проти мирних громадян. Разом з тим реакція&nbsp; влади на виступ нашого депутата в ПАРЄ суперечить всім нормам&nbsp; європейського парламентаризму. Використовувати&nbsp;&nbsp; Генеральну&nbsp;&nbsp;&nbsp; прокуратуру для залякування опозиції&nbsp; є неприпустимим. Ми також звертаємо увагу&nbsp; на атмосферу тотального тиску на засоби масової інформації, відсутність альтернативної позиції, введення цензури в інформативному просторі. З цією метою спочатку створили Міністерство цензури, почали тиснути на телеканали, а тепер вирішили переписати закони, щоб позбавити канал ліцензії і поміняти власників. Запропоновані законопроекти поставлять на коліна всі незалежні мас-медіа. По суті це підготовка рейдерського захоплення неугодних ЗМІ. Нацрада може прийняти право без рішення суду зупиняти ліцензію каналу або радіостанції. Відсутність мовлення – це знищення ЗМІ. Фактично кілька людей в Нацраді можуть на свій розсуд вирішувати, що можна говорити, що показувати.</p>
<p>"Опозиційний блок" вважає, неприпустимим наступ на свободу слова, яким б гаслами це не прикривалось. Ми впевнені, що українці мають право дізнаватись правду про події в країні. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, Олег Ляшко, Радикальна партія.</p>
<p>&nbsp;</p>
<p>10:33:28</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України, шановні колеги і народні депутати, я думаю, що для всього світу і в тому числі для цієї зали очевидно, що політика, якою ми намагалися задобрювати Путіна потерпіла фіаско. І коли сьогодні ми маємо армії про нас сепаратистів на Донбасі… Звідки вона взялась? Вона з неба впала? Ми винні в тому, що там є сьогодні армія, бо коли ми йшли нам дали команду зупинитися, коли треба було наступати нам сказали – не стріляти, коли вбивали наших солдат, ми казали – не відповідати, щоб не провокувати агресора, коли йшли гуманітарні конвої зі смертю в Україну, бо їх не довбили, бо казали, що ми провокуємо Путіна на війну, коли в вересні підписали ганебні мінські домовленості і отут Верховна Рада в таємному режимі голосувала Закон про особливий статус Донбасу, ми дозволили це зробити, бо ми думали, що ми обдуримо Путіна, що ми його задобримо, що ми його переконаємо, що ми його зупинимо. Ні, тільки дурак не може бачити далі свого носа, що Путіна зупинить тільки наша сила, коли в нас буде сильна армія. Нам казали, ми використовуємо це перемир'я, щоб зробити сильну армію. Я питаю, чому армія терористів сильніша, ніж наша? Чому вони наступають, а ми тримаємо глуху оборону? В мене питання, питання і питання. І питання не тільки в мене, а питання в українського суспільства. Скільки ще треба, щоб загинуло наших героїв, щоб ми зрозуміли нарешті, що ми маємо бути жорсткі і боротися?! Виходить переді мною представник так званого злодійського блоку, який розказує, що їм аплодують, їхньому висуванцю аплодують в ПАРЄ. Хто вам аплодує, зрадники?! Російська делегація! За те, що ви країну продаєте! За те, що ви свою владу, своє військо принижуєте, а терористів називаєте мирними громадянами, з градами, з гранатометами, з кулеметами! Вам не аплодуватимуть бійці 13 Чернігівського батальйону. 23 загиблих за 3 дні в Дебальцеве через вас! Тому що коли вас треба було посадить в тюрму, влада з вами домовилась і дала вам можливість обратися до Верховної Ради. І ви сьогодні продовжуєте зраджувати країну! Попитайте в Прикордонної служби, куди вони літають, коли були так звані парламентські канікули! У Москву, чартерами! Хто їх туди випускає? Попробуй я чи Філатов, чи Ярош, чи Парасюк полетіти в Москву, нас там пов'яжуть, вони туди і назад літають. За чим? За інструкціями, за бабками, за зрадою, за предательством! От за чим&nbsp; ви в Москву літаєте!</p>
<p>Тому я ставлю вимогу до Голови Верховної Ради про розпуск фракції "Опозиційного блоку" і вимогу до уряду про заборону зрадницької партії так званої…!</p>
<p>&nbsp;</p>
<p>ГОЛОВУЮЧИЙ. Дайте завершити, 10 секунд.</p>
<p>&nbsp;</p>
<p>ЛЯШКО О.В. Які служать ворогу, які ненавидять Україну, які розв'язали війну на Донбасі, які сьогодні гроші зароблять на війні. Завдання влади – притягнути їх до відповідальності. Якщо влада цього не зробить, ми її поміняємо!</p>
<p>&nbsp;</p>
<p>ГОЛОВУЮЧИЙ. Володимир Ар'єв, "Блок Петра Порошенка".&nbsp;&nbsp;&nbsp;&nbsp;</p>
<p>&nbsp;</p>
<p>10:37:15</p>
<p>АР’ЄВ В.І.&nbsp;</p>
<p>Шановні колеги! Те, що відбулося&nbsp; минулого тижня у Страсбурзі, коли українська делегація брала участь у сесії Парламентської&nbsp; асамблеї Ради Європи – це сталася велика перемога. Це сталася велика перемога всієї демократії і української делегації&nbsp; загалом, бо ми не допустили&nbsp; повернення делегації Російської Федерації&nbsp; до зали із повним відновленням їхніх прав. Друзі! Цю перемогу парламентської&nbsp;&nbsp;&nbsp; і офіційної дипломатії дуже важко&nbsp; переоцінити, тому що Російська Федерація кинула абсолютно всі сили для того, щоб&nbsp; повернутися і відновити всі свої права в Асамблеї.</p>
<p>Для чого їм це було потрібно? Ну, по-перше, коли в делегацію включають голову парламенту, а це був голова Держдуми Нарижкін – це вже свідчить про те, що наскільки їм це важливо. Але важливо їм було зробити кілька речей: легітимізувати через європейську інституцію свою агресію проти&nbsp; України, виправдати анексію&nbsp; Криму і почати зворотній шлях до скасування&nbsp; санкцій. Це суттєво би&nbsp; відкинуло нашу дипломатію назад, але цього не сталося, про це пізніше.</p>
<p>У нас&nbsp; на сесії було 3 головних, ключових питання&nbsp; щодо&nbsp; України. Перше – це доповідь щодо гуманітарної ситуації в анексованому Криму, у захоплених терористами територіях частини Донбасу,&nbsp; а також&nbsp; ситуація з тимчасово переміщеними&nbsp; особами, які втекли із окупованого&nbsp; Криму і Донбасу. Нам вдалося провести&nbsp;&nbsp; всі поправки від української делегації, і вони були прийняті.&nbsp; І в результаті не дуже такий лояльний текст доповіді перетворився в абсолютно чіткий:&nbsp; ми засудили гуманітарні конвої, ми засудили грубе порушення прав людини в Криму, ми визнали Росію країною, яка окупувала Крим.</p>
<p>Питання свободи слова в Європі інше було важливе і там&nbsp; ми засудили обшук на кримськотатарському каналі АТР.&nbsp; Особлива увага&nbsp; була приділена дипломатичному імунітету Надії Савченко, тому що&nbsp;&nbsp; це&nbsp; єдиний інструмент &nbsp;звільнення її з-під варти. Зроблено було максимально все і в даному разі зараз далі продовжуються дії Міністерства закордонних справ і Президента України. Але найголовнішим питанням було перегляд повноважень російської делегації. Ви знаєте, росіяни кинули абсолютно всі сили, всі рівні мотивації були використані, не виключаються жодного. Але я мушу сказати одне, нам вдалося переламати ситуацію, яка у вівторок була ще майже критичною, майже неможливою, здавалося, і на 180 градусів ми її розвернули.</p>
<p>&nbsp;</p>
<p>ГОЛОВУЮЧИЙ. Я прошу, дайте завершити.</p>
<p>&nbsp;</p>
<p>АР’ЄВ В.І.&nbsp; Це було через тільки одну річ, єдність української делегації вперше за багато років. Українська делегація була, по-перше, дуже якісною за своїм складом, надзвичайно активною і вже досвідчені члени Парламентської асамблеї і нові були молодці.</p>
<p>І третє. Ми зробили все на кожному рівні свою справу саме єдиним фронтом. І я можу сказати, що можливо один виступ опозиції був антиукраїнським, не потрібним, жахливим і ми його всі засудили, проте голосування, робота в комітатах була єдиною і це дало нам результат. Українська делегація одноголосно проголосувала за те, щоб відновити санкції проти Росії і переконали інші 150 депутатів Парламентської асамблеї, ми отримали дуже серйозний результат.</p>
<p>Я хочу з цієї трибуни подякувати нашим партнерам іноземним делегаціям, які нам допомагали, це делегації Великобританії, це країни Балтії, Польщі, Грузії, Німеччини, країн Скандинавії, Іспанія та Італія дали майже одноголосний результат. Я хочу подякувати так само Президенту України, який був постійно з нами на зв'язку, вчора делегація зустрічалася з ним і ми обговорили план на майбутнє. Я хочу подякувати за дуже активну позицію Міністерство закордонних справ.</p>
<p>Друзі, давайте подякуємо всім нашим партнерам, оплесками привітаємо наших колег із інших парламентів, які допомогли нам добитися цього результату. Вони того гідні і це ще раз робота нашої делегації в ПАРЄ підкреслила, разом ми сила і якщо ми об'єднуємося ми можемо переламати навіть найжорсткіші російські сценарії і отримати реальну перемогу. І ця перемога стала дуже важливим моментом для наших хлопців на фронті, які побачили, якщо дипломатія перемагає, то і військова сила йде вперед, так само перемагає. Слава Україні! Разом ми сила! <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую. Це був виступ і від фракції, і від нашої групи народних депутатів в Раді Європі, тому він трошки більший був чим визначено звичайним виступом.</p>
<p>Шановні колеги!&nbsp; Виступи завершились і ми переходимо до розгляду питань порядку денного, які визначені за рішенням Погоджувальної ради.</p>
<p>Починаємо розгляд у першому читанні проект Закону про внесення зміни до статті 9 Закону України "Про оборону України" (щодо військовополонених й інтернованих в особливий період). Я пропоную, щоб ми з вами, так як були побажання народних депутатів, розглядали за скороченою процедурою, якщо буде необхідність в повній процедурі, я думаю, що ви внесете таку пропозицію і народні депутати це підтримають.</p>
<p>Шановні народні депутати!&nbsp; Немає необхідності затверджувати розклад на цей тиждень, оскільки він узгоджений, якщо немає заперечень переходимо до розгляду. Немає заперечень по порядку денному? Немає.</p>
<p>Якщо немає наполягань на затвердженні, то достатньо рішення&nbsp; керівників фракцій на Погоджувальній раді.</p>
<p>Шановні народні депутати! Ставлю пропозицію щодо розгляду законопроекту (реєстраційний номер 1535) за скороченою процедурою. Прошу визначатись народних депутатів, щодо розгляду законопроекту за скороченою процедурою.&nbsp;&nbsp;</p>
<p>&nbsp;&nbsp;</p>
<p>10:44:44</p>
<p>За-190</p>
<p>Рішення прийнято.</p>
<p>Запрошую до слова першого заступника міністра оборони Руснака&nbsp; Івана Степановича, прошу. Співдоповідає голова комітету профільного Пашинський Сергій Володимирович.</p>
<p>Доповідайте, будь ласка.</p>
<p>&nbsp;</p>
<p>10:45:03</p>
<p>РУСНАК І.С.</p>
<p>Шановний Голово Верховної Ради&nbsp; України, шановні народні депутати, проект Закону про внесення зміни до статті 9 Закону України "Про оборону України" (щодо військовополонених та інтернованих в особливий період). Проект закону розроблено з метою впорядкування питань щодо збору, охорони та забезпечення тримання військовополонених і інтернованих в особливий період. На цей час на законодавчому рівні порядок поводження з військовополоненими та інтернованими невизначений, повноваження щодо їх охорони та утримання на жоден центральний орган&nbsp; виконавчої влади не покладено.</p>
<p>Пропонується статтю 9 Закону України "Про оборону України" в розділі "Повноваження Кабінету Міністрів України" доповнити новим абзацом такого змісту: Кабінет Міністрів установлює порядок здійснення заходів щодо поводження з військовополоненими та інтернованими особами в особливий період, відповідно&nbsp; до норм міжнародного права. У подальшому Кабінет Міністрів визначатиме міністерства, інші центральні органи, місцеві органи виконавчої влади та правоохоронні органи, які уповноважені забезпечувати зір, охорону та тримання військовополонених і інтернованих в особливий період, зокрема питання щодо їх охорони, фінансування, забезпечення харчуванням та речовим майном.</p>
<p>Завдання щодо збору військовополонених на збірні пункти пропонується покласти на Збройні Сили України, а конвоювання зі збірних пунктів, охорону та утримання пропонується покласти на Державну пенітенціарну службу та Національну Гвардію України.</p>
<p>Проект закону погоджено всіма заінтересованими центральними органами виконавчої влади розглянуто на Комітеті Верховної Ради з питань національної безпеки і оборони.</p>
<p>Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, Іван Степанович.</p>
<p>Будь ласка, до співдоповіді запрошується Сергій Пашинський, голова профільного комітету.</p>
<p>&nbsp;</p>
<p>10:47:32</p>
<p>ПАШИНСЬКИЙ С.В.</p>
<p>Шановні друзі, доброго дня. Я думаю, що ще декілька років тому ми навіть уявити собі не могли, що в нас стане питання про поводження з військовополоненими і інтернованими. Іван Степанович Руснак детально доповів необхідність прийняття цього закону. Комітет розглянув і просить зал внести цю законодавчу норму в законодавче поле і проголосувати за основу і в цілому. Ще раз нагадую, що суть змін до закону в тому, що в компетенції Кабінету Міністрів визначається, Кабінетом Міністрів згідно міжнародних наших угод поводження з військовополоненими та інтернованими особами.</p>
<p>Просимо підтримати законопроект за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, запишіться, будь ласка, два – "за, два – "проти". Прошу, два – "за, два – "проти".</p>
<p>Будь ласка, Олена Сергіївна Масоріна, "Народний фронт".</p>
<p>&nbsp;</p>
<p>10:48:54</p>
<p>МАСОРІНА О.С.</p>
<p>Масоріна, "Народний фронт". Прошу передати слово Юрію Березі.</p>
<p>&nbsp;</p>
<p>ГОЛОВУЮЧИЙ. Будь ласка, передайте слово.</p>
<p>&nbsp;</p>
<p>10:49:07</p>
<p>БЕРЕЗА Ю.М.</p>
<p>Береза Юрій Миколайович, "Народний фронт". Я хотів би звернутися до всіх наших колег підтримати цей законопроект, тому що на сьогоднішній день дуже важливо те, що ми законодавчо закріпимо всі моменти, які відбуваються в нас на сході. На сьогоднішній день, на превеликий жаль, цивільна адміністрація в повному обсязі не може виконувати свою роботу на сході – там, де &nbsp;ведуться бойові дії. І всі питання, які з’являються стосовно інтернованих, все, що з’являється стосовно полонених, які у нас на сьогодні, на превеликий жаль, є, вони в більшості в цьому законі передбачені. Тому я закликаю всіх партнерів по коаліції проголосувати за цей закон в першому читанні і прийняти за основу з урахуванням всіх пропозицій і зауважень, які були виказані. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, "Батьківщина", Олена Шкрум.</p>
<p>Сергій Соболєв, будь ласка.</p>
<p>&nbsp;</p>
<p>10:50:21</p>
<p>ШКРУМ О.І. Прошу передати слово пану Соболєву.</p>
<p>&nbsp;</p>
<p>10:50:36</p>
<p>СОБОЛЄВ С.В.</p>
<p>Шановні колеги, я хотів би висловити позицію фракції "Батьківщина". Ми вважаємо, що цей законопроект є нагальний, оскільки ми діємо зараз в умовах відсутності воєнного стану. Якби діяв воєнний стан, питання військовополонених, інтернованих осіб визначалися б чітко цим законом. Саме тому нам треба привести у відповідність наше законодавство до тих норм, які будуть діяти в рамках антитерористичної операції.</p>
<p>Але тут є друга норма, яка є дуже важлива. Це питання порушення прав людини і захисту прав людини. Саме тому ми так само наполягаємо на ухваленні цього законопроекту за основу в першому читанні, а далі на друге читання цей законопроект повинен бути проаналізований не лише комітетом, який обіймається питаннями оборони, але і профільним комітетом, який обіймається правами людини. Бо відповідність Женевській конвенції і іншим міжнародним документам, це є найважливіше, щоб були захищені наші військовополонені або інтерновані особи.</p>
<p>І друге. Щойно була ухвалена резолюція Парламентської асамблеї Ради Європи, де прямо вимога до Російської Федерації полягає в тому, що негайно повинні бути звільнені Російською Федерацією всі, хто незаконно утримується, – інтерновані особи або військовополонені. Це факт, який підтверджує, що Російська Федерація утримує наших громадян на своїй території незаконно. Цей закон повинен відповідати і резолюції останній Парламентській асамблеї Ради Європи. Саме тому наша фракція буде наполягати та ухваленні в першому читанні, а далі через аналіз відповідних профільних комітетів, включаючи Комітет з питань оборони і прав людини, ми повинні доопрацювати до другого читання, якщо потрібна прискорена процедура, ми б не заперечували, оскільки наступний тиждень у нас є робочий. Дякую за увагу. <i>(Оплески) </i></p>
<p>&nbsp;</p>
<p>ГОЛОВУЮЧИЙ. Дякую. Будь ласка, "Самопоміч", Павло Кишкар.</p>
<p>&nbsp;</p>
<p>10:52:33</p>
<p>КИШКАР П.М.</p>
<p>Ми підтримуємо… Фракція політичної партії "О'бєднання "Самопоміч" підтримує колег з "Батьківщини" за голосування в першому читанні і наполягає на дотриманні міжнародного законодавства у цій сфері.</p>
<p>Зверну увагу Комітету з питань безпеки і оборони на питання передачі людей при обміні. Коли ми зараз здійснюємо обмін людей, повноважень на передачу цих людей юридичних ні в Служби безпеки, ні в прокуратури не має. Засуджені люди фактично незаконно передаються терористичним організаціям.</p>
<p>Варто це питання розглянути, є відповідний законопроект Служби безпеки розроблений, і дуже просимо врегулювати це питання на законодавчому рівні. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, шановні колеги, чи є бажаючі виступити з цього законопроекту. Не має. Будь ласка, заключне слово. Є необхідність? Не має?</p>
<p>Шановні колеги, ми розглядали… Будь ласка, Сергій Пашинський, заключне слово. Тобто є у двох фракцій, є заперечення щодо розгляду в цілому.</p>
<p>&nbsp;</p>
<p>10:53:43</p>
<p>ПАШИНСЬКИЙ С.В.</p>
<p>Шановні друзі! Ну ви знаєте, це не законодавча робота, це навіть не знаю як назвати.</p>
<p>Вноситься один абзац, один абзац до чинного закону. У когось із депутатів чи з фракції є бажання модернізувати законодавство, вносьте законопроект, реєструйте його, ми буде його розглядати, обговорювати, голосувати. В даний момент вноситься абзац, що в нас є норма про те, що військовополонені та інтерновані згідно міжнародних законів порядок визначається Кабінетом Міністрів. Де тут предмет дебатів?</p>
<p>Я ще раз звертаюсь до головуючого, ми такими темпами, вибачте мене, не законодавчою діяльністю будемо займатися, а не зрозуміло чим. Треба ставити закон за основу та в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Олег Ляшко. Хвилина.</p>
<p>Не брали участі в обговорені.</p>
<p>&nbsp;</p>
<p>10:54:38</p>
<p>ЛЯШКО О.В.</p>
<p>Олег Ляшко, Радикальна партія.&nbsp; Шановний&nbsp;&nbsp; Володимире Борисовичу, шановні колеги народні депутати! Україна перебуває у стані війни і парламент&nbsp; має працювати&nbsp; дуже оперативно, даючи відповіді на ті виклики, які стоять, у тому числі виконуючи головну функцію – це зміну законодавства, яке дасть нам можливість посилити оборону, звільняти наших полонених, захищати їхні&nbsp; права. Тому, безумовно,&nbsp;&nbsp; законопроект&nbsp; має бути прийнятий у цілому. І давайте… От я дивлюся на зал, після канікул розслабились багато депутатів:&nbsp; ходять, тиняються, хтось по&nbsp; буфетах сидить. Хто розслабився, на фронт&nbsp; їдьте, а тут&nbsp; працювати&nbsp; давайте. Енергійніше! Енергійніше!&nbsp; Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, є дві пропозиції. І насправді, якщо тут тільки один абзац щодо виконання відповідно до міжнародних угод зобов'язань України.</p>
<p>Будь ласка, Сергій Соболєв.&nbsp;</p>
<p>&nbsp;</p>
<p>10:55:45</p>
<p>СОБОЛЄВ С.В.</p>
<p>Соболєв, фракція&nbsp; "Батьківщина". Ми б підтримали, якщо&nbsp; це буде спільна&nbsp; позиція коаліції&nbsp; проголосувати за основу і в цілому. Єдина пропозиція, щоб в цьому питанні все-таки був аналіз на відповідність Женевській конвенції. Бо це є найважливіше питання, тому тут позиція уряду&nbsp;&nbsp; буде визначальна. Якщо уряд це підтримує, ми в принципі не проти, оскільки там зміни вносяться, дійсно, в Положення про порядок&nbsp; регулювання це виключно&nbsp; урядом, щоб була позиція уряду. Дякуємо.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Підтримується представником уряду, першим заступником&nbsp; міністра&nbsp; до відповідності до міжнародних зобов'язань&nbsp; України.</p>
<p>Шановні колеги,&nbsp; тоді ми зняли всі суперечності. Я прошу всіх народних&nbsp; депутатів, зайняти&nbsp; свої місця.&nbsp; Ми зараз будемо розпочинати голосування щодо законопроекту&nbsp; (реєстраційний номер&nbsp; 1535). Будь ласка, займіть свої місця, шановні колеги.&nbsp;</p>
<p>За пропозицію ставиться&nbsp; на голосування&nbsp; проект Закону про внесення зміни до статті 9 Закону України "Про оборону України" (щодо військовополонених й інтернованих в особливий період) (реєстраційний номер 1535). Виходячи з обговорення,&nbsp; я ставлю його за основу&nbsp; та в цілому. Прошу&nbsp; голосувати за основу&nbsp; та в цілому. Прошу голосувати за основу та в цілому.</p>
<p>&nbsp;</p>
<p>10:57:16</p>
<p>За-283</p>
<p>Рішення прийнято.</p>
<p>Шановні колеги, ми будемо зараз розглядати блок оборонний і безпековий, а потім перейдемо до антикорупційного. На ваш розгляд вноситься законопроект (реєстраційний номер 1848) Проект Закону про внесення змін до Закону України "Про Національну гвардію України" (щодо удосконалення організації та порядку діяльності Національної гвардії). Доповідає народний депутат України Сергій Пашинський. Але перед тим є пропозиція розглядати цей законопроект за скороченою процедурою. Немає заперечень? Ставлю на голосування щодо розгляду за скороченою процедурою. Щодо розгляду за скороченою процедурою.</p>
<p>&nbsp;</p>
<p>10:58:06</p>
<p>За-227</p>
<p>Рішення прийнято.</p>
<p>Дякую. Будь ласка, Сергій Володимирович. Прошу.</p>
<p>&nbsp;</p>
<p>10:58:16</p>
<p>ПАШИНСЬКИЙ С.В.</p>
<p>Шановні друзі, одним із перших рішень парламенту після втечі Януковича був Закон про Національну гвардію, це на початку березня як виклик на ті проблеми, які тоді стали перед державою.</p>
<p>Я хочу відмітити, що на першому етапі саме підрозділи бувших внутрішніх військ, які були переформовані в Національну гвардію, добровольчі батальйони Національної гвардії, це були ті підрозділи, які першими стали на захист суверенітету і державної цілісності України.</p>
<p>Наша Національна гвардія назавжди ввійшла в історію як структура, яка в найтяжчий момент для нашої держави стала зі зброєю в руках на захист нашого народу.</p>
<p>За останній рік ми маємо, на жаль, уже сумний досвід. І в цьому законі, в тому числі там була така норма про те, що вноситься Президентом керівник Національної гвардії, затверджується парламентом. У нас є в Конституції вичерпний перелік тих посад, які вносяться &nbsp;Президентом, затверджуються парламентом.</p>
<p>Плюс назріло питання внести деякі поправки по внутрішній реорганізації Національної гвардії. Національна гвардія, нагадую, це правоохоронний орган з подвійною функцією: як правоохоронний орган, і в Законі про національну гвардію, виписані функції про фактичну участь Національної гвардії в бойових діях у випадку надзвичайної ситуації, що зараз і відбувається. І ви знаєте, що частини Національної гвардії стоять на першій лінії. І для того, щоб регламентувати їх роботу, ми внесли деякі зміни до цього закону, які передбачають наявність в Національної гвардії артилерійських частин і бронетанкових частин. Скажімо так, це унормує і полегшить планування і формування нових оперативних частин.</p>
<p>По плану розвитку…</p>
<p>&nbsp;</p>
<p>ГОЛОВУЮЧИЙ. Прошу, завершуйте.</p>
<p>&nbsp;</p>
<p>ПАШИНСЬКИЙ С.В. … завершити, тому що навколо цього закону дуже багато було всяких інсинуацій, щоб не було у всіх питань.</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>ПАШИНСЬКИЙ С.В. Я ще раз хочу звернути увагу, що зараз формуються оперативні підрозділи Національної гвардії. Це по суті підрозділи з функціями армійських підрозділів. І ще раз хочу підтвердити, частини Національної гвардії в даний момент стоять на першій лінії оборони і приймають удар ворога прямо собі в лоб. І саме тому я хочу просити всіх, у нас немає командувача Нацгвардії, є позиція Президента. Як тільки ми приймаємо цей закон, запускається процедура командуючого Нацгвардії. І врегулювати оці всі питання, які я говорив.&nbsp;</p>
<p>Комітет проінформований. Ми детально це вивчили, ми провели деякі дискусії з нашими колегами і я надіюсь, що ніяких сумнівів в тому, що цей закон треба прийняти за основу і в цілому зараз, сьогодні і на цьому місці ні в кого не виникне. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошу до співдоповіді голову профільного комітету Андрія Кожем'якіна.</p>
<p>&nbsp;</p>
<p>11:01:32</p>
<p>КОЖЕМ’ЯКІН А.А.</p>
<p>Шановний головуючий, шановні колеги! Комітетом з питань законодавчого забезпечення правоохоронної діяльності розглянуто проект Закону України номер 1848. Метою зазначеного законопроекту, як сказано було у Пояснювальній записці, є удосконалення організації та порядку діяльності Національної гвардії України. Зазначену мету пропонується досягти шляхом внесення змін&nbsp; відповідних до Закону про Національну гвардію України щодо уточнення штатної чисельності&nbsp; &nbsp;військовослужбовців Національної гвардії, удосконалення положень стосовно порядку застосування вогнепальної зброї,&nbsp; призначення та звільнення з посад вищого командування, затвердження механізмів регулювання&nbsp; і реалізації функцій з охорони ядерних установок.</p>
<p>Під час розгляду в комітеті цього законопроекту народні депутати&nbsp; України, члени Комітету відмітили&nbsp;&nbsp;&nbsp;&nbsp; неоднозначність наступної пропозиції – це пропозиція викласти&nbsp; у новій редакції частину другу статті 7-ї згідно з якою Командувач Національної гвардії&nbsp; України призначатиметься на посаду та звільнятиметься з посади&nbsp; Президентом&nbsp; України, за поданням міністра внутрішніх&nbsp; справ. Згідно з чинним Законом сьогодні&nbsp;&nbsp; про Національну гвардію, Командувач Національної гвардії&nbsp; призначається та звільняється з посади Верховною Радою&nbsp; України за поданням Президента&nbsp; України.</p>
<p>Тому, зважаючи на цю дискусію, комітет у ході голосування за пропозиції, які&nbsp; сьогодні існують згідно з Регламентом, прийняти&nbsp; проект за основу, повернути суб'єкту законодавчої ініціативи,&nbsp; або відхилити, голоси депутатів поділились 50 на 50. Тому,&nbsp; Комітетом прийнято рішення рекомендувати Верховній Раді&nbsp; України самій&nbsp; визначитись щодо законопроекту шляхом голосування. Дякую за увагу!</p>
<p>&nbsp;</p>
<p>ГОЛОВУЮЧИЙ.&nbsp; Дякую!</p>
<p>Будь ласка, два – "за", два – "проти". Прошу, запишіться,&nbsp; будь ласка.</p>
<p>"Народний фронт", Михайло Бондар.</p>
<p>&nbsp;</p>
<p>11:03:56</p>
<p>БОНДАР М.Л.</p>
<p>Михайло Бондар, "Народний фронт".</p>
<p>Я підтримую цей&nbsp; законопроект, тому що кому як не мені, ще знати, що хлопці з добровольчих батальйонів, Національна гвардія, в перші&nbsp; дні стояли там на передовій і&nbsp; за часту,&nbsp; не хватаючи озброєння тяжкого, і приймаючи на себе&nbsp; ці атаки терористів. В першу чергу треба&nbsp; помогти хлопцям,&nbsp;&nbsp; щоб вони мали озброєння, тяжке озброєння. &nbsp;Тому прошу підтримати цей законопроект.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Олег Березюк, "Самопоміч".</p>
<p>&nbsp;</p>
<p>11:04:47</p>
<p>БЕРЕЗЮК О.Р.</p>
<p>Створення системи відповідальностей є одна з найважливіших завдань нас&nbsp; з вами. Війна і всю відповідальність за перемогу чи поразку в цій війні несе Головнокомандувач країни, для цього він має мати всі ресурси, засоби і інструменти. Призначення керівника такого величезного і важливого підрозділу, який, до речі, важливий, як і в мирний так і у військовий час, є важливо. Тому фракція "Об'єднання "Самопоміч"&nbsp; підтримує цю пропозицію, щоб всю відповідальність за призначення взяв на себе Головнокомандувач країни, Президент України.</p>
<p>Але ми хочемо також нагадати, що внутрішні війська в поганих руках стояли і направляли свою зброю проти народу України. Але Шевченко, пророк, писав: "Хто матір забуває, того Бог карає!". Тому ми сподіваємось, що Національна гвардія ніколи не буде, ні в мирний, ні у військовий час, використана проти країни і проти свого народу, а зараз ця відповідальність лежить на всіх нас. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Ігор Мосійчук, Радикальна партія.</p>
<p>&nbsp;</p>
<p>11:06:01</p>
<p>МОСІЙЧУК І.В.</p>
<p>Ігор Мосійчук, Радикальна партія. Звісно, в часі війни виключно Головнокомандуючий має право призначати командувача Національної гвардії, виключно Головнокомандуючий має нести повну відповідальність за дії Національної гвардії і інших військових підрозділів. Тому ми голосуватимемо за цей закон. Але, в той же час, пригадуючи зовсім не давні часи, варто зазначити, що внутрішні війська, які стали основою Національної гвардії, використовувалися проти народу України. Тому мусимо ставити запобіжники у вигляді Закону про імпічмент Президенту, щоб ніколи не повторилася трагедія Майдану, розстрілів і використання Національної гвардії проти народу України. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка,&nbsp; Юлій Мамчур, "Блок Петра Порошенка".</p>
<p>&nbsp;</p>
<p>11:07:16</p>
<p>МАМЧУР Ю.В.</p>
<p>Доброго дня, шановний головуючий, шановні колеги, депутати! "Блок Петра Порошенка"&nbsp; в цілому підтримує цей законопроект, що відповідальність за оборону країни лежить на Верховному Головнокомандуючому тому призначати командувача Національною гвардією повинен Президент. Але деякі питання потребують узгодження – це по кількості, чисельності Національної гвардії та тим військовим формуванням, які будуть входити в неї. Доцільність присутності там танкових підрозділів і артилерії тільки на випадок особового стану. Тому в першому читанні приймаємо за основу, а потім доопрацьовуємо. Тому що створення паралельної армії недоцільно в нашій країні, тому що ми всі знаємо, які події у нас відбувалися в 2013-2014 році.</p>
<p>Тому підтримуємо, прошу підтримати, а до другого читання узгодити ці питання і внести зміни. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую. &nbsp;Будь ласка,&nbsp; представник Національної гвардії,&nbsp; прошу. хвилину. Зачекайте, я дам вам можливість виступити.</p>
<p>Будь ласка, "Батьківщина", Сергій Соболєв.</p>
<p>&nbsp;</p>
<p>11:08:46</p>
<p>СОБОЛЄВ С.В.</p>
<p>Соболєв, фракція "Батьківщина. Шановні колеги! Не хотілося б, щоб ви цей закон звели виключно до того, хто призначає&nbsp; керівника Національної гвардії. Цей закон, на мій погляд і на погляд, нашої фракції, набагато ширший – це закон, який фактично відновлює статус спеціальних військ в Україні. Національна гвардія, яка фактично створювалась з нуля пройшла декілька етапів свого формування і цим законом ми передаємо ті, фактично, повноваження і ті структурні підрозділи, які дозволяють&nbsp; Національній гвардії стати повноцінним збройним формуванням. Саме тому наша фракція підтримає цей законопроект, ми вважаємо, що це повинно бути ключовим, але, можливо, треба йти далі, і, можливо, нам треба&nbsp; &nbsp;розглянути питання передачі Національної гвардії підрозділам Збройних Сил України, оскільки функції і повноваження, озброєння, яке буде в Національній Гвардії, відповідає ключовим параметрам Збройних Cил країни. Саме тому ми підтримаємо цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Сергій Пашинський. Потім представник Нацгвардії проінформує.</p>
<p>&nbsp;</p>
<p>11:09:59</p>
<p>ПАШИНСЬКИЙ С.В.</p>
<p>Шановні колеги, будь-який військовий, будь-який тверезий політики і депутат розуміють, що армія без командувача управлятися не може. У нас 4 місяці нема командуючого Нацгвардією. Є позиція Головнокомандуючого, ми виробили нормальну цивілізовану модель і пристали на цю пропозицію.</p>
<p>Я ще раз хочу сказати, шановні друзі, будь-який депутат, будь-яка фракція, будь-яка група депутатів має право законодавчої ініціативи. Всі ці пропозиції, які звучали в залі додаткові, це ваше право їх реалізувати. Ми як фракція "Народного фронту" будемо вивчати і підтримувати чині. Але зараз є 3 конкретних питання і я ще раз прошу, нам треба призначити Головнокомандуючого.</p>
<p>Я дуже прошу, пане Гройсман, поставте цей закон за основу та в цілому і ми&nbsp; визначимося, хто відноситься до наших проблем серйозно, а хто тільки піариться на них.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Вінник.</p>
<p>&nbsp;</p>
<p>11:10:58</p>
<p>ВІННИК І.Ю.</p>
<p>Шановні колеги, я хотів би, перш за все, звернути увагу на Закон про Нацгвардію. Там на початку цього закону, в преамбулі записано, що Національна Гвардія – це є військове формування, перш за все. І тому коли ми говоримо, що там... що Верховний Головнокомандуючий України не може впливати під час особливого періоду на призначення керівника військового формування, то мені здається, ми діємо&nbsp; безвідповідально. Тому прошу підтримати цей законопроект за основу та в цілому. Тому що сьогодні Нацгвардія відіграє одну з визначальніших ролей під час проведення Антитерористичної операції, а фактично захищає кордони України від збройної агресії з боку держави-агресора Російської Федерації під керівництвом агресора-президента Путіна. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, представник Нацгвардії.</p>
<p>&nbsp;</p>
<p>11:12:05</p>
<p>БАЛАН М.І.</p>
<p>Шановні народні депутати,&nbsp; на ваш розгляд пропонується внести зміни щодо організаційно-штатної структури, в першу чергу Національної гвардії України. Це уточнюється штатна чисельність військовослужбовців, норми стосовно застосування вогнепальної зброї, залучення резервістів до виконання функцій Національної гвардії України. Також визначається порядок реалізації функцій з охорони ядерних установок, ядерних матеріалів, радіоактивних відходів, інших джерел іонізуючого випромінювання державної власності, важливих державних об'єктів та спеціальних вантажів.</p>
<p>Якраз в цій сфері – я хотів би наголосити, - що такі силові підрозділи з колективною зброєю, як бронетанкові підрозділи, артилерійські підрозділи, підрозділи протиповітряної оборони, в першу чергу, крім застосування в районі антитерористичної операції, вони нам потрібні не тільки для охорони, а для оборони особливо важливих державних об'єктів, які встановлені постановою Кабінету Міністрів України.</p>
<p>Крім цього, приводяться у відповідність до статті 106 Конституції України призначення та звільнення Президентом України з посад всіх осіб вищого командування Національної гвардії України як Верховного головнокомандувача Збройних Сил України.</p>
<p>Враховуючи ситуацію, яка склалася в південно-східних областях України, зокрема проведення антитерористичної операції, що зумовлює необхідність удосконалення організації, порядку діяльності Національної гвардії України, виконання завдань, передбачених законом, Національна гвардія України підтримує зазначений законопроект, внесений народними депутатами України.</p>
<p>З огляду на зазначене, прошу вас підтримати проект в цілому про внесення змін до Закону України "Про Національну гвардію України". Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, враховуючи особливий період, ми розуміємо, що такі рішення оборонного характеру є надзвичайно важливими.</p>
<p>Тому я би просив зараз всіх народних депутатів повернутися на свої місця. І я запрошую до слова Андрія Володимировича Парубія.</p>
<p>&nbsp;</p>
<p>11:14:44</p>
<p>ПАРУБІЙ А.В.</p>
<p>Шановні народні депутати, Національна гвардія вже фактично стала символом української звитяги. І тому вона найбільше в російській пропаганді згадується як символ, власне, українських, взагалі всіх збройних сил. Ми тут в тому залі однією з перших реформ проголосували за створення Національної гвардії України.</p>
<p>І згадуючи про Майдан, хочу наголосити. Прямо з Майдану тисячі добровольців з оборони Майдану пішли в Національну гвардію Україну, створивши перший і другий батальйони Національної гвардії. Добровольці, які стали ідеологічною основою на фронті. Там, під Слов’янськом, в Дебальцево з одними автоматами вони знаходяться весь той час на самій передовій лінії. Коли хтось говорить, що Національна гвардія має бути на 2-й лінії, повідомляю усім. В найбільш гарячих точках, де я був зовсім недавно і з ними бачився, в станиці Луганській – підрозділ Національної гвардії добровольчий, в Дебальцево – підрозділ Національної гвардії батальйону імені Кульчицького, розблокування в Вуглегірську батальйону "Світязь" здійснювали підрозділи Національної гвардії. Коли я з ними говорив і питався, які є потреби, вони не говорили про пільги, вони не говорили про земельні ділянки, вони не говорили про кошти. Вони говорили: "Хай держава нас забезпечить нормальним озброєнням". На самому передку в найбільш гарячих боях з одними автоматами вони виступають проти озброєного до зубів найкращим сучасним технічним озброєнням російського агресора.</p>
<p>Я хочу сказати, їм важко буде чекати, поки ми будемо дискутувати між першим і другим читаннями, які правки вносити, а які правки не вносити. Я вважаю, буде великою несправедливістю, і буде нечесно перед тими хлопцями, які на передовій, якщо ми будемо продовжувати дискусії з приводу того, щоб надати їм озброєння. Я вважаю, що той факт, що ми передаємо повноваження Президентові, він тільки впорядковує конституційні повноваження Президента. Я вважаю, що ми повинні надати важке озброєння нашим хлопцям, які зараз там в окопах захищають і Україну, і нас, і наші сім'ї, і я вважаю, що ми повинні проголосувати за цей законопроект за основу і в цілому, всі разом, усім залом, підтримавши хлопців тих, які там на передку. Дякую. Слава України!&nbsp;<i>(Оплески)&nbsp; </i></p>
<p>&nbsp;</p>
<p>ГОЛОСИ ІЗ ЗАЛУ. Героям Слава!</p>
<p>&nbsp;</p>
<p>ГОЛОВУЮЧИЙ. Дякую, шановний Андрій Володимирович. Шановні колеги, насправді наші хлопці зараз знаходяться на передовій. Вони потребують щоденної турботи, щоденної підтримки. У них має бути все те, що дозволить їм бути ефективними, у них має бути все те, що дозволить їм бути неушкодженими і у них має бути все те, що може нанести серйозний удар по нашому ворогу.</p>
<p>Тому цей закон є вчасним. Можливо, багато про нього говорити, але сьогодні і зараз нашим хлопцям потрібно виконувати свій обов'язок, який вони з честю, з гордістю виконують захищаючи нашу рідну землю.</p>
<p>Тому я пропоную, щоби ми зараз розглянули за основу та в цілому цей законопроект і ще раз продемонстрували нашу підтримку нашим Збройним Силам України, Національній Гвардії. Я думаю, що вона дуже необхідна нашим хлопцям.</p>
<p>Тому я прошу всіх народних депутатів зайняти свої місця і підготуватись до голосування, шановні колеги.</p>
<p>Я вношу на голосування проект Закону про внесення змін до Закону України "Про Національну Гвардію України" щодо удосконалення організації та порядку діяльності Національної Гвардії, реєстраційний номер 1848.</p>
<p>Лунали пропозиції щодо поставити за основу та в цілому.</p>
<p>Я ставлю на голосування за основу та в цілому, реєстраційний номер 1848. <i>(Шум в залі)</i></p>
<p>Стоп! Зупинити голосування! Прошу зупинити голосування. Прошу зупинити голосування.</p>
<p>Шановні колеги, є заперечення у народних депутатів, які пропонують голосувати його за основу.</p>
<p>То я ставлю на голосування за основу даний проект, номер 1848.</p>
<p>&nbsp;</p>
<p>ГОЛОСИ ІЗ ЗАЛУ. І в цілому, і в цілому! За основу і в цілому!</p>
<p>&nbsp;</p>
<p>ГОЛОВУЮЧИЙ.&nbsp; За основу! За основу. <i>(Шум в залі)</i></p>
<p>&nbsp;</p>
<p>11:19:27</p>
<p>За-299</p>
<p>Шановні&nbsp; друзі, у мене&nbsp; є пропозиція.&nbsp; Давайте&nbsp; ми зараз поставимо… <i>(Шум у залі)</i> Хвилинку. Секундочку, секундочку.</p>
<p>Я пропоную, шановні колеги,&nbsp; давайте приймемо&nbsp;&nbsp; за скороченою процедурою зараз&nbsp; підготовку до… Ставимо в цілому. Правильно, це буде справедливість. Чекайте, за основу ми проголосували, буде справедливо поставити&nbsp; за основу та в цілому важливе надзвичайно питання. І&nbsp; тут є без варіантів. Давайте, щоб ми монолітно розглядали.</p>
<p>Є пропозиція – в цілому поставити даний&nbsp; законопроект. Прошу&nbsp;&nbsp; голосувати і визначатись щодо голосування, щодо… в цілому.&nbsp; Прошу.</p>
<p>&nbsp;</p>
<p>11:20:17</p>
<p>За-269</p>
<p>Рішення прийнято. <i>&nbsp;(Оплески)</i></p>
<p>&nbsp;Дивіться, проголосували і за основу, і в цілому. І це означає, що немає жодної розбіжності щодо&nbsp; прийняття цього закону. В принципі,&nbsp; кожному дали право визначитися голосуванням. Дякую, шановні колеги. 1848 прийнято за основу&nbsp; та в цілому.</p>
<p>Наступний законопроект, шановні колеги.&nbsp; Проект Закону про внесення змін до Кримінального та Кримінального процесуального кодексу України (щодо військових злочинів) (реєстраційний номер 1849). Я перед тим, як ми&nbsp; розпочнемо розгляд,&nbsp; ставлю&nbsp; пропозицію щодо розгляду цього законопроекту за&nbsp; скороченою&nbsp; процедурою. Щодо розгляду за скороченою процедурою.</p>
<p>&nbsp;</p>
<p>11:21:14</p>
<p>За-219</p>
<p>Рішення прийнято.</p>
<p>Запрошую до слова доповідача, народного депутата&nbsp; України&nbsp; Івана Юлійовича Вінника. Прошу.</p>
<p>&nbsp;</p>
<p>11:21:29</p>
<p>ВІННИК І.Ю.</p>
<p>Доброго дня, шановні колеги.&nbsp; Вчора на фракції нам доповідав&nbsp; Генеральний прокурор України&nbsp; Ярема. Ви знаєте, дуже багато було&nbsp;&nbsp; "чому" та претензій&nbsp; до нього. Я тут дійшов до висновку, що звісно дії Генерального&nbsp; прокурора у певній мірі обмежені&nbsp; Кримінальним кодексом та&nbsp; Кримінально-процесуальним&nbsp; кодексом по відношенню до окремих&nbsp; злочині та окремих осіб. Тому&nbsp; сьогодні&nbsp;&nbsp; наш комітет, Комітет з питань національної безпеки та оборони підготував відповідний законопроект змін в Кримінальний та Кримінально-процесуальний кодекс по відношенню до окремих військових злочинів. Чому це потрібно? Тому що ми сьогодні в першому читанні вже проголосували законопроект номер 1762 народного депутата Тетерука та інших про посилення відповідальності військовослужбових за порушення дисциплінарного статуту.</p>
<p>Сьогодні, щоб внести баланс ми вносимо в Кримінальний кодекс статтю номер 426-1, яка називається перевищення військовою службою, військовослужбовою особою дисциплінарної влади. Про що йдеться мова. Є в армії дисциплінарний статут, згідно якого можна дійсно впроваджувати певне покарання військовослужбовим. Але якщо командир порушує Військовий статут, то дійсно треба так само карати командира. Тому ми пропонуємо ввести окремі статті Кримінального кодексу задля покарання командира, якщо він буде перевищувати дисциплінарний статут.</p>
<p>Що стосується Кримінально-процесуального кодексу. Ми вносимо дуже важливі сьогодні норми про те, що по окремих військових злочинах, які описуються в статті 407-409 Кримінального кодексу йдеться, перш за все, про ухилення від мобілізації та призову. Можна проводити буде позагласність, слідчі дії, тому що дійсно зараз багато осіб, піддаючись на потужну російську антипропаганду, ухиляються від призову чим фактично підривають засади безпеки нашої держави. Ми надаємо право проводити позагласні слідчі дії…</p>
<p>&nbsp;</p>
<p>ГОЛОВУЮЧИЙ. Я прошу дати завершити.</p>
<p>&nbsp;</p>
<p>ВІННИК І.Ю.&nbsp; І відповідно починати кримінальне провадження.</p>
<p>Ще ми вносимо зміни в розділ Кримінально-процесуального кодексу, який регулює особливий порядок проведення кримінального провадження. Це такий самий порядок як і, наприклад, коли кримінальний злочин було здійснено на судні або на літаку, або на дипломатичному представництві, коли процесуальний керуючий може дати право відповідному керівнику, в нашому випадку, це стосується командирів частин, де фізично не можна проводити необхідне кримінальне провадження. Це стосується надзвичайного стану, особливого періоду або в районі проведення антитерористичних дій, коли процесуальний керуючий може надати право командиру відповідному&nbsp; &nbsp;провести необхідні слідчі дії. Це дуже важливо, тому що у нас багато районів, які сьогодні, в яких проводяться сьогодні військові дії і необхідно дати право командирам затримувати осіб, допитувати їх, проводити першочергові слідчі дії. Тому я прошу підтримати цей за основу та в цілому, тому що це забезпечить покращення дисципліни, баланс дисципліни в наших військових Збройних Силах, та забезпечить можливість проведення кримінального провадження в місцях, де фізично сьогодні неможна проводити ці провадження ніким, окрім наших військовослужбовців, які гідно захищають наші кордони України. Прошу підтримати за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Андрій Кожем'якін, прошу, голова комітету.</p>
<p>&nbsp;</p>
<p>11:25:12</p>
<p>КОЖЕМ’ЯКІН А.А.</p>
<p>Шановний пане головуючий, шановні народні депутати, присутні! Комітет з питань законодавчого забезпечення правоохоронної діяльності розглянув проект Закону номер 1849. Метою проекту закону, як і вже було сказано, є посилення відповідальності за злочини проти встановлення порядку несення військової служби, тобто військові злочини, та визначення особливостей здійснення кримінального провадження в умовах воєнного (надзвичайного) стану, особливо в періоди або в районі проведення антитерористичної операції.</p>
<p>Зазначену мету пропонується досягти шляхом доповнення Кримінального кодексу України статтею 426-1 "Перевищення військовою службовою особою дисциплінарної влади", а також Кримінально-процесуального кодексу України главою новою 41-1 "Особливості здійснення кримінального провадження в умовах воєнного (надзвичайного) стану, особливо в&nbsp; періоди або в районі проведення антитерористичної операції".&nbsp; При цьому пропонується надати можливість командирам військових частин, керівникам військових начальних закладів, військовим установам та організаціям, або уповноваженим ними службовим особам, за дорученням слідчого, прокурора, провадити слідчі та негласні слідчі дії у кримінальному провадженні про військові злочини.</p>
<p>Хочу відмітити, що Головне управління, науково-експертне управління Апарату Верховної Ради, законопроект пропонує відхилити взагалі. У ході обговорення законопроекту в комітеті було ухвалено рішення рекомендувати Верховній Раді України законопроект номер 1849 за результатами розгляду в першому читанні прийняти за основу. Зважаючи на ті умови, в яких сьогодні перебуває наша Батьківщина, є доцільним встановити кримінальну відповідальність за перевищення військовою і службовою особою дисциплінарної влади. Але за основу, а до другого читання ми його&nbsp; доопрацюємо.&nbsp; Дякую!</p>
<p>&nbsp;</p>
<p>ГОЛОВУЮЧИЙ.&nbsp; Дякую!</p>
<p>Два – "за", два – "проти". Прошу записатись.</p>
<p>Будь ласка, Григорій Немиря, "Батьківщина". Сергій Власенко "Батьківщина".</p>
<p>&nbsp;</p>
<p>11:27:34</p>
<p>НЕМИРЯ Г. Прошу передати слово Власенку.</p>
<p>&nbsp;</p>
<p>11:27:41</p>
<p>ВЛАСЕНКО С.В.&nbsp;</p>
<p>Шановні колеги! Беззаперечно, цей законопроект треба приймати, але приймати його треба&nbsp;&nbsp;&nbsp; лише за основу. Треба припинити абсолютно ганебну&nbsp; практику, коли прикриваючись питаннями війни, ми починаємо зміни до Кримінального кодексу в першому читанні&nbsp; і в цілому. Так само і в&nbsp; Кримінально-процесуальний кодекс, запроваджуючи по суті&nbsp; нові інститути. Мова не йде про зміну одного слова, чи двох слів в тексті закону, ми приймаємо ґрунтовний, системний закон, який буде використовуватись. А саме тому, цей закон повинен&nbsp; бути якісний, він повинен хоча б якнайменше,&nbsp; зберігати&nbsp; і захищати,&nbsp;&nbsp;&nbsp;&nbsp;&nbsp; хоча б якнайменше,&nbsp; я це підкреслюю, права людини. А&nbsp; не так, що ми негласні слідчі дії, за новою процедурою, в першому читанні, в цілому,&nbsp; без поправок, без&nbsp; нічого.</p>
<p>Я думаю, що ця практика є абсолютно неприпустимою і тому пропоную цей законопроект&nbsp; підтримати, але підтримати його лише за основу, можливо за скороченою процедурою.&nbsp; Для того, щоб ми на наступному сесійному тижні&nbsp; цей закон змогли прийняти в цілому з&nbsp;&nbsp;&nbsp;&nbsp;&nbsp; правками і аналізом здійсненим з боку народних депутатів&nbsp; України.&nbsp; Дякую!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую!</p>
<p>Будь ласка,&nbsp;&nbsp; народний депутат Паламарчук, "Блок Петра Порошенка".</p>
<p>&nbsp;</p>
<p>11:29:04</p>
<p>ПАЛАМАРЧУК М.П.&nbsp;&nbsp;</p>
<p>Шановні колеги! Цей закон необхідний, він&nbsp; вимагає часу, але треба підійти дуже системно. Тому я пропоную&nbsp; прийняти цей закон в першому читанні за основу і доопрацювати.&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Дякую. Михайло Папієв, "Опозиційний блок".</p>
<p>&nbsp;</p>
<p>11:29:26</p>
<p>ПАПІЄВ М.М.</p>
<p>Прошу передати слово депутату Долженкову.</p>
<p>&nbsp;</p>
<p>ГОЛОВУЮЧИЙ. Народний депутат Долженков.</p>
<p>&nbsp;</p>
<p>11:29:32</p>
<p>ДОЛЖЕНКОВ О.В.</p>
<p>Дякую. Шановний пане Головуючий, шановні колеги, громадяни України, фракція політичної партії "Опозиційний блок" не буде підтримувати зазначену законодавчу ініціативу, оскільки військовим формуванням, зокрема, командирам військових частин надаються не властиві для них функції. Необхідно зазначити, що створення військової прокуратури було обґрунтовано саме необхідністю покращити якість досудового слідства відповідними фахівцями. І відповідно зазначили, що необхідно створювати вказані спеціалізовані прокуратури, штат роздули, але при цьому також зазначають, що ті вказівки, я так розумію, слідчих, які працюють у військових прокуратурах, будуть надаватися відповідних командирам. І вони, замість виконання функцій, які їм властиві, вони повинні будуть виконувати слідчі функції, не гласні, оперативно-розшукові функції, що є не властивим. Тому вважаємо, що вказана законодавча ініціатива є хибною, якість виконання вказаних дій буде залишати кращого, вона буде не якісною, оскільки відповідні особи, посадові особи військові, не мають відповідної фахової підготовки для проведення відповідних слідчих та не гласних оперативно-розшукових дій. Тому ми вважаємо, вказана законодавча ініціатива не принесе користі для розкриття відповідних військових злочинів. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Олена Сотник, "Самопоміч".</p>
<p>&nbsp;</p>
<p>11:31:08</p>
<p>СОТНИК О.С.</p>
<p>Шановні колеги, фракція "Самопоміч" взагалі підтримує прийняття всіх законів, які потребує на сьогоднішній день фактично військова ситуація в країні, проте в даному випадку, ми просимо припинити прикривати цією обставиною всі закони, які на сьогоднішній день безпрецедентно подаються за три дні до розгляду в пленарному засіданні.</p>
<p>Ми звертаємо вашу увагу, що кримінальна відповідальність, яку пропонується в даному випадку внести, тобто зміни до Кримінального кодексу, взагалі немає жодних підстав. Тому що Кримінальний кодекс містить всі необхідні на сьогоднішній день кримінальні статті для притягнення фактично військових всіх начальників до відповідальності, в тому числі це передбачає дисциплінарний статут, тому немає підстав для прийняття в даному випадку, даної статті. Що стосується Кримінально-процесуального кодексу, то ці зміни потребують значних доопрацювань. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. "Народний фронт", Антон Геращенко.</p>
<p>&nbsp;</p>
<p>11:32:17</p>
<p>ГЕРАЩЕНКО А.Ю.</p>
<p>Шановні депутати! Необхідність прийняття цього закону обумовлена тим, що проведення слідства про злочини, які скоєні у зоні бойових дій військовослужбовцями, або міліціонерами вона є особливою. Там неможливо проводити слідство слідчому, який працює у райвідділку за 50-70 кілометрів від зони бойових дій. Тому я дуже поважаю думку про те, що це не важливо, а я хочу сказати, що у нас є багато військових злочинів, які скоюються, на жаль, нашими військовослужбовцями. І для того, щоб їх ефективно розслідувати потрібно надати їх військовим командирам проводити допити і нічого тут такого страшного немає. Тому що в кінцевому кінці військова прокуратура буде давати оцінку якості проведення слідства на місці, але ніхто крім командира та службовців, які були поруч не зможуть ефективно допомогти розслідувати злочин, який був скоєний на лінії фронту.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. &nbsp;Я бачу ще рука "Народний фронт", будь ласка. Юрій Тимошенко, будь ласка.&nbsp;</p>
<p>&nbsp;</p>
<p>11:33:30</p>
<p>ТИМОШЕНКО Ю.В.</p>
<p>Тимошенко. Шановні панове депутати! Пропоную всі військові питання надавати перевагу до розгляду тим, хто хоча б був на фронті і понюхав того пороху. А той хто навіть не був і не знає хай посидять&nbsp; і помовчать, без команди військо&nbsp; гине, перемагає завжди та арміє, де більша дисципліна,&nbsp; а не більша кількість. Скільки людей ще має загинути на фронті поки ви тут будете слинити в якому читанні розглянути ці закони? Ви подумали про те, скільки загинуло вже зараз від ранку до цього моменту, людей на фронті? Негайно, все, що для фронту, все, що для перемоги – в першому читанні і остаточному як закон. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Будь ласка, народний депутат Вінник.</p>
<p>&nbsp;</p>
<p>11:34:37</p>
<p>ВІННИК І.Ю.</p>
<p>Хотів би нагадати колегам із "Самопомочі" і з "Батьківщини", між іншим, що статті 364, 365 декриміналізовані і вилучені з Кримінального кодексу ще 21 лютого 2014 року. Тому сьогодні, коли ми говоримо про перевищення влади командирами, ми обов'язково вводимо, необхідно це зробити – ввести статтю 426-1, про яку ми говоримо, тому що ті статті про перевищення влади , їх сьогодні нема. Я прошу&nbsp; це взяти до уваги.</p>
<p>А ще колегам з "Опозиційного блоку" хотів би&nbsp; порадити краще читати законопроекти, де чітко написано, що під час виконання доручень слідчого прокурора&nbsp; командири військових частин або уповноважені ними службові особи, не користуються повноваженнями слідчого та не мають права здійснювати процесуальні дії у кримінальному провадженні за власною ініціативою або звертаються із клопотаннями до слідчого судді чи прокурора. Тобто фактично ми говоримо про функцію дізнання, яка сьогодні відсутня в Кримінальному кодексі, в Кримінально-процесуальному кодексі. А враховуючи особливий порядок здійснення....</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, я думаю, що вже думки всі озвучені.... Юрій Левченко, будь ласка.</p>
<p>&nbsp;</p>
<p>11:36:00</p>
<p>ЛЕВЧЕНКО Ю.В.</p>
<p>Дякую. Левченко, ВО "Свобода".</p>
<p>Тут було сказано&nbsp; щодо того, що там голосувати за будь-які закони, які допомагають війні і допомагають нашим хлопцям на сході. Безперечно, але для того, щоб ці закони, справді, допомагали хлопцям, а не навпаки – їм не заважали, вони мають бути правильні закони. Кожна буквочка, кожна кома, кожна крапка має бути правильно прописана. І кожен, хто голосує, має перед тим, як голосувати, думати, чи цей закон допоможе, чи навпаки – він завадить.</p>
<p>Знаєте оте, що ми бачимо і в цьому законі, і те, що ми сьогодні і в інших також бачили – це бажання обійти воєнний стан. Ви намагається норми воєнного стану якимось чином потихеньку десь кудись прописати, але&nbsp; при цьому сам воєнний стан не вводити, тим самим абсолютно розбалансовуючи українське законодавство і той самий фронт.</p>
<p>Давайте вводить воєнний стан. Тому що отакими нормами ви &nbsp;тільки займаєтеся розбалансуванням. Скажіть, будь ласка, якщо ви даєте командиру військової частини право займатися слідчими діями, а він буде зацікавлений належним чином розслідувати в своїй власній частині. Для того і є воєнна прокуратура, для того і є відокремлені підрозділи. Це конфлікт інтересів. Як він сам буде займатися слідчими діями в своєму власному підрозділі?</p>
<p>&nbsp;</p>
<p>ГОЛОВУЮЧИЙ. Дякую, шановні колеги. Я прошу, займіть свої місця. Я думаю, що такі закони не повинні роз'єднувати, а повинні об'єднувати. Тому нічого страшного не відбудеться, якщо ми сьогодні його приймемо за основу і приймемо рішення розглянути його до другого читання за скороченою процедурою. Це означає, що на наступному тижні, наприклад у вівторок, ми його розглянемо і ухвалимо, або в середу, враховуючи в тому числі і висновок профільного комітету, який пропонує нам прийняти його за основу, для того щоб він отримав в тому числі і більшість голосів.</p>
<p>Тому, шановні колеги, я прошу зайняти свої місця. І я ставлю на голосування проект Закону про внесення змін до Кримінального та Кримінально-процесуального кодексу України щодо військових злочинів (реєстраційний номер 1849) за основу. Прошу голосувати, за основу. За основу, щоб ми не порушували процедури, а створили якісний, гарний законопроект.</p>
<p>&nbsp;</p>
<p>11:38:14</p>
<p>За-223</p>
<p>Не встигли. <i>(Шум у залі)</i> Є багато питань, що не встигли.</p>
<p>За повернення, будь ласка, ставлю на голосування щодо повернення розгляду законопроекту номер 1849, 1849 – за повернення. Колеги, я просив би народних депутатів і керівників фракцій бути більш уважними! За повернення до розгляду.</p>
<p>&nbsp;</p>
<p>11:38:47</p>
<p>За-234</p>
<p>Повернулися.</p>
<p>А тепер я ставлю на голосування законопроект номер 1849 за основу. Прошу голосувати за основу. А потім я поставлю на голосування щодо підготовки за скороченою процедурою. За основу.</p>
<p>&nbsp;</p>
<p>11:39:13</p>
<p>За-240</p>
<p>Рішення прийнято.</p>
<p>Шановні колеги, я ставлю на голосування пропозицію щодо підготовки даного законопроекту до другого читання за скороченою процедурою.</p>
<p>Прошу підтримати. І, таким чином, всі думки будуть враховані.</p>
<p>Прошу до другого читання за скороченою процедурою. Прошу голосувати щодо підготовки за скороченою процедуро до другого читання.</p>
<p>&nbsp;</p>
<p>11:39:38</p>
<p>За-235</p>
<p>Рішення прийнято.</p>
<p>Будь ласка, доручення профільному комітету підготувати за скороченою процедурою до другого читання.</p>
<p>Дякую, шановні колеги.</p>
<p>Вноситься на ваш розгляд законопроект, номер реєстраційний 1534, проект Закону про внесення змін до Цивільного кодексу України щодо місця відкриття спадщини (реєстраційний номер 1534).</p>
<p>Я вношу пропозицію розглянути даний законопроект за скороченою процедурою. Прошу визначатись народних депутатів щодо розгляду даного законопроекту номер 1534, за скороченою процедурою.</p>
<p>&nbsp;</p>
<p>11:40:29</p>
<p>За-219</p>
<p>Рішення прийнято.</p>
<p>Будь ласка, доповідає перший заступник Міністра юстиції Севастьянова Наталія Іларіонівна. Будь ласка, прошу.</p>
<p>&nbsp;</p>
<p>11:40:45</p>
<p>СЕВОСТЬЯНОВА Н.І.</p>
<p>Шановний Володимире Борисовичу! Шановні народні депутати!</p>
<p>Вашій увазі пропонується розроблений Міністерством юстиції і внесений Кабінетом Міністрів України проект Закону про внесення змін до Цивільного кодексу України щодо місця відкриття спадщини.</p>
<p>Актуальність розроблення зазначеного законопроекту обумовлена геополітичною ситуацією, яка склалася в Україні. На сьогоднішній день ми маємо в Міністерстві юстиції близько 700 звернень громадян від Автономної Республіки Крим, від Луганської, Донецької областей з приводу того, що вони не можуть отримати спадщину.</p>
<p>На сьогоднішній день, відповідно до чинного законодавства, місцем відкриття спадщини є останнє місце проживання спадкодавця або місце розташування нерухомого майна.</p>
<p>Законопроект спрямований на забезпечення реалізації прав громадян щодо доступу нотаріальних послуг. Зокрема, стосовно здійснення безперешкодного оформлення спадкових прав без&nbsp; прив'язки&nbsp; до останнього місця проживання спадкодавця чи розташування нерухомого майна.</p>
<p>Законопроектом пропонується внести зміни до&nbsp; чинного законодавства і запропонувати відкривати спадщину на підставі&nbsp; першої&nbsp; заяви&nbsp; нотаріусом і заводити спадкову справу, яка реєструється у Спадковому реєстрі.&nbsp; Варто зазначити, що Спадковий реєстр&nbsp; функціонує вже на сьогоднішній день. І це дозволить будь-якому державному або приватному нотаріусу відслідковувати вже&nbsp; відкриті дані спадкові справи.&nbsp;</p>
<p>З огляду на викладене і на важливість даного законопроекту,&nbsp; просимо підтримати&nbsp; його за основу та доопрацювати до другого читання з урахуванням зауважень комітету. Дякую&nbsp; за увагу.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, співдоповідає голова&nbsp; профільного комітету Князевич&nbsp; Руслан Петрович.</p>
<p>&nbsp;</p>
<p>11:42:47</p>
<p>КНЯЗЕВИЧ Р.П.</p>
<p>Дякую, пане Голово.&nbsp; Шановні колеги,&nbsp; щойно перший заступник міністра юстиції&nbsp; абсолютно вірно&nbsp;&nbsp; фактично відобразила ту ситуація, яка була на комітеті з цього питання. Ми&nbsp; рекомендували і Міністерству юстиції,&nbsp; і Кабінету Міністрів&nbsp; як автору, суб'єкту права&nbsp; законодавчої ініціативи,&nbsp; у тому випадку, якщо комітет погодиться рекомендувати цей закон прийняти за основу,&nbsp; до другого читання детально його пропрацювати і зробити все для того, щоб&nbsp; мета, яку ставили перед собою&nbsp; і Міністерство&nbsp;&nbsp; юстиції, і Кабінет Міністрів, дійсно було відображено в&nbsp; тексті законопроекту. Оскільки мета, справді, благородна&nbsp; і ми змушені будемо зараз обов'язково на неї&nbsp; об'єктивно реагувати. Йде мова про те, у нас сотні тисяч українських громадян, які&nbsp; волею долі стали переселенцями, позбавлені&nbsp; права&nbsp; доступу фактично до Реєстру&nbsp; речових прав, оскільки вони, на превеликий жаль, не перебувають за місцем своєї реєстрації. І тому для них створюється спеціальний режим подання першої заяви до будь-якого іншого органу, де вони&nbsp;&nbsp; зараз перебувають, для того, щоб вони могли отримати відповідний доступ до&nbsp; реєстру.&nbsp; Але, на превеликий жаль, про це не йдеться в самому тексті законопроекту. Там він поширюється фактично на всіх громадян України і на будь-які&nbsp; регіони України без обмежень.</p>
<p>Тому, зважаючи на ці&nbsp; обставини, комітет прийняв рішення: рекомендувати цей законопроект&nbsp; виключно за основу, а в другому читанні&nbsp; ми зі свого боку разом з Міністерством юстиції зобов'язуємося пропрацювати його саме в такому вигляді, щоб в нього було відображена основна мета, яка закладалася в ідею створення такого законопроекту. Тому прошу сьогодні підтримати цей законопроект тільки за основу. Дякую.</p>
<p>&nbsp;</p>
<p align=center>Засідання веде Перший заступник Голови Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Дякую. Шановні депутати, прошу записатися два - "за", два – "проти". Так, будь ласка, включіть мікрофон Олена Масоріна, "Народний фронт". Будь ласка, включіть мікрофон Олени…</p>
<p>&nbsp;</p>
<p>11:44:54</p>
<p>МАСОРІНА О.С. Прошу передати слово Ігорю Алексєєву.</p>
<p>&nbsp;</p>
<p>11:45:14</p>
<p>АЛЕКСЄЄВ І.С.</p>
<p>Шановні народні депутати, фракція "Народного фронту" підтримує цей законопроект. Просить його прийняти за основу, оскільки він спрямований на забезпечення реалізації прав громадян щодо доступу до нотаріальних послуг.</p>
<p>Хочу наголосити всіх депутатів, що сотні тисяч наших співгромадян були змушені покинути територію сходу України, територію тимчасово окупованої Автономної Республіки Крим і на даний час позбавлені можливості щодо реалізації своїх немайнових прав, зокрема щодо оформлення спадкових прав. Я прошу підтримати цей законопроект за основу і поставити на голосування за підтримку цього.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Блоку Петра Порошенка", хто буде виступати? Будь ласка, Руслан Князевич, "Блок Петра Порошенка".</p>
<p>&nbsp;</p>
<p>11:46:16</p>
<p>КНЯЗЕВИЧ Р.П.</p>
<p>Шановний головуючий, шановні колеги, ну, я фактично вже від імені комітету сформував позицію і така позиція і в нашої фракції, ми будемо підтримувати цей законопроект тільки за основу, тому що, справді, проблема надзвичайно актуальна і, повірте мені, ми до кінця навіть не розуміємо, яку кількість людей вона безпосередньо зачіпає, бо ви знаєте, що цей процес, він перманентно продовжується, на превеликий жаль, ми маємо ситуацію і зараз останню по Дебальцеву, коли тисячі наших співгромадян &nbsp;змушені змінити своє місце проживання і стати внутрішньо переміщеними особами. В будь-якому випадку це проблема, яка потребує свого вирішення. Інша справ, що тут, відверто кажучи, комплекс цілий проблем, які, напевно, треба буде не тільки вирішувати шляхом прийняття такого закону. буквально на цьому тижні в комітеті була делегація із Європейського Союзу і ви знаєте, що неодноразово і Рада Європи піднімала це питання, що той закон, який ми прийняли, він потребує, ну, йде мова про права внутрішньо переміщених осіб, він потребує максимального корегування в частині тих викликів, які вже, після того як відповідно був прийнятий закон, ми перед собою отримали.</p>
<p>Більше того, ціла низка речей, які є в тому законі, передбачають дуже швидких рішень виконавчої влади, починаючи з Кабінету Міністрів, органів місцевої виконавчої влади. Мушу констатувати, що, на жаль, не всі рішення до кінця ще прийняті і тому було би дуже добре, користуючись нагодою представника міністерства юстиції, Кабінету Міністрів, щоб вони ще раз проаналізували той законі&nbsp; запропонували такі рішення швидкі і Кабінету Міністрів, і, можливо, комплексні зміни до того базового закону в частині внутрішньо переселених осіб, і які стосуються не тільки того предмету, який ми сьогодні обговорюємо. А зі свого боку, комітет, як тільки буде відповідно проголосований цей закони за основу, зобов'язується разом з міністром оперативно відпрацювати його в такий спосіб, щоб він справді стосувався предмету регулювання, який винесено в назву законопроекту і мета буде досягнена, я думаю, дуже швидко. Тому, зважаючи на ці обставини…</p>
<p>&nbsp;</p>
<p>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Сергій Соболєв, "Батьківщина".</p>
<p>&nbsp;</p>
<p>11:48:32</p>
<p>СОБОЛЄВ С.В.</p>
<p>Соболєв. Прошу передати слово Олені Шкрум.</p>
<p>&nbsp;</p>
<p>ГОЛОВУЮЧИЙ. Олена Шкрум, будь ласка.</p>
<p>&nbsp;</p>
<p>11:48:38</p>
<p>ШКРУМ А.І.</p>
<p>Шановні народні депутати колеги, шановний пане Голово! Дійсно, ми всі розуміємо, що це досить важлива проблема, яка допомагає вимушено переселеним особам. Але я просто не можу не сказати про те, що вже не вперше, на жаль, ми отримуємо законопроекти від уряду, які є не просто недосконалими, а які, ну, досить поганої якості, неповністю регулюють ці питання і створюють величезну кількість інших проблем. Тобто тут немає визначення що таке перша заява. Тут для самих нотаріусів буде дуже складна процедура. Якщо ви подивитеся висновок в тому числі науково-експертного управління, то вони говорять про те, що намагаючись врегулювати&nbsp; цю проблему для вимушено переселених осіб, переселенців з Криму та Донбасу, ми ставимо цю норму для всіх, що дуже-дуже сильно ускладнює процедуру, і за&nbsp; місцем першої заяви - це&nbsp; може зараз&nbsp; відбуватися для всіх нас з вами, відкриття спадщини. Тобто, на наше переконання, законопроект потребує&nbsp; значного удосконалення і він створює, на жаль більше проблем, ніж&nbsp; він їх розв'язує.&nbsp;&nbsp;</p>
<p>Але навіть при цьому, розуміючи проблему, ми готові прийняти його за основу, але зазначити у другому читанні, що це буде стосуватися&nbsp;&nbsp; тільки спадщини для вимушено переселених осіб з місця&nbsp; Антитерористичної операції&nbsp; та Криму, наприклад до&nbsp; 2017 року, як те все пропонує&nbsp; саме Науково-експертне управління. Подивитися як це буде працювати, вдосконалити цей механізм і надалі вже, можливо говорити про те, що&nbsp; він буде розповсюджуватися на всіх нас&nbsp; і на всіх&nbsp; громадян&nbsp; України. &nbsp;І я прошу все ж таки&nbsp; більш якісно готувати такі законопроекти Уряду.&nbsp; Дякую!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую! Будь ласка, Юрій Левченко, прошу.&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>11:50:25</p>
<p>ЛЕВЧЕНКО Ю.В. Левченко, ВО "Свобода".</p>
<p>Товариство!&nbsp; Цей законопроект правильний, але&nbsp; тільки для&nbsp; окупованих територій, тільки для окупованих територій. І я звертаю увагу колег на те, що згідно норм Регламенту Верховної Ради, якщо ми хочемо цю норму ввести між першим і другим читанням, у нас цього не вийде, тому що це треба буде вносити зміни&nbsp; до статей, які&nbsp; в першому читанні не торкаються. Ми не можемо зараз&nbsp;&nbsp; цей&nbsp; законопроект&nbsp; в такому вигляді голосувати,&nbsp; тому що це дозволить по-суті&nbsp; впровадити шахрайські дії, коли&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; несправжні спадкоємці по-суті&nbsp; шахраї, будуть в обхід справжніх спадкоємців, в інших куточках країни реєструвати заяви, а справжні спадкоємці навіть не будуть про це знати і будуть дізнаватися по факту, коли їх буде&nbsp;&nbsp; позбавлено спадщини.</p>
<p>Тому,&nbsp; будь ласка, ми пропонуємо перенести це, відправити це на погодження, на доопрацювання суб'єкту&nbsp; подання. Тому що наголошуємо, що відповідні, потрібні&nbsp; зміни не можна буде внести між першим і другим читанням згідно Регламенту&nbsp; Верховної Ради.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую!</p>
<p>Будь ласка, хто хоче висловитись з депутатів? Заключне слово, будь ласка, Руслан Князевич, голова профільного комітету. І будемо голосувати.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Я прошу, Руслан Петрович, зразу пропозицію комітету.</p>
<p>&nbsp;</p>
<p>11:51:42</p>
<p>КНЯЗЕВИЧ Р.П.</p>
<p>Шановний пане Голово, шановні члени парламенту, колеги, я просив би не відкидати цю ініціативу, тому що просто її не прийняти, це означає, що ми ховаємо голову в пісок і фактично, м'яко кажучи, не хочемо вирішувати проблеми наших переселених внутрішньо переміщених осіб. Можливо, якщо є спільне бачення, я просив би ще раз дати слово представнику Міністерства юстиції, яка під стенограму повинна проінформувати про спільну позицію і Міністерства юстиції, разом з комітетом, доопрацювати саме в частині виключно внутрішньо переміщених осіб. Така можливість є, ми не порушуємо 116 статтю закону. Якщо в Міністерстві юстиції погоджуються під стенограму таку відповідну річ запропонувати, то комітет з свого боку все зробить. Якщо такої позиції немає, тоді, щоб зараз не проводити цей закон, давайте хоча б відправляти його на повторне перше читання.</p>
<p>&nbsp;</p>
<p>ГОЛОВУЮЧИЙ. Шановні колеги, ми можемо спокійно його прийняти за основу цей законопроект і за скороченою процедурою, спільно Мін'юст, профільний комітет, народні депутати доопрацювати його і це буде рішення.</p>
<p>Я просив би народних депутатів зайняти свої місця. Прошу, народні депутати, займіть, будь ласка, свої місця, ми зараз розпочнемо голосування даного законопроекту. Я думаю, що є всі підстави говорити про якісну підготовку його до другого читання. Якщо до другого читання він не буде якісно підготовлений, він не буде проголосований народними депутатами, тому я просив би це враховувати.</p>
<p>Прошу, шановні народні депутати, будь ласка, займіть свої місця і підготуйтесь до голосування, шановні народні депутати.</p>
<p>Ставлю на голосування проект Закону про внесення змін до Цивільного кодексу України щодо місця відкриття спадщини (реєстраційний номер 1534). Законопроект за пропозицією комітету профільного пропонується прийняти за основу. Ставлю на голосування за основу (реєстраційний номер 1534) Закон України про внесення змін до Цивільного кодексу України щодо місця відкриття спадщини за основу, шановні колеги. Прошу голосувати і визначатися голосуванням за основу з метою підготовки якісно до другого читання.</p>
<p>&nbsp;</p>
<p>11:54:11</p>
<p>За-263</p>
<p>За основу законопроект прийнято.</p>
<p>Ставлю на голосування щодо підготовки цього законопроекту до другого читання за скороченою процедурою. Прошу визначатись щодо підготовки за скороченою процедурою даного законопроекту до другого читання. За скорочену процедуру підготовки до другого читання.</p>
<p>&nbsp;</p>
<p>11:54:36</p>
<p>За-239</p>
<p>Рішення прийнято.</p>
<p>Доручення комітету підготувати, якщо якісно підготуєте спільно з Міністерством юстиції тоді ми зможемо його розглянути.</p>
<p>Шановні колеги! У нас зараз за Регламентом визначено, що необхідно оголосити перерву до 12 години 30 хвилин. Я оголошую відповідно до Регламенту перерву до 12 години 30 хвилин. Дякую, шановні колеги.</p>
<p>&nbsp;</p>
<p>ПАРУБІЙ А.В. Я попрошу голів фракцій коаліції підійти в кабінет до Голови Верховної Ради для погодження питань порядку денного.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ПАРУБІЙ А.В. Я прошу заходити до залу, займати місця для продовження непростої, але важливої для нашої країни роботи. Я прошу депутатів з кулуарів заходити в зал і займати свої місця, щоб ми розпочали за&nbsp; дві хвилини нашу роботу.</p>
<p>&nbsp;Шановні депутати, я ще раз закликаю усіх тих, що в кулуарах, заходити в зал. Ми зараз будемо розглядати антикорупційне&nbsp; законодавство – це відповідальні, важливі закони. Я дуже прошу повертатися з їдалень, з кулуарів в&nbsp; зал і займати свої робочі місця.</p>
<p>Розпочинаємо роботу. Прошу всіх зайти в зал і зайняти свої робочі місця.</p>
<p>&nbsp;</p>
<p>ГОЛОВУЮЧИЙ. Шановні народні депутати, я прошу заходити до зали Верховної Ради. Керівників фракцій і груп прошу запросити народних депутатів до зали, для того щоб ми могли продовжувати роботу.</p>
<p>Зараз ми будемо розглядати надзвичайно важливий проект Закону про внесення змін до деяких законодавчих актів щодо діяльності Національного антикорупційного бюро України та Національного агентства України з питань запобігання корупції. Тому я прошу, будь ласка, шановні народні депутати, заходьте до залу.</p>
<p>Шановні народні депутати, ми продовжуємо нашу роботу. Я просив би займати місця у залі. Прошу.</p>
<p>Шановні народні депутати, на ваш розгляд вноситься законопроект, реєстраційний номер 1660-д. Проект закону про внесення змін до деяких законодавчих актів України щодо забезпечення діяльності Національного антикорупційного бюро України та Національного агентства України з питань запобігання корупції.</p>
<p>Хочу вам нагадати історію формування цього законопроекту. Було декілька альтернативних законопроектів. І я дав доручення відповідно профільному комітету на чолі з Єгором Соболєвим напрацювати пропозиції одного спільного законопроекту, обговорити його з експертним середовищем і внести, як узгоджений щодо розгляду цього надважливого питання.</p>
<p>Ця робота комітетом і Єгором Соболєвим, була пророблена спільно з Юрієм Луценко, Віктором Чумаком, зі всіма учасниками цього процесу і також обговорено з експертним середовищем, і цей законопроект сьогодні внесений.</p>
<p>Хочу звернути вашу увагу, що цей законопроект сьогодні ми будемо розглядати тільки в першому читанні, і в порядку підготовки до другого читання, можливо, буде ще раз обговорити всі питання, які можуть видаватись спільними для того, щоби до другого читання якомога краще підготувати цей законопроект і прийняти його в цілому.</p>
<p>Тому я пропоную зараз обговорити цей законопроект, розглянути цей законопроект за скороченою процедурою, але бажаючих виступити ми обмежувати не будемо і таким чином якомога якісніше розглянемо його зараз в першому читанні до розгляду.</p>
<p>Я, шановні колеги, прошу вас підготуватись до голосування. Я зараз внесу пропозицію щодо розгляду даного законопроекту за скороченою процедурою і прошу визначатись щодо голосування.</p>
<p>Шановні колеги, щодо розгляду в першому, тільки в першому читанні за скороченою процедурою. Тільки в першому читанні.</p>
<p>Прошу голосувати в першому читанні за скороченою процедурою.</p>
<p>В першому читанні за скороченою процедурою.</p>
<p>&nbsp;</p>
<p>12:50:22</p>
<p>За-156</p>
<p>Рішення прийнято.</p>
<p>Ми будемо розглядати за скороченою процедурою. Але, шановні колеги, я хочу наголосити ще раз, ми будемо розглядати надзвичайно важливий законопроект в рамках якісної боротьби з корупцією в Україні. Тому я прошу всіх народних депутатів повернутись до зали. Секретаріат прошу запросити всіх народних депутатів для розгляду даного важливого законопроекту.</p>
<p>Розпочинаємо розгляд за скороченою процедурою.</p>
<p>І доповідач у нас Чумак Віктор Васильович, доповідач з даного питання.</p>
<p>Прошу, шановний Віктор Васильович, доповідати. Потім Єгор Соболєв.</p>
<p>&nbsp;</p>
<p>ЧУМАК В.В. <i>(Не чути) </i></p>
<p><i>&nbsp;</i></p>
<p>ГОЛОВУЮЧИЙ. Прошу, вельмишановний&nbsp; Віктор Васильович, потім&nbsp;&nbsp; Єгор Соболєв.</p>
<p>&nbsp;</p>
<p>12:51:16</p>
<p>ЧУМАК В.В.</p>
<p>Дякую.&nbsp; Я хотів би зрозуміти, що&nbsp; я доповідаю від авторів законопроекту, а&nbsp;&nbsp; Єгор Соболєв –&nbsp; від комітету.</p>
<p>Шановний головуючий, шановні колеги, я&nbsp; хотів би сказати, що&nbsp; законопроект&nbsp; 1660-д – це&nbsp; є доопрацьований&nbsp; проект, який зверстаний, скажемо&nbsp; так, з&nbsp; трьох законопроектів 1660,&nbsp; 1660-1 і&nbsp; 1406. Пане головуючий, я хотів би відповідно до процедури&nbsp; поставити на голосування щодо&nbsp; відхилення&nbsp; законопроекту 1406, який стоїть у нас в порядку денному.&nbsp; Я хотів би перед тим, як&nbsp; розглядати&nbsp; 1660, просто відхилити законопроект&nbsp; 1406, тому що він&nbsp; залишиться, практично&nbsp; залишиться в порядку денному, його треба&nbsp; знімати.</p>
<p>&nbsp;</p>
<p>ГОЛОВУЮЧИЙ. Шановні колеги,&nbsp; ви почули доповідача. Є пропозиція щодо порядку розгляду даного питання, щодо відхилення законопроект&nbsp; 1406, оскільки він втратив свою актуальність і напрацьований новий спільний законопроект. Я прошу цю пропозицію підтримати. Пропозицію вносить автор&nbsp; проекту.&nbsp;</p>
<p>Я зараз поставлю питання на голосування щодо відхилення&nbsp; законопроекту № 1406, щодо зняття&nbsp; даного&nbsp;&nbsp; законопроекту з розгляду.&nbsp; 1406. Щодо зняття з розгляду законопроекту 1406. Прошу голосувати, шановні колеги, як такий, що втратив&nbsp; актуальність.&nbsp; 1406 – зняття&nbsp; з розгляду, щодо зняття з розгляду. Шановні колеги,&nbsp; голосуємо.</p>
<p>&nbsp;</p>
<p>12:53:12</p>
<p>За-201</p>
<p>Рішення не прийнято.</p>
<p>Шановні колеги, наголошую на тому, що займіть свої місця. Щодо порядку розгляду&nbsp;&nbsp; законопроекту цей законопроект&nbsp; втратив свою актуальність, тому його&nbsp; треба просто зняти з розгляду.&nbsp; Шановні колеги, прошу, я прошу фракції взяти участь у голосуванні. Шановні колеги,&nbsp; щодо зняття за пропозицією&nbsp; автора законопроекту 1406, який втратив свою актуальність і ми будемо розглядати спільний законопроект 1669. Прошу голосувати, шановні колеги, щодо зняття з розгляду 1406. Прошу голосувати, шановні народні депутати, 1406 щодо зняття з розгляду. За.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>12:54:08</p>
<p>За-255</p>
<p>Дякую, шановні колеги, за ваше голосування.</p>
<p>Щодо зняття з розгляду, ну, це процедурне питання.</p>
<p>Розглядаємо питання 1660-д. Доповідає Віктор Васильович Чумак. Прошу.</p>
<p>&nbsp;</p>
<p>12:54:23</p>
<p>ЧУМАК В.В.</p>
<p>І ще ніколи автор не був так задоволений зняття свого законопроекту з порядку денного. Я хотів би сказати, шановні друзі, що законопроект 1660-д це є спільний, узгоджений, доопрацьований законопроект з 3 законопроектів антикорупційного спрямування. Це, в принципі, пряме виконання кваліфікаційної угоди, які взяли на себе представники коаліції щодо удосконалення механізмів протидії корупції в Законах про Національне антикорупційне бюро, про, Закон про запобігання корупції та інших законодавчих актів під час написання Коаліційної угоди. Я не буду говорити дуже багато про цей законопроект. Я скажу коротко про ті новації і основні новації, які в ньому закладені.</p>
<p>Перше. Відповідно до тексту Коаліційної угоди в тексті та в діяльності Національного антикорупційного бюро впроваджуються посади детективів. Це, скоріше за все, перспективна посада, яка буде працювати і в органах Міністерства внутрішніх справ, Державному бюро розслідувань та інших правоохоронних органів. Посада детективів передбачає об'єднання посад слідчого і оперативно-розшукового працівника.</p>
<p>У відповідності до тексту Коаліційної угоди ми у цьому ж самому законопроекті визначаємо рівень зарплат для працівників бюро, аби рівень грошової винагороди не став інструментом тиску. Ми говорили про те, що незалежність гарантується і високою оплатою праці працівників Національного антикорупційного бюро.</p>
<p>Третє. Створюється спеціалізована антикорупційна прокуратура, яка має здійснювати нагляд за додержанням законів саме при діяльності Національного антикорупційного бюро. Створюється, прописується спеціальний конкурсний порядок відбору прокурорів у спеціалізовану прокуратуру.</p>
<p>Законопроект на вимогу всіх представників коаліції під час написання Коаліційної угоди, законопроект забороняє набирати до бюро осіб, які останні 5 років працювали в антикорупційних підрозділах Служби безпеки України, Генеральної прокуратури України, Міністерства внутрішніх справ України. Також особа не може бути прийнята на службу в Національне антикорупційне бюро, якщо в її фінансовій декларації будуть виявлені недостовірні відомості…</p>
<p>&nbsp;</p>
<p>ГОЛОВУЮЧИЙ. Прошу, дайте час завершити.</p>
<p>&nbsp;</p>
<p>ЧУМАК В.В. …які розходяться з реальними даними більш, ніж на 50 мінімальних зарплат. Ми розширимо перелік посадовців, які підпадають під підслідність діяльності Національного антикорупційного бюро. Сюди попадають працівники Національного агентства з питань запобігання корупції, а також президенти України, перебування яких на посаді закінчено.</p>
<p>Ми пробуємо максимально деполітизувати процедуру призначення керівника бюро. Яким чином. Призначення директора бюро відбувається на підставі подання конкурсною комісією 3 осіб Президенту України, який одноосібно призначає, з цих 3-х або 2-х вибирає керівника. Разом з тим, ми встановлюємо певні політичні запобіжники в тому, що директора бюро не можна звільнити ніким без згоди на те Верховної Ради України. Таким чином Верховна Рада України бере пряму участь у звільненні директора Національного антикорупційного бюро, а Президент бере пряму участь у його призначенні.</p>
<p>Ми пропонуємо… Ми спрощуємо процедуру конфіскації нажитого незаконним шляхом. Для цього вносяться зміни до Цивільно-процесуального кодексу України, які дають можливості пред'явити цивільний позов про визнання необґрунтованими корупційних активів. Це так звана цивільна конфіскація. Інститут дуже непростий, інститут складний, але він працює у Сполучених Штатах Америки і в деяких інших розвинених демократичних країнах. Причому цей інститут набуває чинності через 3 місяці після прийняття чинності цим законом після проведення всебічної експертизи Ради Європи. Передбачається, що з метою розкриття правопорушень, які відносяться до підслідності НАБ, його детективи можуть розслідувати і інші злочини за рішенням директора НАБ.</p>
<p>Крім цього, розширюються можливості укладати угоди зі&nbsp;&nbsp; слідством тих, хто не просто попався на корупції,&nbsp; але готовий співпрацювати та&nbsp; … інші злочини,&nbsp;&nbsp; які&nbsp; розслідуються Національним&nbsp;&nbsp; антикорупційним бюро. Пропонується дозволити укладати угоди зі слідством, незалежно від ступеня тяжкості&nbsp;&nbsp; вчинення злочину.&nbsp;&nbsp; Це в основному головні напрацювання, головні такі великі моменти щодо діяльності цього бюро,&nbsp;&nbsp; або цього законопроекту.</p>
<p>Є технічні правки. Я розумію, що це непростий закон, я знаю, що у Верховній&nbsp; Раді&nbsp; всі закони антикорупційного спрямування піддаються шаленому опору. Я знаю, що практично велика кількість народних депутатів&nbsp; зразу "одягає ці одежки на себе".&nbsp; Але я хочу, нагадати всім вам відомий фільм, де знімалися два геніальних артисти Папанов і Миронов. Ви пам'ятаєте "Бережись автомобіля", коли молодий бігає по&nbsp; квартирі і кричить: "Папа, меня посадят!",&nbsp; а він відповідає дуже прості речі: "А ты&nbsp; не&nbsp;&nbsp;&nbsp; воруй",&nbsp;</p>
<p>І тому я прошу, це дійсно тест на те, чи реально ми хочемо боротися з корупцією, чи знову ж робити певні імітації. Я прошу прийняти за основу цей законопроект в першому читанні, причому, підготувати його до наступного&nbsp; читання за скороченою процедурою і проголосувати його в цілому на наступному пленарному тижні.</p>
<p>Дякую за увагу!</p>
<p>&nbsp;</p>
<p>ГОЛОВУЮЧИЙ.&nbsp; Дякую, Віктор Васильович, за доповідь.</p>
<p>Я прошу до слова&nbsp; голову Комітету з питань запобігання і протидії&nbsp; корупції Єгора Соболєва,&nbsp; будь ласка.</p>
<p>&nbsp;</p>
<p>13:00:31</p>
<p>СОБОЛЄВ Є.В.</p>
<p>Колеги! Через тотальний саботаж&nbsp; керівників правоохоронних органів і судів, в нас&nbsp; по-справжньому боротьба з корупцією тільки обговорюється. Творення нового органу, який не&nbsp; буде мати&nbsp; "хвороб", який&nbsp; не буде мати "вірусів" від&nbsp; старої системи,&nbsp; є одним з виходів, є одним з рішень, щоб ця боротьба почалася.</p>
<p>В цьому законі, по великому рахунку,&nbsp; три ключові ідеї. Перше – заборонити&nbsp; брати в Національне антикорупційне бюро і спеціалізовану антикорупційну прокуратуру тих, хто вже відповідав за боротьбу з корупцією.&nbsp;</p>
<p>Друге. Дати їм нормальні зарплати, близько 20 тисяч гривень для детектива бюро.</p>
<p>І третє. Дати можливість забирати у посадовців, які не можуть пояснити своє майно, це майно разом з їхнім ув'язненням. Ідея привезена колегами з Грузії, яка в них прекрасно працювала, які навели жах на всіх своїх корупціонерів і зробилися з дуже корумпованої країни в дуже не корумповану.</p>
<p>Комітет підтримав цей законопроект і рекомендує ухвалити його за основу і в цілому.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, я прошу записатися. Два – "за" два – "проти", будь ласка. Але я нагадую, колеги, ми тільки зараз говоримо про перше читання, між першим і другим читанням проведемо ще дискусії для того, щоб якомога краще цей закон був прийнято.</p>
<p>Будь ласка, два – "за", два – "проти". Будь ласка, Павло Кишкар, "Самопоміч".</p>
<p>&nbsp;</p>
<p>13:02:11</p>
<p>КИШКАР П.М.</p>
<p>Фракція політичної партії "Об'єднання "Самопоміч" буде підтримувати поданий законопроект і просимо долучитися до процесу обговорення положень під час підготовки до другого читання. Дякую.</p>
<p>&nbsp;</p>
<p>ГОЛОВУЮЧИЙ. Олег Барна, будь ласка.</p>
<p>&nbsp;</p>
<p>13:02:37</p>
<p>БАРНА О.С.</p>
<p>Шановні колеги, зараз поставлено на кон життя нашої держави. Будь-яка конституційна реформа, політична, адміністративна, фінансова чи інша нічого не змінить в державі, не реформує її, не приведе до життя поки не буде знищена система корупції влади. І ми зараз маємо дуже вирішальний момент, момент, прийняти законодавство, яке положить край корумпованій системі, від цього нас чекає народ, народ сподівається, що ми почнемо діяти. Тому давайте підтримаємо, до робити, Слава Україні.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, "Опозиційний блок", Юрій Воропаєв.</p>
<p>&nbsp;</p>
<p>13:03:22</p>
<p>ВОРОПАЄВ Ю.М.</p>
<p>Поздравляю, уважаемые коллеги, это первый в нашей истории государства закон, который дает право правоохранительному органу и его сотрудникам требовать от населения, от любого человека в этой стране. Что он захочет, без любого ограничения и при этом тот, кто будет сопротивляться и не будет выполнять команды работника Антикоррупционного бюро, подлежит уголовной ответственности.</p>
<p>Во всех остальных законах, прокуратура, СБУ, милиция только законные требования работников правоохранительных органов выполняются. Здесь в данном случае, полное освобождение от любых ограничений. Это первое.</p>
<p>Второе. В том числе у них появляется право изымать имущество, не только принадлежащее преступнику, но в том числе любому близкому родственнику или его связи. Заметьте при этом, не только имущество, которое он подал, этому родственнику передал, любым договором, независимо того …..назначение договора. Но&nbsp; также и имущество принадлежащее самому этому родственнику или самому тому знакомому. Но однако там один раз сел за руль этот преступник, рулем покрутил машины и это уже это имущество считается, что оно преступное. То есть, презумпция невиновности в этой стране с момента принятия этого закона она&nbsp; исчезает, у нас ее не будет.</p>
<p>И последнее, на что хотел бы ваше внимание обратить на требования по этому закону в отношении мониторинга банковых операций. Заметьте, пожалуйста, опять же в любого сотрудника Антикоррупционного бюро появляется право остановить любую операцию банковскую без суда и следствия, на трое суток. А за это время можно много чего сделать.</p>
<p>Спасибо большое, вскипело, пожалуйста, наливайте и пейте.</p>
<p>&nbsp;</p>
<p>&nbsp;ГОЛОВУЮЧИЙ.&nbsp; Дякую.</p>
<p>Будь ласка,&nbsp; "Народний фронт", народний депутат Олена Масоріна.</p>
<p>&nbsp;</p>
<p>13:05:33</p>
<p>МАСОРІНА О.С.</p>
<p>Масоріна Олена, "Народний фронт", прошу передати слово Пашинському Сергію Володимировичу.</p>
<p>&nbsp;</p>
<p>ГОЛОВУЮЧИЙ.&nbsp; Сергій Пашинський, прошу.</p>
<p>&nbsp;</p>
<p>13:05:40</p>
<p>ПАШИНСЬКИЙ С.В.</p>
<p>Шановні колеги! Шановні глядачі! Я був одним із ініціаторів прийняття Закону про Антикорупційне бюро. Минуле скликання після тривалих дебатів ми прийняли закон, де з моєї точки зору функціонування та призначення керівних органів Антикорупційного бюро було максимально зважене і максимально рівно віддалене. Нагадаю, процедуру, яка зараз існує в законі, зараз три органи: парламент, Кабінет Міністрів та Президент створюють конкурсну комісію і ми знаємо, ця комісія створена і працюємо, і ми пишаємося цією комісією. Вони вибирають трьох осіб, подають Президенту і Президент одну з цих трьох осіб подає в парламент на затвердження. Є вичерпний перелік підстав для звільнення, в тому числі через парламент, через 150 підписів, через 226 підписів. Ми абсолютно переконані, що ця процедура дає можливість реальної незалежності антикорупційного бюро.</p>
<p>Цей законопроект, який вносить зміни в цей закон, з нашої точки зору, передає всі..., не з нашої точки зору, передає всі повноваження Президенту України. По-перше, в нашій Конституції чітко виписано, які&nbsp; повноваження Президента України. По-друге, президент Порошенко є нашим політичним партнером і соратником. Але у нас парламентсько-президентська республіка і ми повинні думати, вибачте мене, не на місяць вперед, а на роки вперед. Тільки тоді ці закони будуть працювати і будуть ефективні.</p>
<p>Саме тому фракція "Народного фронту" звертається до авторів закону, ми готові голосувати у випадку, коли в статтю 6 частину першу буде повернуто попередню редакцію, а саме, редакція, де передбачається парламентський контроль за звільненням та призначенням голови Антикорупційного бюро. Дякую за увагу. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Будь ласка, Сергій Власенко, "Батьківщина".</p>
<p>&nbsp;</p>
<p>13:07:48</p>
<p>ВЛАСЕНКО С.В.</p>
<p>Дякую, Володимир Борисович.</p>
<p>Сергій Власенко, "Батьківщина".</p>
<p>Закон потребує глибокої дискусії. Закон торкається дуже, уже важливих базових прав людини. Мова іде, знову таки, про внесення змін до законодавства, яке беззаперечно торкається найбільш важливого. Мене особисто непокоїть&nbsp; ситуація не та, про яку говорили попередні колеги, хоча вона теж має місце. Мене непокоїть ситуація, пов'язана із тим, що ми почали повертати в цей закон те, від чого ми відмовилися – від можливості Антикорупційного бюро без рішення суду порушувати базові права людини, це є&nbsp; неприпустимим. Я хочу нагадати, що під час затвердження закону ми викинули із закону ці формулювання.</p>
<p>Я не бачу підстав повертатися і надавати можливість Антикорупційному бюро без слідства арештовувати майно, без рішення суду арештовувати майно, затримувати людей і так далі, причому затримувати і арештовувати без будь-яких обмежень. Це не стосується лише чиновників першої категорії…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>13:08:59</p>
<p>ВЛАСЕНКО С.В. Це стосується всіх громадян України. Тому ці питання необхідно обов'язково врегулювати між першим та другим читанням. Дякую.</p>
<p>&nbsp;</p>
<p>ГОЛОВУЮЧИЙ. Дякую. Антон Яценко, будь ласка.</p>
<p>&nbsp;</p>
<p>13:09:15</p>
<p>ЯЦЕНКО А.В.&nbsp;</p>
<p>Шановні колеги, дійсно, цей закон потребує дискусії, оскільки в ньому відбудовується система, коли, наприклад, працівник Антикорупційного бюро щось скоїв, то розслідує те ж саме Антикорупційне бюро, а всі працівники призначаються директором Антикорупційного бюро. Тобто такий, внутрішньосімейний принцип формується розгляду таких справ. Наприклад, зараз якщо будь-який посадовець, наприклад міліціонер чи СБУшник, щось скоїв, то розслідує Генеральна прокуратура, а не той орган, де він працює. Це перше зауваження.</p>
<p>А друге зауваження: що сьогодні підслідність є в КПК, і кожен орган діє згідно підслідності. СБУ має свою підслідність, МВС – свою, податкова міліція – свою. То тут пропонується дуже розпливчасте формулювання, що Антикорупційне бюро може розслідувати не лише ті злочини, пов'язані з корупцією, а будь-які злочини. Ну, тобто фактично перебирає на себе функції прокуратури, від якої ми відійшли, коли приймали Закон "Про прокуратуру". Треба думати. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Олег Ляшко, Радикальна партія.</p>
<p>&nbsp;</p>
<p>13:10:32</p>
<p>ЛЯШКО О.В.</p>
<p>Олег Ляшко, Радикальна партія. Колега Бухарєв, коли я йшов до трибуни, питає: "Олег Валерійович, зараз джазу дасте?" Дамо чортів зараз тим корупціонерам, які сидять в тому числі і в цій залі. І в мене питання до Генеральної прокуратури: чому досі немає подання на тих злодіїв банди Януковича, які грабували країну? Чому вони сьогодні сидять із депутатськими мандатами? І немає потреба і Антикорупційне бюро створювати. У нас сотні тисяч людей працюють в правоохоронних органах, а результату – нуль.</p>
<p>Тому ми вимагаємо негайно подання про притягнення до відповідальності тих, хто розкрадав країну, хто вбивав людей, хто вчиняв злочини проти Небесної сотні. Що стосується законопроекту. Ми будемо підтримувати цей законопроект у першому читанні, але ми вважаємо, що цей законопроект може бути підтриманий за умови, коли буде збережено баланс у владі. Щоб не перетворилося Антикорупційне бюро у філіал тієї чи іншої державної структури. Ми категорично проти цього. Антикорупційне бюро має бути незалежним.</p>
<p>&nbsp;</p>
<p>ГОЛОВУЮЧИЙ. Я думаю, що всі ці питання і мають бути узгоджені між першим і другим читаннями, які були оголошені щойно.</p>
<p>Шановні колеги, хто ще хоче висловитися з даного приводу, прошу. Народний депутат Соловей.</p>
<p>Я ж сказав, народний депутат Соловей, будь ласка. Дайте слово.</p>
<p>&nbsp;</p>
<p>13:12:08</p>
<p>СОЛОВЕЙ Ю.І.</p>
<p>Шановні колеги, в нашій державі уже тільки лінивий не говорить про корупцію, а реальним і серйозним першим кроком на шляху до вирішення цієї проблеми є даний законопроект. І саме головне, що цей законопроект зобов’язує в першу чергу депутатів і чиновників найвищого рівня пояснити, звідки в них віллі, звідки в них "Ягуари", "Бентлі", "Лендкрузери", звідки в них рахунки на гроші, в банках, якщо вони ціле життя пропрацювали на державній службі.</p>
<p>І тому принцип дуже простий. Сьогодні всі депутати в ефірах телеканалів закликають до подолання корупції. А єдиним способом має бути їхнє голосування за цей законопроект. Бо той, хто реально підтримує подолання корупції, проголосує "за", а той, хто декларативно в ефірах телеканалів, утримається або проголосує "проти". Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги. Будь ласка, Степан Барна. Потім – Вікторія Сюмар. Степан Барна.</p>
<p>&nbsp;</p>
<p>13:13:15</p>
<p>БАРНА С.С.</p>
<p>Шановні колеги, Степан Барна, фракція "Блок Петра Порошенка".</p>
<p>Перше, ми стоїмо сьогодні напередодні славнозвісних подій, коли вбивалася мільйонна нація, коли знищувалися герої на Майдані. Сьогодні ми маємо говорити відкрито про те, що сьогодні є при владі ті, котрі стояли тоді на Майдані і мали певні зобов'язання перед тими людьми, котрі віддали свої життя в боротьбі за європейську Україну.</p>
<p>Якщо ми плануємо бути європейцями, то ми маємо починати з себе. Бо основою європейської цивілізації, культури – це є дотримання законності. Це покарання для злочинців, котрі користуються можливостями впливати на владу.</p>
<p>Тому ті, хто виступають пороти цього закону, вони вчиняли мільйонні прогріхи і крали мільярди в нашої держави, крали в громадян України, за це вони повинні відповісти. Це принципова позиція і я думаю, що це буде достойна відповідь наша.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Вікторія Сюмар.</p>
<p>&nbsp;</p>
<p>13:14:29</p>
<p>СЮМАР В.П.</p>
<p>Шановні колеги! Надзвичайно важливий законопроект. Нам треба запустити Антикорупційне бюро і це очевидний факт.</p>
<p>Ви знаєте, що сьогодні триває процедура призначення керівника Антикорупційного бюро. Вона вже стартувала і очевидно, що вона має бути доведена до кінця.</p>
<p>Є діючий закон в якому виписані ці норми. Зараз намагаються їх змінити, я сподіваюсь не для того аби затягнути цей процес, бо затягувати не треба. Більше того, пропонується підставити Президента в тій частині, щоб наділити його не конституційними повноваженнями. Нам би треба було би тоді вносити зміни до Конституції.</p>
<p>Народний фронт проголосує за цей законопроект у першому читанні лише за умови, якщо голова комітету зараз підтвердить, що формат призначення буде передбачати збереження балансу влад і відбір кандидатів Президентом голосуванням у парламенті, якщо зараз це буде оприлюднено. Інакше нам доведеться доопрацьовувати цей законопроект, що не хотілося б робити. Дякую. <i>(Оплески) </i></p>
<p>&nbsp;</p>
<p>ГОЛОВУЮЧИЙ. Дякую. Будь ласка, Єгор Соболєв.</p>
<p>&nbsp;</p>
<p>13:15:39</p>
<p>СОБОЛЄВ Є.В.</p>
<p>Колеги, нам треба створити законодавство для того, щоб запрацювало Національне антикорупційне бюро. За існуючим законодавством воно працювати не може. Давайте приймати рішення. Якщо треба згоду парламенту на призначення та звільнення керівників бюро, давайте її запровадимо.</p>
<p>&nbsp;</p>
<p>ГОЛОВУЮЧИЙ. Будь ласка, Юрій Левченко.</p>
<p>&nbsp;</p>
<p>13:16:12</p>
<p>ЛЕВЧЕНКО Ю.В.</p>
<p>Левченко, ВО "Свобода".&nbsp; Безперечно, це дуже важливий закон, тому що насправді без подолання корупції,&nbsp; у нас в країні&nbsp; взагалі нічого не зміниться, щоб ми тут не розказували. І я, чесно кажучи, глибоко здивований і обурений тим, що&nbsp; багато&nbsp; депутатів не тільки з "Опозиційного блоку", а, до речі, і з коаліції&nbsp;&nbsp; дуже хвилюються про те, що&nbsp; у&nbsp; когось щось можуть конфіскувати. Чекайте, слухайте, якщо&nbsp; у вас&nbsp; є що конфіскувати, значить може&nbsp; у вас і треба це конфісковувати, щоб людям було за що жити, власне кажучи, розумієте.&nbsp; Тому&nbsp; ці моменти абсолютно є необ'єктивними, в сьогоднішніх умовах&nbsp; обов'язково треба такі речі запроваджувати, щоб кожен чиновник відповідав&nbsp; за&nbsp; свої майнові статки і щоб люди бачили, що, у кого і скільки є.&nbsp; Тому, безперечно,&nbsp; "Свобода"&nbsp; буде за&nbsp;&nbsp; цей законопроект&nbsp;&nbsp; голосувати.</p>
<p>Єдине,&nbsp; що ми все ж таки&nbsp; хотіли зазначити, що&nbsp; треба&nbsp; зберегти баланс, коли Верховна Рада&nbsp; впливає на того, кого призначає на керівника Антикорупційного бюро, на призначення керівника. Тому що не може Президент одноособово&nbsp;&nbsp; його призначати, буде призначати&nbsp; кого захоче собі.&nbsp; І так само ми проти того, щоб призначати іноземців в Антикорупційне…</p>
<p>&nbsp;</p>
<p>ГОЛОВУЮЧИЙ. Дякую.&nbsp; Шановні колеги,&nbsp;&nbsp; під час обговорення я просив би не підмінювати поняття. Оскільки відбір кандидатів створює комісія,&nbsp; яка була створена&nbsp; парламентом, урядом і&nbsp;&nbsp; Президентом. Це публічна комісія, це достатньо авторитетні люди.&nbsp; І вони будуть вносити кандидатури три, а не кого завгодно. Так не можна&nbsp; казати.</p>
<p>Будь ласка,&nbsp; Сергій Лещенко. Дві або три кандидатури.</p>
<p>&nbsp;</p>
<p>13:17:49</p>
<p>ЛЕЩЕНКО С.А.</p>
<p>Я вражений, з яким завзяттям наші колеги з "Народного фронту"&nbsp; відстоюють норму про те, щоб парламент&nbsp; був органом, який остаточно затверджує&nbsp; керівника Антикорупційного бюро. Ми вже бачимо на прикладі Генпрокурора, наскільки&nbsp; залежний&nbsp; у такому разі такий керівник.&nbsp; І однією із вимог міжнародних фінансових організацій при надання допомоги Україні&nbsp; є те, щоб не було&nbsp; політичного впливу на керівника&nbsp; Антикорупційного&nbsp; бюро. Тому парламент&nbsp; не повинен бути тим органом, який затверджує керівника.&nbsp; Президент обирає з членів… Президент обирає&nbsp;&nbsp; з числа осіб, які визначаються номінаційною комісією. <i>(Шум у залі)</i> А "Народний фронт"&nbsp; у даному випадку&nbsp; показує своє обличчя як олігархічної партії, яка&nbsp; хоче і далі впливати на антикорупційні призначення. Ганьба такій партії.</p>
<p>&nbsp;</p>
<p>ГОЛОВУЮЧИЙ. Я просив би, я би просив… Колеги, подивіться, послухайте, вот послухайте дуже уважно, шановні друзі. Займіть свої місця і послухайте дуже уважно. Надзвичайно важливий законопроект. Його очікує українське суспільство вже не один рік і нам потрібно створити механізми дієвої боротьби з корупцією в нашій країні. Корупція роз'їдає Україну з середини. Зараз ми говоримо про розгляд законопроекту в першому читанні. Ми почули зараз ряд питань, які турбують, хвилюють людей, неважливо від якої політичної партії. Для цього є і є процедура розгляду даного питання в першому, другому, а якщо і потрібно в третьому читанні. Тому сьогодні немає, ми не маємо з голосу внести будь-якої пропозиції, оскільки це надзвичайно важливе питання. Ми маємо розглянути, ухвалити в першому читанні, а далі ви будете, я поставлю це на голосування і ви визначитесь з цим. Так чи ні? Але в процесі підготовки між першим читанням і другим читанням ви зможете висловити свою позицію офіційну і я вірю в те, що якщо серед депутатів не буде розуміння цієї позиції воно просто не буде проголосовано. Але відтягувати, вносити правки з голосу і таким чином знищувати ту роботу, яку проводили в тому числі і громадські активісти, в тому числі і міжнародні експерти щодо формування цього закону, я вважаю, що це є неправильно і неконструктивно. Неправильно і неконструктивно. Я можу вам сказати наступне, що баланс треба зберігати, жодної монополії ні в кого не має бути, ми спираємося на міжнародний досвід, це означає, що маємо знайти порозуміння в середині зали. І мені прикро, і мені прикро, що може бути проблемка щодо прийняття цього законопроекту з таких формальних я би сказав причин. Будь ласка, Юрій Луценко.</p>
<p>&nbsp;</p>
<p>13:21:00</p>
<p>ЛУЦЕНКО Ю.В.</p>
<p>Шановні колеги, перш за все, хочу, щоб всі заспокоїлися і дивилися в документ, а не тільки в заголовки. Що таке Антикорупційне бюро? Сьогодні ці функції фактично виконує Головне слідче управління ГБУ України. І його керівника одноосібно призначає прокурор без жодних консультацій ні з парламентом, ні з урядом, ні з ким іншим. Президент України, який, як ви розумієте, може сильно впливати на ці призначення, будучи демократом, запропонував зняти такий ненормальний порядок дій і створити інший механізм. Який? 9 осіб, найкращих активістів, яким довіряє суспільство, номінує певних кандидатів на цю посаду. Звертаю вашу увагу, що серед 9 у Президента 3, навіть, з врахуванням кандидата від пропрезидентської партії, 4. Отже, кандидатів на посаду директора Антикорупційного бюро Президент не має більшості.</p>
<p>&nbsp;</p>
<p>ГОЛОВУЮЧИЙ. Дайте, будь ласка, завершити.</p>
<p>&nbsp;</p>
<p>ЛУЦЕНКО Ю.В. Але ми наполягаємо на тому, що глава держави несе політичну відповідальність перед суспільством за стан боротьби з корупцією і ми всі від нього це вимагаємо. Тому ми пропонуємо дати йому право вибору серед трьох кандидатів, яких призначить номінаційний комітет, в якому більшості у Президента нема.</p>
<p>Третя позиція. Що я хочу запропонувати колегам з "Народного фронту". Перш за все, брати участь в роботі комітету, бо вже місяць як це рішення прийнято, і тільки сьогодні воно почало збурюватись.</p>
<p>Друге. Прийняти зараз це в першому читанні, пам'ятаючи, що в другому читанні не можна знімати норми, але можна добавляти норми. І ми на комітеті, під моє слово в тому числі, і я думаю, всіх членів комітету, проведемо норму, по якій парламент отримає повноваження при знятті директора. Дійсно, коли Президент раптом, теоретично, не наш, наступний, не захоче знімати поганого керівника Антикорупційного бюро, парламент самостійно зможе це зробити. Я згоден, що це може бути балансом, &nbsp;але про це поговоримо на другому читанні.</p>
<p>Колеги! Закон&nbsp; має бути прийнятий сьогодні – це боротьба з корупцією не менш важлива, ніж на фронті!&nbsp;&nbsp; <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Ви знаєте, от зараз мені здається, Юрій Віталійович повністю зняв будь-які спекуляції на цю тему. Якщо… Дивіться,&nbsp; шановні колеги!&nbsp; От дивіться,&nbsp; шановні колеги! Послухайте, ми ж знаходимося…&nbsp; Ви вмієте слухати, чи ви вмієте тільки кричати? Я&nbsp; вас почув! Я хочу запитати шановних колег народних депутатів, абсолютно рівних: ви тільки вмієте кричати, чи&nbsp; вмієте ще слухати? Я дам слово, в тому числі і&nbsp; вашому представнику Павлу Пинзенику. Але&nbsp; ви вмійте слухати, а не&nbsp; тільки кричати,&nbsp; будь ласка.</p>
<p>Наголошую на тому, що Юрій Луценко щойно засвідчив про те, що є повна готовність&nbsp; пошуку балансу щодо призначення і звільнення, то не є самою головною основою&nbsp;&nbsp; цього питання, і між першим, і другим читанням&nbsp; воно має бути доопрацьовано. Тому я би&nbsp; просив, щоби ми дуже виважено підходили до розгляду цього&nbsp; питання, тому що питання&nbsp; надзвичайно важливе і я не думаю, що&nbsp; буде прощення за те, що ми його не ухвалимо.</p>
<p>Прошу, Павло Пинзеник.</p>
<p>&nbsp;</p>
<p>13:24:59</p>
<p>ПИНЗЕНИК П.В.&nbsp; Шановні колеги! Фракція…&nbsp;</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Вибачте, Павло Пинзеник.</p>
<p>Я вам продемонстрував, що я чую? Продемонстрував? Дякую вам, за ваше розуміння!&nbsp; Будь ласка.</p>
<p>&nbsp;</p>
<p>ПИНЗЕНИК П.В. І ще раз, Павло&nbsp; Пинзеник, "Народний фронт".</p>
<p>&nbsp;Фракція "Народний фронт", по-перше підтверджує свою готовністю працювати над проектом Закону про Національне антикорупційне бюро – це дійсно дуже потрібний&nbsp; проект.</p>
<p>Друге.&nbsp;&nbsp; Для того, щоб відновити нормальну&nbsp; роботу парламенту, а в першу чергу коаліції,&nbsp; ми би хотіли, щоби прихвостень Льовочкіна із фракції "БПП" вибачився, а може,&nbsp; за нього вибачилося керівництво фракції "БПП". <i>(Оплески)</i></p>
<p>Третє. Під поверненням&nbsp; до нормальної роботи парламенту ми маємо на увазі&nbsp; повернення при розгляді, при першому читанні, повернення норми&nbsp; про те, що Президент не буде&nbsp; наділятися неконституційними повноваженнями, щодо&nbsp;&nbsp;&nbsp; призначення&nbsp; голови Національного антикорупційного бюро. Ця норма повинна бути врахована вже при&nbsp; першому читанні.</p>
<p>Юрій Віталійович Луценко в своєму&nbsp; виступі де-факто підтвердив, що в другому читанні ми цю норму уже не змінимо.</p>
<p>Дякуємо за увагу! "Народний фронт" голосує в &nbsp;першому читанні, за основу і в цілому лише в тому випадку, якщо норма про призначення голови антикорупційного бюро через парламент.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! Дивіться, колеги, з величезною повагою до народних депутатів всіх фракцій, ви не кричіть самі собі, наголошую на цьому, що між першим і другим читанням маємо внести. Але те, що сказав Павло Пинзеник, він сказав за основу і в цілому. І я вважаю, що це не правильно сьогодні в цілому голосувати цей законопроект, його потрібно розглянути згідно процедури.</p>
<p>Будь ласка, прошу, дві фракції "Народний фронт" і фракція Радикальної партії просять перерву. Я запрошую керівників фракцій. Теж правильно, під час розгляду не можна переривати. Правда. Дякую. Будь ласка, завершуємо. Ми завершили обговорення, завершуємо обговорення. Заключне слово Віктор Чумак. Єгор Соболєв вже все? Віктор Чумак, заключне слово.</p>
<p>&nbsp;</p>
<p>13:27:10</p>
<p>ЧУМАК В.В.</p>
<p>Шановні колеги, я дуже вам дякую за таке жваве обговорення, це як на рентгенівському знімку, прояснило все і всіх, хто що хоче. <i>(Оплески)</i> Абсолютно вся країна зрозуміла, що одні хочуть реально створити незалежний орган, я повторюю, незалежний орган боротьби з корупцією, інші хочуть впливати на будь-якому рівні на політичні призначення в будь-який правоохоронний орган. Я вам дякую за таке обговорення. Я дуже хочу, щоб побачили всі наші виборці і за процедурою голосування. Дякую.</p>
<p>&nbsp;</p>
<p>ГОЛОВУЮЧИЙ. Дякую. Ще просить Олег Ляшко і підведемо риску, будь ласка. Олег Ляшко, будь ласка, хвилина і будемо голосувати, визначимось голосуванням.</p>
<p>&nbsp;</p>
<p>13:28:06</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні колеги депутати, шановні українські громадяни, абсолютно правильно, от зараз ми в залі побачимо хто насправді хоче реальної боротьби з корупцією, а хто тільки перед виборами бреше про те, що він хоче боротися, а коли доходить до діла то боротися не хоче. Але, водночас, я хотів би сказати шановним колегам по коаліції:&nbsp; шановні друзі давайте не прикриватися війною, коли&nbsp; ми хочемо монополізувати інформаційний простір. Дайте не прикриватися війною, коли хтось із вас хоче монополізувати і покласти під себе Антикорупційне бюро. Не треба списувати на війну обкрадання людей, коли у пенсіонерів забирають останні гроші, а олігархам мільйони дають зароблять і кажуть, що війна заважає піднімати пенсії. Не треба списувати на війну відсутність політичної волі до того, щоб змінювати країну, бо війна тут не причому, у вас просто немає одного місця за яке вас треба було взяти і викинути звідси. <i>(Оплески)</i></p>
<p>&nbsp;Тому, будь ласка,&nbsp; давайте перед народом…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги! Я прошу зайняти всі свої місця і послухати мене дуже уважно, послухайте мене дуже уважно. Я переконаний в тому, що між першим і другим читанням всі питання будуть або доповнені, або врегульовані,&nbsp; інакше вони не знайдуть підтримки в сесійному залі.</p>
<p>Я прошу підготуватись. Я ставлю на голосування законопроект номер 1660-Д щодо проект Закону про внесення змін до деяких законодавчих актів України щодо забезпечення діяльності Національного антикорупційного бюро України та Національного агентства України з питань запобігання корупції. В першому читанні, між першим і другим читанням всі все доопрацюють, шановні колеги,&nbsp; в тому числі в "Блок Петра Порошенка" і "Народний фронт"&nbsp; і Радикальна партія, і "Батьківщина", і "Опозиційний блок", і наші колеги з "Самопомочі", і позафракційні, до другого читання. І всі баланси будуть збережені я в цьому щиро переконаний, але не маємо гальмувати цей процес.</p>
<p>Тому я прошу підтримати за основу в першому читанні, прошу голосувати.&nbsp; Прошу підтримати цей законопроект в першому читанні, голосуємо. В першому читанні. В першому читанні.</p>
<p>&nbsp;</p>
<p>ІЗ ЗАЛУ. Ганьба! Ганьба!</p>
<p>&nbsp;</p>
<p>13:30:35</p>
<p>За-203</p>
<p>Рішення не прийнято, шановні друзі.</p>
<p>Відбулось те, що ви сказали – це ганьба, насправді, оскільки треба було голосувати за цей законопроект. Від фракцій я дам по хвилині.</p>
<p>Юлія Тимошенко, "Батьківщина".</p>
<p>&nbsp;</p>
<p>13:30:55</p>
<p>ТИМОШЕНКО Ю.В.</p>
<p>Дорогі друзі! Я думаю, що ми сьогодні є свідками того, що, в принципі, Національне антикорупційне бюро буде ефективним, тому що такої боротьби за вплив на цю людину цей парламент ніколи не бачив. <i>(Оплески)</i> І можу вам сказати, що чим більше людей буде впливати на цього керівника, тим менше він буде працювати на країну. І тому, можливо, той варіант компромісу, який запропонував Юрій Луценко, він є добрим. Тому що там парламент зможе зняти керівника, який недобре працює. Але в той же час ми знаємо, що в парламенті є частина лобістських груп, які безпосередньо приймають участь в корупції і тому долучати&nbsp; парламент до того, щоб вони впливали на цього керівника – це не буде правильним. З Президента можна спросити, хтось мусить персонально нести відповідальність за боротьбу з корупцією.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, від "Народного фронту" Вікторія Сюмар.</p>
<p>А, дайте завершити Юлії Володимирівні. Будь ласка, завершуйте.</p>
<p>&nbsp;</p>
<p>13:32:14</p>
<p>ТИМОШЕНКО Ю.В. І тому я вважаю, що можна голосувати в першому читанні. Той, хто зараз блокує, той дуже сильно дбає, щоб його не притягнули до відповідальності. І треба голосувати в цілому. <i>(Шум у залі)</i> <i>(Оплески)</i></p>
<p>&nbsp;</p>
<p>ГОЛОВУЮЧИЙ. Вікторія Сюмар, "Народний фронт", потім – Олег Березюк, "Самопоміч".</p>
<p>&nbsp;</p>
<p>13:32:40</p>
<p>СЮМАР В.П.</p>
<p>Шановні колеги, я всіма силами зараз за те, аби ми проголосували цей&nbsp; законопроект і запустили процес, і "Народний фронт" абсолютно за це. Давайте почуємо один одного. Для початку я би попросила члена коаліції і фракції "Блоку Петра Порошенка" вибачитися перед фракцією за олігархічні речі, за такі звинувачення. Це є неприйнятний формат поведінки в українському парламенті, ми тут партнери. <i>(Оплески)</i> Ви забули про Майдан. Майдан стояв проти диктатури і ми сьогодні маємо працювати на систему балансів влади. Ми сьогодні маємо шукати компроміси, парламент – це місце для пошуку компромісів. Якщо є згода Юрія Луценка, ми готові &nbsp;цю пропозицію розглянути і підтримувати. Давайте її зараз обговоримо. Ми з Олегом Ляшком готові попросити перерву, узгодити ці позиції, вийти в зал і вийти до людей з ефективним рішенням. Не треба проламувати тут один одного, це неправильно. Від нас народ України чекає ефективних рішень, збалансованих, абсолютно зважених…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Олег Березюк. Потім Юрій Луценко від фракції.</p>
<p>&nbsp;</p>
<p>13:34:02</p>
<p>БЕРЕЗЮК О.Р.</p>
<p>Шановні колеги, шановні люди в Україні! Отак виглядає опір системи, опір системи. <i>(Оплески)</i></p>
<p>&nbsp;І немає ніяких ваг і противаг. Цей закон може бути прийнятий в першому читанні і відреставрований моментами в другому, але так виглядає опір системи. Пам'ятаєте голосування про "Укрнафту"? Один в один. <i>(Оплески)</i></p>
<p>&nbsp;Шановні колеги, я звертаюся до парламенту України, я звертаюся до коаліції. Ми з вами будуємо важку, напружену співпрацю ваг і противаг в коаліції. Давайте зараз підемо на цей компроміс, збережемо єдність і відмовимося від своїх амбіцій, проголосуємо в першому читанні, а в другому знайдемо ті противаги, з якими, я згоден, кожна річ має мати противаги, не можна узурпувати владу, і з першого дня ми з вами про це говоримо…</p>
<p>&nbsp;</p>
<p>ГОЛОВУЮЧИЙ. Дякую. Навіть можна було би зараз сказати про те, що підготувати до другого читання шляхом знаходження компромісу коаліції. І це було би абсолютно нормально, і ніхто не говорить про те, що треба щось або залишити, або забирати. Але треба проговорити з експертним середовищем. Ми маємо це зробити як народні депутати, навіщо ж так ставитися до такого важливого питання?!</p>
<p>Будь ласка, "Блок Петра Порошенка", Юрій Луценко. Луценко Юрій Віталійович.</p>
<p>&nbsp;</p>
<p>13:35:46</p>
<p>ЛУЦЕНКО Ю.В.</p>
<p>Шановний головуючий, шановні колеги, в першу чергу колеги з "Народного фронту"! Як керівник фракції "Блоку Петра Порошенка" висловлюю думку фракції про те, що слова Лещенка є його особистою думкою, заявляю офіційно, у мене друзів у "Народному фронті" більша поло…, найбільша кількість від усіх інших фракцій.</p>
<p>Друге. Колеги, я дійсно закликаю до компромісу заради не партійних, а національного інтересу. І хочу попросити вас – почуйте двох людей, які не просто довго в політиці і які були певний час ще й поза політикою, – Юлію Володимирівну і мене. Почуйте! Призначений парламентом Генпрокурор старається услужити владі ціною парламентської опозиції.</p>
<p>Почуйте мене. І в другому, спитати за керівника Антикорупційного бюро, правильно каже Юлія Володимирівна, треба з того, з кого можна спитати. Я страшенно поважаю всіх 9-х членів Антикорупційного комітету…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>ЛУЦЕНКО Ю.В. …перші люди України. Вони несуть величезну політичну відповідальність при обранні кандидатів. Але де вони будуть через рік, 2, 3, 4 і 5, коли раптом буде не так діяти директор. Саме обрання Президентом одного з 3-х номінованих достойників є механізм персональної відповідальності за боротьбу з корупцією.</p>
<p>Я зараз прошу лише одного: почути ці всі аргументи, зняти образи, проголосувати в першому читанні і досягти компромісу в парламентському важелі контролю за діяльністю Антикорупційного бюро аж до зняття цього керівника, якщо він не буде виконувати прописані в законі критерії. Я думаю, що це чудовий компроміс, колеги.</p>
<p>&nbsp;</p>
<p>ГОЛОВУЮЧИЙ. Це що, не противага?</p>
<p>&nbsp;</p>
<p>ЛУЦЕНКО Ю.В. Давайте зробимо подарунок українському суспільству, який ми всі обіцяли на виборах. Всі до одного!</p>
<p>&nbsp;</p>
<p>ГОЛОВУЮЧИЙ. Будь ласка, Олег Ляшко, потім Микола Княжицький. Пізніш, в кінці буде репліка.</p>
<p>&nbsp;</p>
<p>13:37:55</p>
<p>ЛЯШКО О.В.</p>
<p>Шановні колеги, будь ласка, хвилинку уваги. Подивіться на наших колег з "Опозиційного блоку". Зверніть увагу, вони ні пари з уст. Знаєте, чому? Бо вони тішаться, коли вони бачать, що тут відбувається. Вони радіють, вони руки потирають, вони вже мільйони рахують, які вони будуть заробляти на нашому розколі.</p>
<p>Знаєте, чого від нас чекає суспільство? Єдності! В єдності &nbsp;наша сила. Згадайте, що згубило помаранчеву команду? <i>(Оплески)</i> Згадайте, що згубило помаранчеву команду в 2004 році – гризня. Згадайте, що згубило нас у 2009 році, коли прийшов Янукович – гризня.</p>
<p>Те що тут відбувається – це початок нашого кінця. Якщо ми хочемо з вами врятувати країну, захистити її, ми повинні бути єдині! Ми повинні бути сильні! В єдності наша сила! Тому всі як один в коалі… <i>(Оплески)&nbsp; </i></p>
<p>&nbsp;</p>
<p>ГОЛОВУЮЧИЙ. Голосуємо. Шановні друзі! Буквально, будь ласка, Микола Княжицький. <i>(Шум в залі)</i></p>
<p>&nbsp;</p>
<p>ГОЛОВУЮЧИЙ. Скільки від фракції……</p>
<p>&nbsp;</p>
<p>13:39:16</p>
<p>КНЯЖИЦЬКИЙ М.Л.</p>
<p>Я прошу згадати за що стояв Майдан. Майдан стояв за зміни до Конституції, коли одна людина не може вирішувати долю країни. Ми абсолютно підтримуємо цей законопроект. Ми просимо одного, не зробити з нього черговий фейк, "фількову грамоту".</p>
<p>В нас є купа законопроектів про прозорість медіа власності, про заборону російського контенту, все це є. Будь-який корупціонер подасть в суд через те, що Президент за Конституцією не має права призначати Голову бюро і цей суд виграє. І ми створимо черговий фейк для того, щоб виправдовувати корупціонерів.</p>
<p>Єдиний спосіб – це справді, знайти зараз компроміс. Ввести поправку, яку пропонував Сергій Пашинський, яку пропонує "Народний фронт", виключно відповідно до чинної Конституції, а не так, як це робив Янукович. Створити сильне Антикорупційне бюро. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні друзі! Дивіться. Я би зі всім погодився. От дивіться, я би зі всім погодився якби це було питання голосування законопроекту в цілому. От я б погодився зі всім, що було сказано. Але це перше читання, є процедура розгляду і вона є публічною.</p>
<p>Будь ласка, Єгор Соболєв.</p>
<p>&nbsp;</p>
<p>13:40:30</p>
<p>СОБОЛЄВ Є.В.</p>
<p>Колеги! Є пропозиція проголосувати цей закон одночасно домовившись, що парламент отримає право погоджувати призначення керівника бюро. Я щойно проконсультувався…</p>
<p><i>(Шум в залі)</i></p>
<p>Послухайте! Послухайте до кінця!</p>
<p>Друзі, послухайте до кінця. Я щойно проконсультувався з розробниками&nbsp; з громадськості, у них дуже важлива думка. Якщо ми надаємо&nbsp;&nbsp; парламенту право звільняти керівника бюро самостійно,&nbsp; ми збалансуємо&nbsp; політику, але одночасно ми зробимо керівника Національного&nbsp; антикорупційного бюро повністю залежним від парламенту.&nbsp; Давайте&nbsp; подивимося на наш парламент. У нас&nbsp;&nbsp; вже є&nbsp; 100 голосів, готових за відставку нормального&nbsp; керівника Національного&nbsp; антикорупційного бюро. Їм залишилося&nbsp; знайти ще&nbsp; 126 голосів і вони знімуть будь-яку нормальну людину, яка почне боротися з корупцією. Законотворці спеціально виписували дуже важку процедуру&nbsp; зняття.</p>
<p>&nbsp;</p>
<p>ГОЛОВУЮЧИЙ. Друзі, давайте передбачимо, що зняття – 300 голосів. От вам буде баланс. Єгор Соболєв, будь ласка.</p>
<p>&nbsp;</p>
<p>13:41:50</p>
<p>СОБОЛЄВ Є.В. Колеги,&nbsp; дивіться, в чому має бути логіка. Ми пропонували, щоб політичні інститути&nbsp; взагалі були усунуті від процедури призначення, щоб незалежна комісія вибирала одну людину і Президент або парламент&nbsp; її&nbsp; затверджували. Його багато аргументів за це, є серйозні&nbsp; аргументи проти цього. Якщо ми&nbsp; погоджуємося,&nbsp; що незалежна комісія має представити двох або трьох кандидатів на&nbsp; затвердження Президенту, тоді&nbsp; можна погодитися на те, що Верховна Рада&nbsp; має дати згоду на затвердження того кандидата, якого вибере Президент.&nbsp; І далі ця людина буде багато років працювати під захистом нашого закону. Давайте це зробимо, закличемо колег з&nbsp; "Народного фронту"&nbsp; приєднатися до нашого спільного рішення і проведемо його.</p>
<p>&nbsp;</p>
<p>Засідання веде ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Дякую. Власне, автор&nbsp; закону дав пропозицію, яка може об'єднати зал, яку ми можемо проголосувати.</p>
<p>Але я прошу до слова Степана Кубіва. Прошу дати йому слово.&nbsp; З трибуни&nbsp; чи з місця? З трибуни.</p>
<p>&nbsp;</p>
<p>13:43:07</p>
<p>КУБІВ С.І.</p>
<p>Шановні колеги депутати, сьогоднішній закон, який був внесений до зали, він довго опрацьовувався не тільки депутатами, експертами, були дані&nbsp; заключення і юридичних правових і міжнародних&nbsp; інституцій. Я хочу нагадати те, що коли люди вийшли на Майдан, вони не вийшли за нас політиків, вони вийшли за себе, за дітей і за своє майбутнє.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Друге питання важливе, яке є по суті. Не треба вносити зараз зміни в закон з голосу. Ми пропрацювали і прийшли до консенсусу, що цей закон повинен бути проголосований в першому читанні, потім збираються всі поправки і ми маємо достатньо терміну для того, щоб внести і знайти баланс. На сьогоднішній день це є тест кожного народного депутата на те чи ми, насправді, боремось з корупцією чи не боремось з корупцією. Це є тест на те, щоб виконати ті обіцянки, з якими ми йшли на вибори. Я прошу Голову Верховної Ради, прошу свої колег, які стояли пліч-о-пліч на Майдані об'єднатися, проголосувати в першому…</p>
<p>&nbsp;</p>
<p align=center>Засідання веде ГРОЙСМАН В.Б.</p>
<p>&nbsp;</p>
<p>&nbsp;&nbsp;&nbsp;&nbsp;&nbsp;&nbsp;&nbsp; ГОЛОВУЮЧИЙ. Дякую. От дивіться, є пропозиція наступна, послухайте, ще одну внесу, потім я дам репліку. Послухайте! Давайте приймемо зараз в першому читанні за умови, дослухайте, за умови доопрацювання підготовки до другого читання з метою врегулювання, з метою врегулювання питання балансу призначення та звільнен6ня керівника Антикорупційного бюро. От, я вважаю, що це було би абсолютно об'єктивно і ви би могли би це питання доопрацювати. Я не бачу в цьому питанні жодних проблем. Давайте ще Сергій Пашинський і потім репліка - Сергій Лещенко.</p>
<p>&nbsp;</p>
<p>13:45:01</p>
<p>ПАШИНСЬКИЙ С.В.</p>
<p>Я звертаюся до Голови, до всього залу. Ми підтримуємо пропозиції голови комітету, готові за них голосувати. Ми, парламентсько-президентська республіка, парламент по Конституції має контрольні функції. І зібрати, вибачте мене, якщо ми один одному недовіряємо, як коаліція, то навіщо ми взагалі зібрались, давайте складемо повноваження, хай прийде новий парламент. Я прошу Голову Верховної Ради поставити цей закон в редакції з доповненнями, які вніс голова комітету і фракція "Народного фронту" буде голосувати.</p>
<p>До другого читання ми зауважимо ті пропозиції і ті зауваження, які були у народного депутата з "Батьківщини", всі інші зберемо і приймемо нормальний, прозорий закон. Дякую.</p>
<p>&nbsp;</p>
<p>ГОЛОВУЮЧИЙ. Борислав Береза. Будь ласка, я даю.</p>
<p>&nbsp;</p>
<p>13:45:59</p>
<p>БЕРЕЗА Б.Ю.</p>
<p>Шановне панство, доброго дня! Я бачу, що ця зала дуже часто бачила, як щось, коли голосується з голосу, це потім зникає, це було з бюджетом. Ми всі пам'ятаємо, що одні були поправки внесені, інші забулись, ще щось. Я бачу зараз шантаж однієї фракції всього парламенту. Не треба так робити. Коли ви хотіли, щоби вам було віддано під РНБО було віддано вплив на Антикорупційне бюро, ви цього добились, ви намагались, ви отримали. Але не робіть зараз шоу. Ви бачите, суспільство чекає боротьби з корупцією, зараз всі будуть визначатися чи дійсно ви обіцяєте, чи ви дійсно робите. Обіцянки – не цяцянки, будь ласка, проголосуйте. Суспільство вас підтримає та зможе сказати вам, що ви дійсно робите те, що обіцяєте. В іншому, в іншому ви побачите, що те, що вам потрібно, виключно вашій фракції, те ви і отримуєте, а те, що потрібно суспільству, ви ігноруєте. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, на вимогу двох фракцій, я, оскільки ми голосували, я оголошую десятихвилинну перерву. <i>(Шум у залі)</i> Що, ні? Що, ні? <i>(Шум у залі)</i></p>
<p>Шановні колеги, керівників фракцій коаліції, я прошу, я прошу… Керівників фракцій коаліції я прошу зараз на 10 хвилин зайти до мене на нараду з приводу подальшого голосування цього питання. Дякую.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Вельмишановні народні депутати! Нарада&nbsp; керівників фракцій коаліції&nbsp; завершена. Я прошу народних депутатів зайняти свої місця.&nbsp; На 15 хвилин&nbsp; маю право продовжити засідання, тому прошу всіх зайняти свої місця у залі парламенту. Підготуватись керівників фракцій, я дам по хвилині, щоб вони поінформували про узгоджене рішення.&nbsp; І будемо&nbsp;&nbsp; переходити&nbsp; до голосування даного питання порядку денного.</p>
<p>Прошу народних депутатів заходити до зали парламенту для розгляду узгоджених пропозицій.</p>
<p>Шановні народні депутати! Прошу займати свої місця,&nbsp; на 15 хвилин ракове засідання продовжено, ми продовжуємо розгляд питання&nbsp; щодо боротьби з корупцією. І зараз я дам по хвилині від фракцій, і розпочнемо напевно з Юрія Луценко. Хвилина, Юрій Луценко. Потім від "Народного фронту" хто буде виступати? Вікторія Сюмар. Потім Олег Ляшко. Від&nbsp; "Батьківщини" хто? Сергій Власенко, хвилина. І потім Олег Березюк. І від Опозиційного блоку хвилина. Все, домовились.</p>
<p>&nbsp;&nbsp;&nbsp;&nbsp;&nbsp;</p>
<p>14:07:27</p>
<p>ЛУЦЕНКО Ю.В.</p>
<p>Шановний пане Головуючий,&nbsp; шановні колеги!&nbsp; Я думаю, що цей законопроект є одним із найважливіших на цій&nbsp; сесії і саме тому, виникає бажання зробити його кращим. Я хочу зняти будь-які спекуляції про те, що хтось тут&nbsp; хоче підірвати закон, а хтось є&nbsp; праведником боротьби з корупцією. Насправді коаліція українського парламенту виконує взяті на себе перед суспільством зобов'язання створити антикорупційне бюро. На жаль, забувши про те, що краще - ворог доброго.</p>
<p>В першому читанні ми проголосуємо за добру основу для того, щоб потім працювати далі. Зараз ми домовилися і пропонується колегам депутатам підтримати голосування даного документу в першому читанні з тим, щоб комітет та всі зацікавлені депутати змогли покращити баланс противаг між гілками влади і підготувати його до узгодженого другого читання. Я закликаю…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>ЛУЦЕНКО Ю.В. Я закликаю всіх народних депутатів, коаліції і парламентської меншості всім разом нарешті створити орган, який змінить нашу країну. Сьогодні початок цього руху, початок, і ми можемо голосувати за добру основу для цього рішення. Дякую.</p>
<p>&nbsp;</p>
<p>ГОЛОВУЮЧИЙ. Дякую. Вікторія Сюмар, будь ласка, хвилина, потім Олег Ляшко прошу підготуватися.</p>
<p>&nbsp;</p>
<p>14:09:06</p>
<p>СЮМАР В.П.</p>
<p>Колеги, я всім дуже дякую, нашим партнерам по коаліції, що вони почули наші логічні зауваження щодо необхідності збереження системи "баланс влади", які будуть доопрацюванні в законопроекті про антикорупційне бюро до другого читання. Ми це чітко проговорили і ми розуміємо, що ми ці баланси можемо знайти і це буде лише на користь для і системи влади в Україні, і для самого антикорупційного бюро.</p>
<p>Я також дякую за вашу конструктивну позицію, яка доводить нам одне, коаліція сьогодні єдина у захисті наших спільних інтересів. "Народний фронт" за таких умов абсолютно одноголосно підтримує створення антикорупційного бюро і цей закон. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Олег Ляшко, прошу. Потім опозиційний блок, потім "Батьківщина" і завершить Олег Березюк.</p>
<p>&nbsp;</p>
<p>14:10:07</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні колеги народні депутати, я звертаюсь в першу чергу до колег з коаліції. Все суспільство, вся українська громада, всі люди, хто нас делегував сюди, вони від нас чекають дій: рішучих, радикальних, справедливих. Вони чекають реальних змін в країні. Боротьба з корупцією – це реальний результат, який ми можемо показати.&nbsp; Бо корупція не менший ворог ніж зовнішня путінська агресія. Тому я закликаю коаліцію до єдності, я закликаю коаліцію проголосувати законопроекти, які дадуть можливість реально проводити боротьбу з корупцією в Україні. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка,&nbsp; "Опозиційний блок", хвилина.</p>
<p>&nbsp;</p>
<p>14:10:55</p>
<p>ВОРОПАЄВ Ю.М.</p>
<p>Уважаемые коллеги! Первое, я хочу вас немножко огорчить, этот закон не имеет обратной силы и не может иметь обратной силы, поэтому он не касается ни Партии регионов, ни "Оппозиционного блока" они не имеют никакого представительства даже на чиновничьих должностных лицах, как вы понимаете. В этой связи у меня большой к вам призыв, большая просьба отключите эмоции, включите разум. Вы сейчас уперлись в одну статью – это кто будет назначать и снимать этого главу Антикоррупционного бюро. Но в самом законе 70 листов, там полномочия не ограничены у этих людей, а власть, не ограниченная ничем, она порождает безвластие порождает. Давайте&nbsp; разумно к этому закону отнесёмся, давайте его дорабатывать таким образом, чтобы эти люди, которые там будут заниматься могли выполнять свои функции, но в тоже время все делали по закону, а не вопреки законам.&nbsp;&nbsp; Спасибо.</p>
<p>&nbsp;</p>
<p>ГОЛОВУЮЧИЙ. Сергій Власенко, будь ласка і Олег Березюк і переходимо до голосування. Прошу запросити народних депутатів до сесійної зали, будь ласка,&nbsp; запросіть.</p>
<p>&nbsp;</p>
<p>14:12:04</p>
<p>ВЛАСЕНКО С.В.</p>
<p>Сергій Власенко, фракція "Батьківщина". Фракція "Батьківщина" підтримує в першому читанні цей законопроект. Такі палки дискусії в залі свідчать про важливість питання боротьби з корупцією і ми щиро раді від того, що позиція коаліції є єдиною. І я переконаний в тому, що коаліція майже всім складом проголосує за цей законопроект в першому читанні, але, звичайно, це не означає, що цей законопроект не треба доопрацьовувати особливо в тій частині, де є певні питання щодо прав людини, щодо можливості проводити певні дії без дозволу суду, щодо запровадження нових статей до Кримінального кодексу України,&nbsp; на жаль, під дію яких потрапляють не лише чиновники 1-ї, 2-ї категорії, якими має займатися Антикорупційне бюро, але й практично кожен громадянин України. Тому ми будемо дуже виважені в формулюваннях. І я&nbsp; переконаний, що цей законопроект доопрацьований буде підтриманий&nbsp; і в другому читанні. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Олег Березюк. І прошу всіх займати місця для голосування, шановні колеги.</p>
<p>&nbsp;</p>
<p>ГОЛОС ІЗ ЗАЛУ. Почекайте.</p>
<p>&nbsp;</p>
<p>ГОЛОВУЮЧИЙ. Я почекаю, почекаю.</p>
<p>&nbsp;</p>
<p>14:13:15</p>
<p>БЕРЕЗЮК О.Р.</p>
<p>Ситуація, яка&nbsp; зараз є в парламенті – це відображення важкої реальності, шановні громадяни України, це не буде легко ніколи, сьогодні ще легко. Тому це, що сталося сьогодні є ознакою важкості, але те, що сталося щойно, що все-таки коаліція. Я сподіваюся, вистояла, прийняла рішення, яке не є компромісним, яке рішенням правильним: приймати за основу і допрацьовувати в другому читанні. Тому ми можемо сьогодні сказати, коаліція є і вона повинна стояти на охороні нашої держави, її зміни. Ми сподіваємося, що ми вистоїмо.</p>
<p>Але в парламенті з'явився один чинник – страх людей. Люди, тримайте&nbsp; нас в страху, це основна задача сьогодні суспільства. Дякую вам. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Дякую, шановні колеги.</p>
<p>Будь ласка, Андрій Парубій і голосуємо.</p>
<p>&nbsp;</p>
<p>14:14:37</p>
<p>ПАРУБІЙ А.В.</p>
<p>Шановні народні депутати, ми буквально півгодини тому мали найгірший приклад роботи коаліції і роботи депутатів Верховної Ради України, найгірший від того, що ми тут в залі почали між собою з'ясовувати відносини. Це те, чого боїться найбільше суспільство, це те, чого найбільше бояться наші партнери, які підтримують Україну в найтяжчій час – час бойових дій. І тому я закликаю усіх народних депутатів прислухатися до думки Ради коаліції. Ми узгодили, що ті питання конфліктні, які стосуються призначення і порядок зняття і призначення керівника Антикорупційного бюро будуть узгоджені питанням спільним між всіма фракціями в парламенті. Ми зараз повинні проголосувати &nbsp;одноголосно, а до другого читання, ми домовилися, і під стенограму я це оголошую, ми будемо вдосконалювати порядок призначення і зняття. Пропоную всім і закликаю всіх проголосувати за даний законопроект.</p>
<p>&nbsp;</p>
<p>ГОЛОВУЮЧИЙ. Шановні народні депутати, я хочу подякувати в першу чергу фракціям коаліції. Щойно відбулася нарада, ви слухали результати обговорення питання. Прийнято рішення, що в першому читанні ми зараз ухвалимо цей законопроект, надзвичайно важливий, бо незалежно від політичних партій ми маємо все зробити для того, щоб врешті-решт корупція, яка роз'їдає життя нашої країни і людей, була просто подолана. І для цього нам потрібно приймати якісні рішення. А між першим і другим читанням з метою підготовки до другого читання треба врахувати і зберегти всі баланси і противаги, щоб не було жодних перегинів в цьому напрямку, і, таким чином, до другого читання буде узгоджений законопроект всіма фракціями і ми зможемо це голосувати.</p>
<p>Тому я зараз ставлю на голосування законопроект номер 1660-д щодо… <i>(Шум у залі)</i></p>
<p>&nbsp;Ставлю на голосування: повернутися до розгляду законопроекту номер 1660-д, до розгляду даного законопроекту, повернутися до розгляду. Прошу голосувати. Щодо повернення.</p>
<p>&nbsp;</p>
<p>14:17:04</p>
<p>За-261</p>
<p>Рішення прийнято.</p>
<p>Тепер з метою якісної підготовки до другого читання комітету врахувати правки, які стосуються балансу і противаг при призначенні і знятті з посади керівника Антикорупційного бюро. І тоді цей узгоджений законопроект буде внесений на розгляд парламенту України.</p>
<p>Ставлю на голосування законопроект (реєстраційний номер 1660-д) в першу читанні. Прошу голосувати. 1660-д в першому читанні. Прошу сконцентруватися і голосувати, шановні колеги! В першому читанні, прошу голосувати за основу в першому читанні.</p>
<p>&nbsp;</p>
<p>14:17:54</p>
<p>За-283</p>
<p>Браво! І слава Україні! І ганьба корупції в Україні! Дякую всім за розуміння. Дякую, шановні друзі.</p>
<p>Оголошую ранкове засідання парламенту закритим. О 16-й годині відкриваємо вечірнє засідання. Дякуємо за вашу увагу і роботу. Дякую за розуміння.</p>
<p>&nbsp;</p>

