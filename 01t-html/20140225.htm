Стенограма пленарного засідання
25 лютого 2014
&nbsp;
<p align=center>ЗАСІДАННЯ СЬОМЕ (продовження)</p>
<p align=center>Сесійний зал Верховної Ради України</p>
<p align=center>25 лютого 2014 року, 10 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p><b>&nbsp;</b></p>
<p>ГОЛОВУЮЧИЙ. Доброго ранку, шановні народні депутати! Прошу сідати, починаємо роботу Верховної Ради.</p>
<p>Прошу підготуватися до реєстрації і включити систему "Рада".</p>
<p>10:04:38</p>
<p>Зареєструвалось 298 народних депутатів. Верховна Рада розпочинає свою роботу.</p>
<p>Шановні народні депутати, за традицією я хочу привітати з днем народження наших народних депутатів. У Борити Ольги Василівни день народження сьогодні. У Кутового Тараса Вікторовича. У Ничипоренка Валентина Миколайовича і Швайки Ігоря Олександровича. <i>(Оплески) </i></p>
<p>&nbsp;Шановні народні депутати, давайте порадимось. Хоч у нас і безперервна робота, але сьогодні вівторок і традиційно виступають керівники фракцій і депутатських груп. Є необхідність сьогодні провести такі виступи? Є необхідність. Тоді я прошу записатись на виступи.</p>
<p>Шановні колеги, перед тим, як керівники фракцій і депутатських груп почнуть виступати, я би просив звернути у виступах увагу на пріоритет діяльності нашої Верховної Ради, а саме, формування більшості і коаліційного уряду народної довіри. Це той пріоритет, який ми зобов'язані виконати на цьому тижні. Без цього нормалізація роботи виконавчої влади неможлива, колеги.</p>
<p>Окрім того, я би просив у ваших виступах також внести пропозиції щодо зміни порядку денного засідання Верховної Ради, зокрема вчора були пропозиції, я би хотів відчути готовність і регіонів, і вашу політичну волю щодо все ж таки включення додатково до сьогоднішнього порядку денного проведення позачергових виборів як в місті Києві, так в інших містах, селах, селищах України. Також прошу акцентувати на цьому увагу, щоб ми тоді включили це до порядку денного.</p>
<p>Слово надається від фракції Всеукраїнського об'єднання "Свобода" Тягнибоку Олегу Ярославовичу.</p>
<p>&nbsp;</p>
<p>10:07:27</p>
<p>ТЯГНИБОК О.Я.</p>
<p>Доброго ранку! Олег Тягнибок, фракція Всеукраїнського об'єднання "Свобода". Шановне товариство, сьогодні як ніколи на найвищому законодавчому органі нашої держави лежить величезна відповідальність за подальшу роботу не тільки нашого органу, але і подальшу роботу, і діяльність, існування української держави.</p>
<p>В першу чергу ми маємо дуже негативні сигнали стосовно того, що Російська Федерація певним чином зацікавлена, будучи, в розвалі територіальної цілісності України, зараз починає застосовувати кроки з цього приводу. Саме через те ми вважаємо, що було би дуже доцільно сьогодні заслухати відповідних силовиків, виконуючого обов'язки міністра оборони з питань передислокації частини російських військ на територію України.</p>
<p>Чуток ходить багато стосовно того, що через Чорне море сюди підтягується ціла низка військових кораблів з представниками морської піхоти Російської Федерації, інші дані про перекидання гвинтокрилів, іншої військової техніки, можливе перекидання, на територію України. Нам би хотілося володіти цією інформацією. Тому вважаємо за доцільне вислухати тут в стінах Верховної Ради представника Міністерства оборони.</p>
<p>Друге. Що стосується виборів. В першу чергу ми повинні все-таки проголосувати тут Постанову про проведення виборів у місті Києві, а також в тих містах, де вже тривалий час немає міських голів. Зокрема, це Херсон, Миколаїв, Одеса, Чернівці і Черкаси.</p>
<p>Є зареєстрований проект Постанови (4198) про призначення чергових виборів депутатів Київської міської ради і Київського міського голови на 25 травня 2014 року. І вважаємо доцільно це питання піднімати і доцільно це питання сьогодні вирішувати.</p>
<p>Окрім того, "Свобода" пропонує обговорити і проголосувати за проект Постанови (4200) про тимчасове призупинення трансляції та ретрансляції деяких телерадіопрограм. Справа в тому, що сьогодні дуже інтенсивно проти України з боку Москви ведеться інформаційна війна – брехлива, неправдива, перекручена інформація про ті події, які відбуваються в українській державі. Саме через те, ми вважаємо, що доцільно було би проголосувати вищезазначений проект постанови.</p>
<p>Крім того, сьогодні обов'язково ми би мали ратифікувати Римський статут, положення Римського статуту. Ми вже готуємо всі документи для того, щоби подати до Гаазького трибуналу стосовно тих високопосадовців, керівників, колишніх керівників української держави, які причетні до масових вбивств українців. Це питання потрібно вирішувати виключно в судовому питанні на міжнародному рівні. Але без ратифікації Римського статуту ми цього зробити не зможемо.</p>
<p>Наступне. Сьогодні народ вимагає, і є найбільш на часі, ухвалити відповідний Закон про люстрацію. Подібна постанова вже є зареєстрована в парламенті. І вважаємо, що сьогодні ми цілком здатні і можемо проголосувати за цю постанову.</p>
<p>Крім того, нам треба усвідомлювати, що економічна, соціальна ситуація в Україні є просто катастрофічною.</p>
<p>Саме через то "Свобода" пропонує проголосувати цілу низку надважливих економічних законів, які допоможуть врятувати Україну від неминучого дефолту. В першу чергу,&nbsp; це № 1248 –&nbsp; проект Закону про повернення капіталів, що перебувають та зареєстровані в Республіці Кіпр, офшорних зонах та інших юрисдикціях, звільнених від подвійного оподаткування, або тих, що мають пільговий режим оподаткування. Це дозволить з безпосереднім посередництвом і підтримкою міжнародних структур тих країн, де зараз ці кошти знаходяться, повернути награбоване в українців майно і кошти сюди в Україну і поповнити державну скарбницю.</p>
<p>Крім того, нам вкрай необхідно розглянути питання щодо скасування пенсійної і медичної реформи, чого вимагають люди. 1247, є законопроект, який подано депутатами від "Свободи", про заходи щодо ліквідації дефіциту бюджету Пенсійного фонду України.</p>
<p>Також фракція "Свобода" готова підтримати законопроект 4063, поданий депутатами від "Батьківщини",&nbsp; – про&nbsp;&nbsp; внесення змін до деяких законів України щодо скасування деяких норм пенсійної реформи стосовно страхового стажу, пенсійного віку та перерахунку пенсій.</p>
<p>Крім того, ми пропонуємо в царині економічних наших ініціатив проголосувати за проект Постанови 4188 про введення мораторію на відчуження майна, яке перебуває у державній та комунальній власності.</p>
<p>Шановне товариство, сьогодні від нас суспільство чекає швидких, рішучих і ефективних дій. Не даймо розвалити українську державу, збережемо українську державу! І зараз дуже важливо, щоб парламент звернувся до усіх українців, щоби припинити негайно мародерство, яке сьогодні процвітає на вулицях Києва і по всій Україні. Негайно це треба зробити. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.&nbsp;Від&nbsp; фракції Партії регіонів Нестор Шуфрич, народний депутат, будь ласка.&nbsp;</p>
<p>&nbsp;</p>
<p>10:13:44</p>
<p>ШУФРИЧ Н.І.</p>
<p>Дякую. Шановний головуючий, шановні колеги народні депутати!</p>
<p>Сьогодні вівторок, і ще тиждень тому,&nbsp; приблизно в цей час, ми мали шанс&nbsp; уникнути тих подій, які мали місце&nbsp; 18-го, 19-го і 20-го.&nbsp;</p>
<p>Ми сьогодні на фракції згадували дуже непросту дискусію, яка мала місце рівно тиждень тому, де ми наполягали на введенні&nbsp; конституційної реформи. Були&nbsp; представники Януковича. Довели позицію Президента, що він готовий, але треба ще попрацювати. На жаль, "попрацювали".</p>
<p>Безумовно, ми всі маємо пам'ятати про те, що сталося. Відповідальність за те, що відбулося за останні дні, за останні місця, ми визнаємо, але&nbsp; це відповідальність не&nbsp; тільки влади, а і всіх, хто став суб'єктом і учасником цього протистояння.&nbsp;</p>
<p>Ми сьогодні&nbsp; вболіваємо за тих і глибоко співчуваємо, хто загинув, і маємо з цього зробити висновки: узурпації влади в Україні має бути неможливо!&nbsp; Ми маємо сьогодні відновити&nbsp; і встановити громадянський порядок, безпеку, незалежно&nbsp; від того, хто які політичні погляди розглядає. Я вибачаюсь, але це вже&nbsp; ваша відповідальність.</p>
<p>Ми зараз живемо за умов нової Конституції 2004 року. А це Конституція, яка розроблялася Петром Миколайовичем Симоненком, Олександром Олександровичем Морозом, Віктором Володимировичем Медведчуком, і ще біля 300 народних депутатів України були залучені&nbsp; до цієї роботи.</p>
<p>Що ж ми робимо? Ми підпалюємо їм дома. Підпалюють їм офіси. Руйнують, грабують. Скажіть мені, невже це новий порядок?</p>
<p>При цьому я хочу&nbsp; відмітити відповідне реагування нових органів самоорганізації і повернення нових старих&nbsp; правоохоронців. Ми, безумовно, за те, щоб порядок в країні було встановлено як можна швидше. А зараз наступає відповідальність за те, що буде. І тут Партія регіонів не буде стояти осторонь. Ми не будемо діяти за принципом, яким, на жаль, діяла опозиція до нас. Ми будемо діяти за принципом, що рішення, які будуть служити підняттю добробуту і встановленню правопорядку, будуть нами підтримані. Принцип "а баба яга проти" це не наш принцип.</p>
<p>Але що ми зараз бачимо? З одного боку, лунають заклики до люстрації, з іншого боку, ми бачимо, що добре знайомі нам кадри поступово переходять до нової більшості. Ми зробимо усе, в тому числі і своїми голосами, будемо підтримувати ті рішення, які, підкреслюю, будуть служити на користь суспільства. І ми не дозволимо, і допоможемо, щоб різні там "хомути" не були на шиї влади або, наприклад, податкової, або, наприклад, митниці. Сьогодні ми дивимось за тим, що продовжується захоплення адміністрацій на місцях. Це неприпустимо. Ви будете мати можливість після обрання голови уряду звільнити голів адміністрацій і спокійно встановлювати своїх голів, почекати ці один, два чи три дні. Що зараз відбувається? На Майдані в одному місці встановлюється одна влада, а на площади в другом городе другая власть. Сьогодні ми маємо це зупинити.</p>
<p>Я уважно слухав щодо виступу про заборону ретрансляції. Давайте починати не з цього. Обурені, що приїхали колеги із Держдуми? Уявіть, зараз наші відчуття, коли були тут депутати з Європарламенту. Сьогодні ми обурені тим, що дають паспорти. Але це ж робиться і на Західній Україні, від Львова до Молдови.</p>
<p>Ми сьогодні маємо бути відповідальними, і якщо ми говоримо про принципи, про порядок і про закони, то вони мають діяти для всіх.</p>
<p>Безумовно, сьогодні ми не допустимо ніякого втручання, і я хочу нагадати вам події навколо острова Тузла. Тоді незалежно від того, що&nbsp; ми були напередодні президентських виборів, ми об'єдналися –&nbsp; більше ніж 400 народних депутатів України. Але сьогодні ми не маємо допустити таких дій, щоб після лютневої революції, прийшла жовтнева революція. Ми маємо зробити все&nbsp; заради того, щоб в Україні поважалися права людей, поважалися рівні права незалежно від того, кто на каком языке говорит, і хто на якій мові думає.</p>
<p>Україна у нас різна. Але Україна у нас одна! І на цьому ми маємо стояти, і від цього ми маємо і виходити! Дякую.</p>
<p>&nbsp;</p>
<p>ГОЛОВУЮЧИЙ.&nbsp; Від Комуністичної фракції слово надається Адаму Івановичу Мартинюку.&nbsp;</p>
<p>&nbsp;</p>
<p>10:20:04</p>
<p>МАРТИНЮК А.І.</p>
<p>Шановні виборці, шановні громадяни України! Я думаю кожен, хто уважно спостерігає за тими подіями, що відбуваються у нашій державі, передусім думає про державу, думає про себе, думає про свої сім'ї. І найголовніше, над чим повинні працювати легітимні органи влади і, в першу чергу, парламент – це все зробити для забезпечення цілісності держави. Я з усією відповідальністю хочу заявити: комуністи, наша партія, наша фракція за цілісність, соборність України. Це перше.</p>
<p>Сьогодні згадували про те, що нещодавно були і наші європейські колеги з Європарламенту, вони також мені ставили це питання. Я їм відповів однозначно: комуністи не для того до купи збирали українські землі, щоб сьогодні їх роздавати і віддавати, і ділити Україну.</p>
<p>Друге. Давайте задумаємося всі: для чого стояв Майдан? Для супротиву проти свавілля. Майдан стояв для того, щоб встановилася законність у державі. Так давайте продовжувати ці традиції. Давайте ми з вами не будемо ставати або дозволяти тим, хто ходить під тими чи&nbsp; іншими політичними силами, під підзаконня. Давайте згадаємо: сьогодні&nbsp; офіційно розпочалася надзвичайна незвичайна і вперше в історії української держави позачергова виборча кампанія. Усі в один голос говорять, що вона буде найвільнішою і найдемократичнішою.</p>
<p>А скажіть, будь ласка, чи&nbsp; може&nbsp; вона бути вільною і демократичною, коли в країні палять, коли в країні трощать, коли в країні знищують? Як проводити вільно і демократично в умовах шантажу і в&nbsp; умовах того, коли сьогодні&nbsp;&nbsp; виводять комуністів на площі і ставлять їх на коліна. Це&nbsp; буде демократія? Думаю, ніякої демократії не буде. Бо кожна з політичних сил має право сповідувати свої ідеї, якщо вони не суперечать Закону про політичні партії, якщо вони не суперечать діючій Конституції.</p>
<p>І тому дуже й дуже просив би перестати захоплювати приміщення. До цього часу ми не можемо звільнити приміщення центрального комітету&nbsp; партії, до цього часу продовжуються погроми в областях, до цього часу йде переслідування&nbsp; інакомислячих.</p>
<p>Ми з&nbsp; вами повинні ввести в русло законотворчу діяльність. Я вчора на Погоджувальні раді говорив і зараз ще раз повторюю, ми виступаємо палкими прихильниками якшвидшого врегулювання конфлікту в державі, тобто створення&nbsp; дієздатних органів влади. Ми умовляємо тих, хто&nbsp; сьогодні при владі, швидше формуйте коаліцію, швидше формуйте уряд і беріть відповідальність, і наводьте в країні якийсь лад.&nbsp;</p>
<p>Ми однозначно заявляємо про те,&nbsp; що будь-які дії, спрямовані на поліпшення життя народу, одержать підтримку нашої фракції. Водночас ще раз повторюю, що не беремо, не можемо і не будемо брати участі у формуванні коаліції і уряду, і, звичайно, за кадрові питання голосувати не будемо, і з цього ви&nbsp; повинні виходити.</p>
<p>У нас, шановні виборці, я звертаюсь і хочу, щоб ви запам'ятали ці слова, а потім до них повернулися: сьогодні-завтра, можливо, ще післязавтра є єдиний унікальний шанс, коли ми зможемо вирішити те, що в вас болить і пече. Саме в ці дні, і не пізніше, якщо ми не вирішимо, то пізніше не вирішимо, ми можемо з вами прийняти законодавчі акти, які відміняють так звану пенсійну реформу. Саме в ці дні, не пізніше, ми могли б і повинні, зобов'язані з вами прийняти рішення щодо так званої медичної реформи, яка стоїть не на охороні здоров'я людини, а яка призводить до того, що це більше смертності, ніж того, щоб забезпечувалося життя.</p>
<p>Учора на Погоджувальній раді представники інших сил говорили, і автори законопроектів,&nbsp; проте ми наполегливо просимо, щоб подолати в ці дня вето Президента на Закон про спадщину. А кожен із вас, особливо, мажоритарники, та й кожен з депутатів, який зустрічається з людьми, розуміє, яке це величезне путо. Я думаю, що в цій сесійній залі знайдеться необхідні 300 голосів для того, щоб прийняти це рішення.</p>
<p>Я не втомлюють повторювати, щоб ми в ці дні, до формування Уряду, припинили і наклали мораторій на політичні, політизовані питання, на ті питання, які ведуть до роз'єднання держави, на ті питання, які нас не згуртовують, а на ті питання, які призводять до вибуху і призводять до незадоволення в суспільстві.</p>
<p>І на завершення, шановні виборці, шановні колеги, я хотів би звернутися до аналогій, і всі разом давайте подумаємо над цим, що я зараз скажу. 9 років тому Майдан також стояв, і 9 років тому також був "кумир". Два дні тому йому було 60 років. Хтось згадав? Тому не повторіть помилок!</p>
<p>Слухайте народ і дійте в ім'я народу! Дякую.</p>
<p>&nbsp;</p>
<p>ГОЛОВУЮЧИЙ. Від фракції "УДАР" народний депутат Карпунцов, будь ласка.</p>
<p>&nbsp;</p>
<p>ТЯГНИБОК О.Я. Перед тим, як скаже представник фракції "УДАР", для українського народу інформація: зірки на Верховній Раді вже нема.</p>
<p>&nbsp;</p>
<p>10:26:26</p>
<p>КАРПУНЦОВ В.В.</p>
<p>Шановні громадяни, шановні колеги! Фракція "УДАР Віталій Кличка" хоче звернути вашу увагу на дещо.</p>
<p>Не за те гинули люди на Майдані, щоб одних при владі змінити на інших і не змінити принципи роботи в країни. Ми не будемо приймати участь у голосуваннях за документи, які завчасно не розміщені на сайті Верховної Ради України, з якими завчасно не змогли ознайомитися громадяни України, ті проекти, по яких немає висновків науково-експертного управління, юридичного управління, ті документи, які завчасно не надані громадськості, не надані народним депутатам України. Ми не будемо діяти по цьому зараз принципу, тому що час доцільності вже пройшов. Ми повинні звернути увагу на інші речі.</p>
<p>Ще хочу привернути вашу увагу до наступного. Місцеве самоврядування: влада на місцях повинна бути в руках громади. Тому ми повинні якомога швидше призначити вибори в органи місцевого самоврядування в тих містах, селищах, селах, в яких до сьогоднішнього дня вибори не призначені. Ці вибори повинні бути призначені також на 25 травня.</p>
<p>Питання наступне: питання особистого голосування. Ми сьогодні будемо голосувати знаменне рішення по виконанню рішення Європейського суду з прав людини з по судді Волкову. Тяжка була робота. Виключно персональне голосування. Колеги, я ще раз звертаю вашу увагу, щоб не трапилося так, як було з "харківськими угодами", які зараз надають можливість сіяти сепаратизм в Криму. Ми не будемо вести жодних кулуарних переговорів про формування коаліції. Громада повинна знати все!</p>
<p>Також принагідно хочу звернути вашу увагу, що такі особи, як Пантелеймонов на "Першому УТ" каналі повинен не ганьбити журналістику, а подати у відставку, тому що цей канал спотворює дійсність і сіє у громаді зневіру, а цього не потрібно робити. Потрібно гуртувати всіх, вся Україна єдина.</p>
<p>Звертаю вашу увагу. Робота правоохоронних органів, судів і прокуратури, я особисто приймав участь у процедурі звільнення адвоката Смалія із Лук'янівського СІЗО. Да, це було довго. Да, сидів я в СІЗО з першої години до сьомої вечора, але ми витримали всю юридичну процедуру. Ми, було подання прокурора, була відео-конференція, яка довго не могла налагодитись декілька часів, знайшли кримінальну справу, прокурор вніс подання, відбувся процес. Законним способом Смолій вийшов на волю. Я прошу звернути увагу на це. Адміністрація колонії, адміністрація установи не чинила жодних перешкод. У всіх тонких питаннях ми повинні приймати юридично грамотні рішення. Ми не можемо звільняти Лутковську процедурою втрати&nbsp; чинності цього акту. Ця особа повинна понести відповідальність, вона повинна бути звільнена за порушення присяги (стаття 9 закону).</p>
<p>Шановна громадо, шановні колеги, я ще раз хочу вам&nbsp; нагадати, що люди гинули не за те, щоб одних змінити іншими. Люди гинули за правду, за совість. Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Від фракції "Батьківщина" хто у нас виступає? Арсеній Петрович Яценюк, будь ласка.</p>
<p>&nbsp;</p>
<p>10:30:44</p>
<p>ЯЦЕНЮК А.П.</p>
<p>Шановні народні депутати, шановний народ України! Країна знаходиться в неймовірно складних політичних і економічних умовах. І вся країна має рубці на серці після того, коли невинних і беззбройних людей снайпера за вказівкою влади розстрілювали на Майдані. Країні треба заліковувати рани і допомагати кожній людині, яка має в своєму серці глибокий сум і глибокий жаль з приводу тих жахливих подій, які відбулися в українській історії, які торкнулися мільйонів українських сімей, допомагали залікувати ці рани.</p>
<p>В країні необхідно негайно навести порядок і законність. Влада, яка була, знищила основи правосуддя, побудувала навіть не мафіозну, а бандитську систему, систему, яка базувалася на корупції і вбивцях. І ще раз підкреслюю, вбивцях.</p>
<p>Вчора були оприлюднені плани того, яким чином Віктор Янукович, міністр колишній Захарченко і їхнє найближче оточення планували операцію з зачистки Майдану. Це повинні були бути не сотні, а тисячі жертв. І якщо б не та "Небесна сотня", яка фактично врятувала життя тисячам людей, то ці потвори і ці нелюди, які б планували операцію і які давали вказівку стріляти по людям, навіть повиставляли на всіх вулицях міста Києва так звані фільтраційні загони. Такі були при фашистах, які мали добивати і дострілювати людей.</p>
<p>Тепер зрозуміло, хто спалив Будинок профспілок. Очікували, що там буде дуже багато людей, в тому числі і опозиційних депутатів, всі згорять, щоб не встановити осіб і рахувати таких, які числяться пропавшими без вісті. За це є тільки один шлях – Міжнародний трибунал&nbsp; і Гаага. <i>(Оплески) </i></p>
<p>Зараз нам треба заспокоїти людей. Фактично починати відбудовувати країну. Відбудовувати країну, знищену економічно, політично, і найгірше – намагалися знищити морально. Але не вдалося. Ті мільйони людей, які повстали і вибороли свою свободу, є єдиною гарантією збереження нашої країни як єдиної цілісної, тієї країни, яка все рівно буде членом&nbsp; Європейського Союзу.</p>
<p>Вчора і позавчора я отримав інформацію про те, що відбувається в українській економіці. Державна казна пуста. Не проплачені видатки протягом декількох тижнів. Місцевим бюджетам заборгували більше 20 мільярдів гривень. Виплачувати іноземним кредиторам нічого і нічим.</p>
<p>І саме тому нам необхідно негайно і терміново сформувати уряд. Це уряд, який візьме на себе весь негатив, сформований попередньою владою і попереднім Президентом. Але це той уряд, який повинен усвідомити свою відповідальність перед країною, не думати про рейтинги, не думати про політичну активність і політичну діяльність, а думати тільки про одне – як врятувати країну і витягнути її з тієї ями, куди її загнав Віктор Янукович і його оточення.</p>
<p>Такий уряд повинен негайно відновити переговори з Міжнародним валютним фондом. Вчора ми мали перемовини з Кетрін Ештон, це високий представник ЄС із зовнішніх справ. Позавчора я розмовляв з міністром фінансів Сполучених Штатів після зустрічі Великої Двадцятки, з двома міністрами закордонних справ Німеччини і Франції&nbsp; і з канцлером Німеччини Ангелою Меркель. Європа надати готова Україні підтримку. Але підтримку виключно новому уряду – уряду народної довіри.</p>
<p>Я окремо хотів би ще раз звернутися до всіх публічно з принципами формування нового уряду. Ніякої кулуарності у формуванні нового уряду. Це те завдання, яке стоїть перед нами. До складу нового уряду, і вчора ми провели перші консультації з представниками Майдану, повинні увійти представники Майдану. Це такі, як Мусій, який займався медичною службою, це Оля Богомолець, це Квіт, який може займатися питаннями освіти, це Луценко Ігор, це Руслана. Це ті люди… Це Євгеній, який 90 днів&nbsp; провів на Майдані і тримав цей Майдан. Це ті&nbsp; люди, які асоціюються з перемогою і виборювали цю перемогу.</p>
<p>&nbsp;</p>
<p>ГОЛОВУЮЧИЙ. Я прошу дати можливість завершити виступ.</p>
<p>&nbsp;</p>
<p>ЯЦЕГНЮК А.П. Також сьогодні були оприлюднені принципи того, хто може входити в новий уряд, а хто не може входити&nbsp; в новий уряд. Принципи, які передбачають чесність, прозорість. Принципи, які визначають, що ті, хто є олігархами, і ті, хто були у владі після 2010 року, не можуть бути членами Кабінету Міністрів. Цілком і повністю поділяємо ці принципи.</p>
<p>Легітимність нової української влади – це не процедура голосування в парламенті. В парламенті під новий уряд ми зберемо більшість. Легітимність нової української влади – це довіра мільйонів українців, які стояли і боролись на Майдані. Це довіра мільйонів українців, які боролись за свою свободу. Це довіра тих людей, які прагнуть змін. Тільки за таких обставин цей уряд буде легітимний, і цей уряд зможе врятувати країну. Дякую за увагу. Слава Україні!&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Шановні колеги, слово надається керівнику депутатської групи "Економічний розвиток" – Анатолій Кінах.</p>
<p>&nbsp;</p>
<p>10:38:23</p>
<p>КІНАХ А.К.</p>
<p>Шановні народні депутати, шановні співвітчизники!</p>
<p>Наша держава Україна знаходиться в глибокій як суспільно-політичній, так і&nbsp; соціально-економічній кризі. І нам, як ніколи,&nbsp; сьогодні необхідно мати холодну голову і гаряче серце.</p>
<p>Ми впевнені в тому, об'єднання народних депутатів "Економічний розвиток", що найголовнішим&nbsp; завданням сьогодні за рахунок&nbsp; спільних зусиль забезпечити незворотність мирного правового&nbsp; виходу із суспільно-політичної кризи.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Відбулася величезна&nbsp; трагедія, виновні повинні бути покарані.</p>
<p>В той же час необхідно зрозуміти, що&nbsp; Україна&nbsp; відчуває і, в першу чергу українські громадяни, вплив величезних&nbsp; проявів системного соціально-економічного кризису. І ми не повинні&nbsp; допустити, щоб проблематика політичної кризи&nbsp; додалась і до поглиблення соціально-економічного кризису. Проблеми, ризики, безпрецедентно будуть зростати. І&nbsp; однозначно це буде впливати і на всі аспекти національної&nbsp; безпеки&nbsp; України, включаючи територіальну цілісність і державність.</p>
<p>Ми впевнені в тому, що зараз не на часі займатись опозиційними схемами. Сьогодні всі,&nbsp; незалежно від&nbsp; політичного кольору, повинні об'єднати свою волю, інтелект, ресурси з тим, щоби виводити державу Україну з&nbsp; дуже глибоких&nbsp; кризових проблем.</p>
<p>Дозволю собі деякі зрівняльні характеристики. Україна з її величезним&nbsp; науково-технічним, промисловим, потенціальним, природним, людським потенціалом сьогодні по всім основним якісним&nbsp; характеристикам&nbsp; економіки, конкурентоздатності,&nbsp; якості життя громадян поступається як розвиненим країнам, так і більшості&nbsp;&nbsp; країн уже пострадянського простору.&nbsp;&nbsp;&nbsp;&nbsp;&nbsp; На сьогоднішній день&nbsp; по рівню доходів українські громадяни знаходяться на одному із передостанніх місць в Європі. Внутрішній ринок, по суті, відданий імпорту, і 60-70 відсотків товарів споживання сьогодні виробляється по імпортним напрямкам, і ми таким чином фінансуємо робочі місця за кордоном і поповнюємо закордонні бюджети.</p>
<p>Найпринциповіше значення мають проблеми, які стосуються недопущення, щоб Україна перетворювалась у сировинний придаток, в полігон для споживання імпорту, експортера дешевої кваліфікованої робочої сили. Всі ці питання можна об'єднати в одну мету, це всі повинні відчути, як мінімум, підкреслюю, що таке економічний патріотизм. В світі діють жорсткі закони конкуренції. Та держава, яка не сконсолідована, яка не вміє по всьому периметру, незалежно Захід чи Схід, захищати свої національні інтереси, така держава ніколи не буде займати гідне місце в світі і ми не можемо допустити розвитку такого сценарію.</p>
<p>Найпринциповіше значення має відновлення системи державного управління. Ми однозначно підтримуємо необхідність створення в стислі терміни коаліції, як це вимагає Конституція України. Дуже важливо підкреслити, що коаліція повинна вирішувати першочергове завдання, виходячи з пошуку дуже складного балансу. Делегування в Кабінет Міністрів фахівців з досвідом, з високою державною і моральною планкою, і однозначно вирішувати проблему відновлення довіри до влади як такої.</p>
<p>Хочу зауважити, що парламентське об'єднання "Економічний розвиток" не претендує на посадові портфелі в уряді. Але ми будемо об'єднувати наші зусилля по всім тим напрямкам, які відповідають економічним, політичним, національним інтересам нашої держави і готові співпрацювати як з Кабінетом Міністрів, так із урядом на основі пріоритетів інтересів держави, суспільства, економіки.&nbsp;&nbsp;</p>
<p>Найпринциповіше значення, ми впевнені, необхідність чіткого розуміння, що формування сучасних європейських, міжнародних стандартів в Україні мають незворотній характер. І це завдання парламенту, уряду – максимально в стислі терміни сформувати відповідну національну програму адаптації України до асоційованого членства, адаптації України до умов вільної&nbsp; торгівлі, що передбачає і корпоративну безпеку, і рівноправну конкуренцію, і верховенство права, і якість життя громадян.</p>
<p>Шановні народні депутати!&nbsp; Ми закликаємо всіх в цей час розглядати всі проблеми не в контексті поточної особистої чи політичної кон’юнктури, а об'єднати зусилля по тим напрямкам, які формують незворотню європейську, конкурентоздатну демократичну державу Україну…</p>
<p>&nbsp;</p>
<p>ГОЛОВУЮЧИЙ.&nbsp; Від позафракційних, шановні колеги, слово надається народному депутату Міщенку.</p>
<p>&nbsp;</p>
<p>10:44:47</p>
<p>МІЩЕНКО С.Г.</p>
<p>Шановні колеги, шановні громадяни України! Я зараз звертаюсь не до лідерів фракцій, я не звертаюся зараз до керівництва Верховної Ради, я&nbsp; не звертаюсь сьогодні до&nbsp; лідерів груп,&nbsp; я хочу звернутися зараз до кожного із народних депутатів, які сьогодні в сесійній залі. Я прошу вашої підтримки, тому що те, що зараз вимагають громадяни України, що у мене зараз відбувається в громадських приймальнях, у Верховній Раді,&nbsp; телефонні дзвінки, листи, відносно єдиного закону,&nbsp; який вони просять зараз прийняти, щоб зрозуміти, чи за це вони вмирали, чи за це вони стояли на Майдані, чи, дійсно, покращення це буде, як не ті обіцяли, що покращення вже сьогодні. Так зробіть це покращення сьогодні за тих, хто тільки обіцяв, а не робив.</p>
<p>Про що я веду мову? Я 5 років минулого скликання, півтора роки цього скликання борюсь за один єдиний закон – це Закон про спадщину. Триста голосів у минулому скликання, вкінці минулого скликання, дав парламент як один. Зараз Адам Іванович сказав, що ми тут вільно знайдемо 300 голосів.</p>
<p>Про що я веду? Веду про те, що нарешті зробити&nbsp; треба так, щоб син чи дочка не платила за батьківську хату, за землю, за ту спадщину, яка у них залишається.</p>
<p>Тому що представте собі, в таких районах, як далекі від Києва: Згурівський, Яготинський, Переяслівський – 10&nbsp; тисяч маленька хата коштує переоформити. А держава допомагала цим&nbsp; людям будувати цю хату? Так батько передає сину, син передає своєму сину, той син передає своєму сину, і ця хата по 10 тисяч гривень уже коштує більше, чим вона коштувала, саме її оціночна ціна, і все інше. Нарешті, ми повинні цьому край цій корупційній схемі&nbsp; покласти. Ми повинні зробити так, щоб тільки було державне мито, щоб не були оцінки для першої і другої категорії спорідненості, щоб не брали ці кошти у громадян.</p>
<p>А що зараз відбувається? На всіх громадян сільської місцевості в районні центри два-три нотаріуса, черги тисячні за спадщину. Коли у нас при Радянському Союзі голова сільради оформлював цю спадщину, хтось казав, що він&nbsp; не може цього робити?&nbsp; І зараз навчаться переоформлювати спадщину на місцях. Тим більше, Верховна Рада 300 голосами мій законопроект підтримала. Скільки я можу&nbsp; вже кричати з&nbsp; цієї трибуни про цей законопроект?</p>
<p>Тому я вимагаю зараз від кожного депутата, незалежно він мажоритарних округ пройшов, чи пройшов список, задуматися над тим, що ви кожен будете передавати спадщину, що ви кожен отримувал цю спадщину.</p>
<p>Мені тут розказували перед моїм виступом деякі депутати: Сергій, а чого ти таку "мелочь" ставиш питання? Це ж "мелочь"! Я їм кажу, мене це так обурило, що я кажу: у тебе є гроші, тому для тебе це – "мелочь", ти по дзвінку підеш до нотаріуса і не будеш по цим талонам оформлювати цю спадщину. Для тебе це "мелочь"! Ти людей у мільйонів спитав, які зараз пройшли цю процедуру, це "мелочь"?</p>
<p>Так от, я звертаюсь до громадян України, мені потрібна ваша допомога: телефонуйте своїм мажоритарщикам, телефонуйте лідерам фракцій, приходьте до Верховної Ради. Якщо ми зараз не дотиснемо Закон "Про спадщину" сьогодні, вони всі "заговорять" його, тому що те, що мені зараз сказали про цю "мелочь" для&nbsp; них!.. Тут багаті люди сидять, для них це – "мелочь". Вони сформують уряд і забудуть про спадщину, і про пенсійну реформу, і про безкоштовну приватизацію землі, тому що немає одного слова у 121-ї статті Земельного кодексу: не "безкоштовна передача земельної ділянки", а "безкоштовне оформлення". Це – теж мій законопроект. Нарешті корупційну схему по оформленню земельних ділянок приберіть.</p>
<p>Ви обіцяєте! Ви робіть зараз, щоб люди відчули, що від цієї революції у них у кишенях щось залишилося, а не корупціонерів залишати далі.</p>
<p>Тому, громадяни України, я зараз подивлюся по оплескам, як мене Верховна Рада підтримує. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, враховуючи виступ народного депутата Міщенка, я даю доручення включити до порядку денного четверга цей проект Закону.</p>
<p>Шановні колеги, з місця, будь ласка, дайте можливість виступити народному депутату Попеску. І будемо приймати рішення щодо порядку денного.</p>
<p>&nbsp;</p>
<p>10:50:49</p>
<p>ПОПЕСКУ І.В.</p>
<p>Дякую. Вельмишановні колеги, в цей неспокійний час прошу всі політичні сили та їх керівників призвати своїх прихильників до спокійного та толерантного ставлення до інших. Треба заспокоїти людей, треба зупинити політичні настрої і панічні настрої, які зараз є. Я прошу, щоб в Чернівецькій області відновили передачі радіомовлення всесвітніх українських новин на середніх хвилях, тому що люди чують панічні настрої через чутки, а не через радіо. В той же самий час ми повинні дати людям надію і заявити, що ніхто не спробує захватити церкви або монастирі.</p>
<p>Сьогодні мені зателефонував владика Лонгин з Банченського монастиря – це той, який усиновив 400 дітей, і поділився своїм занепокоєнням тим, що відбувається зараз у області. Тому ми просимо звернутися до всіх, щоб зупинитись і не робити такі кроки, які приведуть до міжконфесійних і міжнаціональних конфліктів. Нам всім зараз потрібно миру, і для цього треба обрати якнайшвидше уряд.</p>
<p>Дякую. … і нехай нам всім допомагає Бог! Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, давайте приймати рішення щодо порядку денного сьогоднішнього нашого засідання.</p>
<p>Я нагадаю, що у нас лунали пропозиції, які підтримали включення до сьогоднішнього розгляду питання щодо місцевих виборів. Я би просив, щоб ми прийняли таке рішення. Єдине, я не бачу голову Комітету з питань місцевого самоврядування. У нас є і по місту Києву ще одне питання, крім призначення позачергових виборів, - це питання районних рад. Єдина проблема тут полягає в тому, що наскільки це наше питання підготовлене юридично. І я би просив, я би просив профільний комітет негайно розглянути цю тему і найближче засідання внести пропозицію.</p>
<p>А зараз, колеги, щоб ми проголосували вибори у всіх містах, селах, селищах, які повинні відбутися, які зривалися протягом останнього року, які свідомо не допускалися. Ми повинні відновлювати з вами зараз місцеве самоврядування.</p>
<p>Єдине, шановні колеги, я звертаю вашу увагу на принципову річ. Верховна Рада повинна подавати приклад і діяти в межах Конституції і українського законодавства. Це принципові речі. Ми не можемо робити так, як хтось хоче або як краще. Ми повинні робити так, як правильно, як вимагає Конституція і закон.</p>
<p>Саме тому ми будемо говорити виключно про позачергові вибори. Це є принципова позиція, це вимога Конституції. І саме в такому контексті я прошу, щоб ми розглядали питання. Мені підказує секретаріат, що вони не потребують включення до порядку денного. Але я розумію, що Верховна Рада не заперечує, щоб після того, як ми розглянули невеликий блок питань, які запропоновані, ми зразу почали обговорювати і голосувати ефективно призначення позачергових виборів. Немає заперечень? Немає.</p>
<p>Шановні колеги, щодо порядку денного. У Валерія Васильовича Пацкана було зауваження щодо Закону 4256. Ми порадились з головою комітету і прийняли рішення, що комітет доопрацює цей закон і на ближчі сесійні засідання він буде внесений.</p>
<p>Наступне питання. Що стосується пропозиції, яку висловив Сергій Григорович Міщенко. Шановні колеги, я пропоную, у зв'язку з тим, що дійсно питання дуже актуальне. Давайте, коли зараз Апарат встигне підготувати його, то ми зараз його проголосуємо по готовності цього питання. Немає заперечень? Немає заперечень.</p>
<p>Тепер, шановні колеги, я бачу багато рук, бачу багато пропозицій і побажань. Я хочу з цього питання сказати. Шановні колеги, у ваших виступах, практично у всіх, піднімалися дуже болючі питання для нашої країни. Одна із наших головних принципових задач, на які сподіваються всі українці, які сьогодні живуть і бачать, що відбувається навколо – це стабілізація ситуації в нашій державі, це відновлення законності і правопорядку, це наша з вами спільна відповідальність. І саме тому формування уряду національної довіри – це той&nbsp;стрижень, який буде тримати всю систему влади.</p>
<p>Саме тому, шановні колеги, я звертаюся до керівників фракцій, до керівників депутатських груп і даю доручення:&nbsp; в четвер коаліційний уряд національної довіри повинен бути проголосований. Вдень, вночі ведіть консультації, переговори, публічно, але рішення в четвер повинно бути прийнято. У нас більше часу нема. Крапка.</p>
<p>Шановні колеги, з урахуванням пропозицій, які висловлені, я прошу визначитися і підтримувати порядок денний на сьогоднішнє засідання. Всі інші питання після формування уряду. Крапка.</p>
<p>Будь ласка, прошу включити систему "Рада". Прошу сідати.</p>
<p>&nbsp;</p>
<p>ГОЛОС ІЗ ЗАЛУ.&nbsp; <i>(Не чути) </i></p>
<p>&nbsp;</p>
<p>ГОЛОВУЮЧИЙ. Це в пакет по місцевому самоврядуванню буде внесено. В пакет внесемо, будемо розглядати. Ми домовилися.</p>
<p>Шановні колеги, прошу голосувати за пропозицію щодо порядку денного, будь ласка.</p>
<p>&nbsp;</p>
<p>10:57:03</p>
<p>За-263</p>
<p>Рішення прийнято.</p>
<p>Народний депутат Рудьковський, будь ласка.</p>
<p>&nbsp;</p>
<p>10:57:15</p>
<p>РУДЬКОВСЬКИЙ М.М.</p>
<p>Шановний Олександре Валентиновичу, шановні народні депутати, нам потрібно, якщо ми голосуємо вибори міського голови, Олександре Валентиновичу, дайте доручення, щоб підготували також зміни до закону, щоб об'єднати разом повноваження міського голови та голови адміністрації, бо до цього це було в рамках однієї особи, одних повноважень. Це перше.</p>
<p>Друге. Шановні народні депутати, я звертаюся до вас і вважаю, що нам потрібно, враховуючи те, що ми прийняли нову Конституцію, шановні колеги, нам потрібно з розширенням повноважень Верховної Ради ми повинні проголосувати дату обрання Верховної Ради за новим законом пропорційним з відкритими регіональними списками.</p>
<p>І останнє. 4225 –&nbsp; цей закон. Також 3380 – про пенсійну реформу, повернення 55 років…</p>
<p>&nbsp;</p>
<p>ГОЛОВУЮЧИЙ. Шановні колеги, я ще раз повторюю, що важливі пропозиції я не заперечую. Але ми їх всі будемо розглядати після формування коаліційного уряду.</p>
<p>Народному депутату Лабунській включіть мікрофон.</p>
<p>&nbsp;</p>
<p>10:58:40</p>
<p>ЛАБУНСЬКА А.В.</p>
<p>Дякую, Олександре Валентиновичу. Я думаю, що ми будемо далі боротися з тим, з узурпацією влади, яку ви сьогодні робите.</p>
<p>Я хочу звернутися до всіх колег в цій залі. Скажіть мені, будь ласка, давайте згадаємо, чого люди вийшли на Майдан. Вони вийшли на Майдан для того, щоб в нашій країні були європейські цінності. І що ми сьогодні маємо? Олександре Валентиновичу, я розумію, що я розмовляю сама з собою, але я хочу, щоб ви почули, що європейські цінності – це демократія. А демократія – це верховенство права. І якщо у Верховній Раді сьогодні ви не зупините те, що відбувається, революційна доцільність&nbsp; закінчилася. Чому ви вносите зміни до законів, які проголосовані?</p>
<p>Скажіть мені, будь ласка, оце сьогодні порядок денний. Я голосувала проти. Бо я отримала порядок денний з трьох питань, в тому числі і по судді Волкову. І тут є дуже багато питань. Іншого немає.</p>
<p>А скажіть мені, будь ласка, скільки ви будете голосувати, коли ви не роздаєте нічого? Коли ні люди, ні депутати не мають…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я ще раз повертаюся до прийнятого нашого рішення. Крім невеликого блоку питань&nbsp; в порядку денному ми проголосуємо сьогодні великий пакет призначення позачергових виборів.</p>
<p>Я прошу, шановні колеги, почати працювати. У нас є пріоритетні завдання, які ми будемо виконувати.</p>
<p>Включіть, будь ласка,&nbsp; мікрофон депутата Лабунської, щоб вона могла завершити свій виступ.</p>
<p>&nbsp;</p>
<p>11:00:32</p>
<p>ЛАБУНСЬКА А.В.</p>
<p>Дякую, Олександр Валентинович. Я можу сісти там, да, або тут завершити.</p>
<p>Так от я вам хочу сказати, що якщо ви думаєте, що далі буде така узурпація влади – не буде. Ви блокували трибуну,&nbsp; і думаєте, якщо я позафракційна, я буду далі мовчати? Не буду. Я вас хочу попередити в тому, що ви сьогодні призначаєте людей, які не відповідають кваліфікаційним вимогам сьогоднішніх законів. І я вам вчора про це казала, що будуть наслідки, які будуть непередбачувані. Всі рішення, які приймаються цими людьми, вони не є легітимними. А тоді ви що, будете суддям ставити до виска дуло автомата для того, щоб вони рішення приймали? Ні, не будуть.</p>
<p>Олександр Валентинович, я до вас, я думаю, що від імені більшості зала звертаюся, зупиніть вакханалію. Ми повинні стати прикладом демократичної держави, де закон один для всіх. І&nbsp; все це треба робити, як сьогодні є Регламент. Хватить це робити. Давайте затверджувати порядок денний законами, які ми бачимо, а тоді не змінювати їх, які ви підписуєте. Дякую. І мовчати я більше не буду. І не робіть вигляд, що ви мене не бачите. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую за гарні пропозиції народного&nbsp; депутата. І я впевнений, що весь парламент саме так буде працювати. Саме працювати в межах Конституції, в межах законності. І після формування коаліційного уряду всі закони у нас будуть проходити експертизу і урядову в тому числі, і експертизу всіх наших комітетів. І саме тому, шановні колеги, зменшена кількість законів в сьогоднішньому порядку денному, для того, щоби приймати далі закони тільки ті, які пройшли експертизу комітетів.</p>
<p>Шановні колеги, я прошу, щоб ми почали працювати. Прошу сідати. Буде можливість ще з процедури виступити.</p>
<p>Шановні колеги, ми з вами затвердили і включили до порядку денного проект Постанови про уповноваження виконуючого обов’язки Президента на підписання законів. Про що йдеться? Справа в тому, що коли ми надали доручення Голові Верховної Ради виконувати обов’язки Президента, до цього вже було прийнято декілька законів. І саме для того, щоб були підписані ці закони, необхідно прийняти постанову. Я зараз її оголошу і прошу вас підтримати.</p>
<p>Верховна Рада України постановляє (це постанова 4261) уповноважити виконувача обов’язки&nbsp;&nbsp; Президента України&nbsp; і Голови Верховної Ради&nbsp; України Турчинова&nbsp;&nbsp;&nbsp; на підписання законів&nbsp; України, прийнятих&nbsp; з 21 лютого 2014 року, на період до здійснення&nbsp; відповідних повноважень Президента України. Ця Постанова&nbsp;&nbsp;&nbsp; набирає чинності з моменту її прийняття.</p>
<p>&nbsp;Шановні колеги,&nbsp; є пропозиція проголосувати за основу&nbsp;&nbsp; і в&nbsp; цілому, без обговорення. Немає заперечень? Немає. Прошу проголосувати. Хто – "за"? Прошу&nbsp; голосувати.</p>
<p>&nbsp;</p>
<p>11:03:46</p>
<p>За-316</p>
<p>Дякую.</p>
<p>Прошу проголосувати… Шановні колеги, ми прийняли рішення, прийняли&nbsp; постанову за основу і в цілому.</p>
<p>І зараз я попросив би далі засідання вести Руслана Володимировича Кошулинського. А мені за вашим дорученням необхідно&nbsp; провести нараду з керівниками силових структур, тому що&nbsp; в деяких регіонах&nbsp; України є дуже небезпечні прояви сепаратизму, і саме це&nbsp;&nbsp; треба&nbsp; локалізувати негайно. Дякую. І прошу парламент продовжувати працювати.</p>
<p>&nbsp;</p>
<p>Веде засідання заступник Голови Верховної Ради України</p>
<p>Р.В.КОШУЛИНСЬКИЙ</p>
<p>&nbsp;</p>
<p>ГОЛОВУЮЧИЙ. Шановні народні депутати, переходимо до подальшої роботи.</p>
<p>На розгляд вноситься законопроект номер, проект Постанови&nbsp; № 2042 про виконання рішення Європейського суду з прав людини у справі № 21722/11 "Олександр Волков проти України".&nbsp; Доповідач – народний депутат&nbsp; України Катеринчук Микола Дмитрович.</p>
<p>Прошу, Миколо Дмитровичу, ви&nbsp; готові&nbsp; доповідати? Прошу.&nbsp;</p>
<p>Микола Катеринчук, ви готові доповідати? Прошу включити мікрофон Миколі Катеринчуку.</p>
<p>&nbsp;</p>
<p>11:05:53</p>
<p>КАТЕРИНЧУК М.Д.</p>
<p>Микола Катеринчук, Європейська партія України, фракція "Батьківщина".&nbsp; Шановні народні депутати, шановні радіослухачі і хто нас бачить! Йдеться про постанову, яка відновлює у своїх громадянських правах суддю Верховного Суду Волкова, який за рішенням Європейського суду по правам людини був визнаний таким, що був звільнений з порушенням процедури у Верховній Раді України.</p>
<p>Ця постанова відображає наше ставлення до такої міжнародної інституції, як суду по європейським правам і дає можливість нам вирішити всі питання, пов'язані з іншими рішеннями. Це буде перший прецедент, коли ми суддю поновлюємо на своїй посаді у зв'язку з прийнятим рішенням Європейського суду по правам людини. Я просив би народних депутатів підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, народні депутати.</p>
<p>Я бачу, руки підняті. Тоді з вашого дозволу я попрошу записатися від фракцій і груп. Прошу записатися. Прошу включити систему.</p>
<p>Комуністична партія, Цибенко. Будь ласка.</p>
<p>&nbsp;</p>
<p>11:07:23</p>
<p>ЦИБЕНКО П.С.</p>
<p>Дякую. Фракція комуністів, Петро Цибенко. Шановні колеги, шановні громадяни України! Безумовно, ті рішення, які виносяться сьогодні на виконання рішень Європейського суду, безумовно, їх треба підтримувати. Це вже поза всяким сумнівом.</p>
<p>Але я хотів би, продовжуючи ту тему, яка сьогодні розпочалася, щоб ми всі дали зрозуміти людям, що те, що було заявлено, що все те, що відбувається в країні, робиться для людей, щоб вони побачили реальне підтвердження цього.</p>
<p>Я хочу сказати як голова соціального комітету про те, що в Україні сьогодні надзвичайно скрутна ситуація з вирішенням соціальних проблем. Отже, я наполягаю, щоб до порядку денного ближчими днями було включено законопроекти 2547 (це друге читання) – щодо запровадження пені за несвоєчасну виплату заробітної плати, а&nbsp; також&nbsp; законопроекти (4063) –&nbsp; скасування пенсійної реформи і (2661) – скасування медичної реформи…</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова Журавський, Партія регіонів.</p>
<p>&nbsp;</p>
<p>11:08:37</p>
<p>ЖУРАВСЬКИЙ В.С.</p>
<p>Шановні колеги, звичайно, все конструктивне, що буде подаватися нинішньою владою, ми будемо, звичайно, підтримувати, тому що в країні треба підтримати стабілізацію –&nbsp; безумовно. Але ми повинні при цьому бути законослухняні.</p>
<p>Не можна розглядати з голосу будь-який проект постанови, в тому числі і цей, який надзвичайно важливий. Я особисто і фракція будемо голосувати за цей проект постанови. Але, друзі, не робіть помилок, роздавайте документи спочатку. Ми ж повинні ознайомитися, а не всліпу голосувати за той чи інший документ.</p>
<p>Значить, навіть проект постанови, будь-який проект постанови, треба спочатку розглядати в профільному комітеті, на фракції, а потім тут. Дослухайтесь, будь ласка, бо вас будуть потім критикувати так само, як критикували попередню владу. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Швайка, фракція Всеукраїнське об'єднання "Свобода".</p>
<p>&nbsp;</p>
<p>11:09:38</p>
<p>ШВАЙКА І.О.</p>
<p>Ігор Швайка, депутатська фракція Всеукраїнського об'єднання "Свобода".&nbsp; Товариство, я хотів би наголосити і нагадати нашим громадянам, телеглядачам, радіослухачам, що одною із ключових проблем справи "Волков проти України" була проблема, яка на сьогоднішній день досі не врегульована і не усвідомлена народними депутатами – це питання персонального голосування.&nbsp;&nbsp; Ми на разі підійшли до необхідності ухвалення рішення, яке є одною із програмових засад Всеукраїнського об'єднання "Свобода" – це електронна система голосування за дактилоскопічним принципом, тобто за відбитком пальця.&nbsp;</p>
<p>Крім того, пане головуючий я хотів би наголосити і запропонувати включити в порядок денний після відповідної роздачі законопроекти № 4230 – про проведення люстрації&nbsp; в Україні і 4206 – про ліквідацію спецпідрозділу міліції громадської безпеки "Беркут". Це ті ключові вимоги, які наразі вимагає все українське суспільство. &nbsp;Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Ар'єв, фракція "Батьківщина".</p>
<p>&nbsp;</p>
<p>11:10:53</p>
<p>АР’ЄВ В.І.</p>
<p>Шановні колеги, з європейських тем, які ми зараз обов'язково маємо&nbsp; розглянути, це є дві негайні нагальні теми.</p>
<p>Перше –&nbsp; це&nbsp; ратифікація Римського статуту. Ратифікація підписаного Римського статуту для того, щоб справи можна було&nbsp; передавати в суд в Гаазі, я про це наголошую вже вдруге. І це треба зробити сьогодні.</p>
<p>І ще один законопроект мого&nbsp; колеги Андрія Пишного № 4257. Це законопроект, який&nbsp; вводить систему "Рада-3" і запобігає не особистому голосуванню, про що так само&nbsp; було рішення Ради Європи. Ми маємо це зробити негайно.</p>
<p>&nbsp;</p>
<p>ГОЛОВУЮЧИЙ. Прошу включити мікрофон народному депутату Геращенко, фракція "УДАР Віталія Кличка".</p>
<p>&nbsp;</p>
<p>11:11:45</p>
<p>ГЕРАЩЕНКО І.В.</p>
<p>Прошу передати слово пані Лабунській.</p>
<p>&nbsp;</p>
<p>ГОЛОВУЮЧИЙ. Дякую. Прошу передати слово.</p>
<p>&nbsp;</p>
<p>11:11:52</p>
<p>ЛАБУНСЬКА А.В.</p>
<p>Я дуже дякую, мабуть, скоро я попрошусь у фракцію "УДАР", тому що ви узурпували владу, як і ваші попередники.</p>
<p>По-перше, Миколо Дмитровичу, я хочу звернутися до вас як до фахового юриста, не ганьбіть себе як фаховий юрист. Ви знову намагаєтесь революційною доцільністю ламати сьогодні закони в Україні. Виключити просто, відмінити постанову про його звільнення, це не&nbsp; можна робити. Є порядок виконання рішень Європейського суду. І я поки що на сьогодні є головою підкомітету з питань&nbsp; виконання рішень.&nbsp;&nbsp;</p>
<p>І, по-друге. Я просто хочу закликати весь зал і нагадати, що&nbsp; ця людина не має морального права бути не тільки&nbsp; суддею Верховного Суду, але суддею взагалі.</p>
<p>І я хочу нагадати, як цю людина, вибачте мене, будучи головою Військової палати, відмінила кримінальний вирок без свого колеги по&nbsp; рівненському суду, який боровся з рівненською мафією, і його зґвалтували. І не один суддя…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати, я бачу, велика дискусія&nbsp; зараз. Велика дискусія йде зараз і є багато запитань. Тоді дозвольте ми запишемося зараз, всі народні депутати на виступ. А репліка тоді Миколі Катеринчуку, автору законопроекту.</p>
<p>Прошу, дайте закінчити народному депутату Лабунській. Я прошу все-таки в Регламент вкладайтесь, будь ласка.</p>
<p>&nbsp;</p>
<p>11:13:20</p>
<p>ЛАБУНСЬКА А.В.</p>
<p>Ну, ви даєте іншим закінчити, дайте і мені закінчити. Дякую.</p>
<p>Так от, я вам хочу сказати, що ця людина не має морального права бути суддею. Там, дійсно, були порушення. Він розглядав разом зі своїми кумами справи. І я закликаю весь зал: якщо ви вважаєте, що рішення повинно… просто відміною постанови, це не законне рішення і не юридичне. Микола Дмитрович, зніміть це питання з голосування. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні народні депутати, прошу записатися на виступи. Хто має бажання? Прошу включити систему "Рада".</p>
<p>Прошу… перепрошую, записатися на виступи. <i>(Шум у залі)</i> Ну, коротку процедуру у нас вже не вийде, з огляду на те, що люди, велика кількість, хочуть обговорити це питання.</p>
<p>Народний депутат Сабій, Всеукраїнське об'єднання "Свобода".</p>
<p>&nbsp;</p>
<p>11:14:19</p>
<p>САБІЙ І.М.</p>
<p>Прошу передати слово депутату Швайці.</p>
<p>&nbsp;</p>
<p>11:14:26</p>
<p>ШВАЙКА І.О.</p>
<p>Ігор Швайка, депутатська фракція Всеукраїнське об'єднання "Свобода".</p>
<p>Ще раз наголошую, сьогодні ті питання, які мають ключове значення, у тому числі, у контексті розгляду справи "Волков проти України". Вона, по суті, стала вже хрестоматійною для студентів юридичних вищих навчальних закладів, для політологів, для експертів. Це є той приклад, коли порушення процедурне закону виводить скандал далеко за межі України і Європейський суд з прав людини звинувачує, причому, обґрунтовано нашу з вам державу у порушенні чинного законодавства. По суті, ми повинні його виправляти замість тієї команди, яка була раніше.</p>
<p>Способом уникнення цього є проведення докорінного очищення влади, а саме люстрації окремо по суддям, окремо по іншим чиновникам. Тому Всеукраїнське об'єднання "Свобода" наполягає на проведенні люстрації ухвалення…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Розенко, "УДАР", фракція "УДАР Віталія Кличка".</p>
<p>&nbsp;</p>
<p>11:15:32</p>
<p>РОЗЕНКО П.В.</p>
<p>Павло Розенко, фракція "УДАР". Я думаю, що нам всім зараз треба ввійти в нормальну роботу Верховної Ради України. І я звертаюсь до керівництва Верховної Ради України, щоб, справді, якщо у нас виносяться законопроекти на розгляд Верховною Радою України, щоб вони були підготовлені.</p>
<p>Друге. Згідно Регламенту Верховної Ради України&nbsp; порядок денний на той чи інший день має бути опублікований на сайті Верховної Ради України за день до 16, до 18 години попереднього дня.</p>
<p>Я прошу вас, до керівництва Верховної Ради України, ми повинні працювати системно. Принципи революційної доцільності мають відходити на другий план. Від нас суспільство чекає конкретних рішень, конкретних проектів постанов, а саме головне, щоб ми показали суспільству, куди ми всі рухаємося. І для цього треба, перш за все, підписати…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Каплін, фракція "УДАР Віталія Кличка". Будь ласка, включіть мікрофон.</p>
<p>&nbsp;</p>
<p>11:16:45</p>
<p>КАПЛІН С.М.</p>
<p>Прошу передати слово Ірині Геращенко.</p>
<p>&nbsp;</p>
<p>ГОЛОВУЮЧИЙ. Будь ласка, прошу передати слово.</p>
<p>&nbsp;</p>
<p>11:16:53</p>
<p>ГЕРАЩЕНКО І.В.</p>
<p>Шановні колеги, я хочу наголосити на тому, що Валерій Карпунцов сьогодні оголосив офіційну позицію "УДАРу". Наша фракція не дозволить тому, щоб парламент через революційну доцільність перетворювався на орган, який приймає непродумані антирегламенті рішення. Ми будемо голосувати тільки за те, що пройшло відповідну процедуру, всі комітети пройшло і таке інше. І ми вважаємо, що це є те, за що сьогодні і стояв Майдан і чого від нас вимагає суспільство. І просимо колег почути нашу цю позицію, вона є принциповою.</p>
<p>Так само, пане Кошулинський, ми вчора вимагали, щоб якось швидше рухалася справа з, оце є першочергове, з тим, щоб знайти екс-президента Януковича. І коли сьогодні ми в ЗМІ читаємо, що й досі не відкрито кримінальне провадження про його пошук, і він не оголошений, насправді, в розшук, що не допитані ті депутати, які і бачили його останнім, це не є правильним. Ще раз офіційно звертаємося, щоб Верховна Рада…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Рудьковський, будь ласка.</p>
<p>Прошу включити мікрофон, будь ласка, на трибуні.</p>
<p>&nbsp;</p>
<p>11:17:57</p>
<p>РУДЬКОВСЬКИЙ М.М.</p>
<p>Шановні народні депутати, шановні громадяни України! Мені здається, що зараз люди чекають зовсім якісно інших рішень, аніж поновлення повноважень судді Волкова. Він не те, що не може бути морального права суддею, він взагалі повинен пройти всю процедуру кримінального розслідування його злочинів на посаді. Я пропоную це питання зняти як непідготовлене.</p>
<p>Друге питання. Я зараз до вас, пане Кошулинський, звертаюсь як до головуючого. Люди виходили на Майдан, і вся Україна чекає, що ми приймемо рішення, які люди відчують, що це дійсно прийшла народна влада. Якщо ми їх не приймемо до формування уряду, більшість уже знову за них не проголосує. Я говорю за прийняття Закону про відміну пенсійної реформи (3380), а також медичної реформи. І прошу вас пообіцяти, що ці питання сьогодні ми проголосуємо, інакше я не піду з трибуни.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, наступного. <i>(Шум у залі) </i>&nbsp;Пане Миколо! Прошу, дякую.</p>
<p>Прошу включити мікрофон народному депутату Соболєву. Прошу, народний депутат Соболєв, будь ласка.</p>
<p>Передає слово Катеринчуку. Будь ласка.</p>
<p>&nbsp;</p>
<p>11:19:46</p>
<p>КАТЕРИНЧУК М.Д.</p>
<p>Шановні народні депутати!</p>
<p>&nbsp;</p>
<p>ГОЛОВУЮЧИЙ. Пане Миколо, зачекайте, будь ласка. Пан Соболєв не передає слово. Секунду.</p>
<p>Пане Миколо, я вас перепрошую. Тоді ви затримуєте роботу. Ви можете не поважати мене особисто, ви можете мене не поважати як людину, але прошу вас поважати посаду і думку всіх депутатів, які про це проголосували. Дякую.</p>
<p>Пан Соболєв, будь ласка.</p>
<p>&nbsp;</p>
<p>11:19:57</p>
<p>СОБОЛЄВ С.В.</p>
<p>Соболєв, фракція "Батьківщина". Я розумію, що ще пройде один день – у нас героями Майдану будуть ті, хто віддавали накази стріляти в Майдан. Може, давайте вже зупиняти цю комедію?! Бо у нас зараз будуть визначати героїв Майдану по тому, хто скільки працював в уряді Януковича і хто скільки літав на літаках з коханками! Я думаю, це треба припиняти і переходити до нормальної роботи в парламенті.</p>
<p>Стосовно питання, які розглядаються. Перше. Скажіть, будь ласка, якщо у когось є питання стосовно конкретного судді, є процедура, яким чином це визначається. Але всі чудово пам'ятають, яким чином судді знімалися з посад в порушення процедури. Або ми визнаємо рішення Європейського суду з прав людини, які станом на сьогодні є діючі, які оскаржувалися урядом Януковича, і були підтверджені такі, які діючі, ми зобов'язані ухвалити рішення про те, щоб відновити справедливість, і людина, яка втратила посаду…</p>
<p>&nbsp;</p>
<p>ГОЛОВУЮЧИЙ. Пане Сергію… Дайте завершити, будь ласка.</p>
<p>&nbsp;</p>
<p>СОБОЛЄВ С.В.&nbsp; … втратила посаду в порушення законів України, була відновлена. У кого є питання стосовно нього як судді, ви маєте право звернутися і в законний спосіб позбавити його повноваження.</p>
<p>Тому наша фракція буде голосувати за поновлення на посаді судді Волкова. Дякую.</p>
<p>&nbsp;</p>
<p>ГОЛОВУЮЧИЙ. Дякую. Прошу підготуватися до виступу народному депутату Богословській. Інформація на звернення пані Геращенко. Щойно телефонував Генеральний прокурор: справа щодо притягнення, розшуку тощо колишнього Президента зараз перебуває в Печерському суді, в очікуванні зараз рішення Печерського суду.</p>
<p>Прошу включити мікрофон народному депутату, позафракційній Богословській.</p>
<p>&nbsp;</p>
<p>11:22:22</p>
<p>БОГОСЛОВСЬКА І.Г.</p>
<p>Прошу передати слово депутату Атрошенко.</p>
<p>&nbsp;</p>
<p>ГОЛОВУЮЧИЙ. Прошу передати слово.</p>
<p>&nbsp;</p>
<p>11:22:28</p>
<p>АТРОШЕНКО В.А.</p>
<p>Шановні присутні, на мій погляд, першочергово також треба приймати низку законів, які будуть давати світу сигнал про нашу, українську, спрямованість на зовнішньому векторі: євроінтеграційних законів.</p>
<p>Друге. Хотілось би сказати про те, що, очевидно, правильними були перші кроки по призначенню уряду із коаліційної угоди, де всі люди би бачили прозорість і якісь принципи формування нового уряду. Тому що перші кроки вже нової влади в областях і у містах, вони демонструють те, що це просто схоже на захват влади. Жодний кандидат не каже про свою програму і ми формуємо нову владу на принципах революційної доцільності. Це не зовсім прозоро. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу включити мікрофон народному депутату Ващук, позафракційні.</p>
<p>&nbsp;</p>
<p>11:23:25</p>
<p>ВАЩУК К.Т.</p>
<p>Шановні колеги, шановний Руслане Володимировичу, я прошу рахувати мій виступ як депутатське звернення. Звертаюся від імені всіх благодійних організацій Волинської області. Вантажі, які йшли на адресу благодійних організацій, заблоковані на митницях. Є вантажі, які чекають по кілька місяців.</p>
<p>Я багато разів зверталася до відповідних міністерств, але рухається все це дуже повільно. Їх чекають лікарні, діти-сироти, люди, які потребують допомоги. І вчора знову звернулися до мене з проханням, аби ви дали доручення службам відповідним прискорити розмитнення вантажів благодійних організацій, які не є контрабандою або ввозяться з порушенням закону.</p>
<p>&nbsp;</p>
<p>ГОЛОВУЮЧИЙ. Прошу включити мікрофон народному депутату Тимошенку.</p>
<p>&nbsp;</p>
<p>11:24:39</p>
<p>ТИМОШЕНКО В.А.</p>
<p>Дякую, пане головуючий. Прошу передати слово пані Лабунській.</p>
<p>&nbsp;</p>
<p>ГОЛОВУЮЧИЙ. Прошу передати слово.</p>
<p>&nbsp;</p>
<p>11:24:47</p>
<p>ЛАБУНСЬКА А.В.</p>
<p>Я дуже дякую. Я вас дуже прошу, шановний сьогодні Заступник Голови Верховної Ради, взагалі Верховна Рада, давайте ми визначимося в першу чергу з переліком питань, які необхідні сьогодні країні.</p>
<p>Подивіться, що робиться. Сьогодні кінець місяця. Скоро виплачувати пенсії, скоро виплачувати заробітні плати. Мені здається, що…, я не розумію, чому ви витягуєте призначення кандидатур на уряд.</p>
<p>От хто взагалі формує порядок денний? Я вас дуже прошу, ми повинні країні подати приклад. Ми повинні повернутися в правове поле і конституційне. Ми повинні всі закони, які ми розглядаємо у Верховній Раді, визначити першочерговість і тоді їх голосувати, проходячи всі процедури.</p>
<p>А по цьому питанню я хочу задати питання: а когось цікавить, чи є місце у Верховному Суді і взагалі процедури…</p>
<p>&nbsp;</p>
<p>ГОЛОВУЮЧИЙ. Пані Лабунська, я прошу вас, ну, так в регламент вкладайтеся. Дякую.</p>
<p>Прошу включити мікрофон народному депутату Спіріній.</p>
<p>&nbsp;</p>
<p>11:25:59</p>
<p>СПІРІНА І.Д.</p>
<p>Шановний головуючий, кілька місяців тому була сформована Тимчасові слідча комісія по перевірці охорони здоров'я міністерства. Дуже багато було порушень. Слідча комісія виявила за 2012-2013 рік численні порушення вимог Конституції, основ законодавства України про охорону здоров'я, Законів України про лікарські засоби, про наркотичні засоби.</p>
<p>Чому сьогодні ця постанова, ці висновки положені під сукно? Чому сьогодні ми ці висновки не заслухали? Буде формуватися уряд. І уряд должен обязательно учитывать те порушення. І я дуже прошу, дуже прошу, при формуванні уряду учесть висновки слідчої комісії. І негайно, негайно заслухати, що були, які порушення цієї комісії, прежде чем мы будем назначать міністра охорони здоров'я. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Ляшко. Будь ласка, включіть мікрофон.</p>
<p>&nbsp;</p>
<p>11:27:10</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги, шановні громадяни України! Я хотів би привернути вашу увагу до того ганебного випадку, який зараз може відбутися. Це звільнення з ув'язнення Ігоря Маркова, який ненавидить все українське, який знищував Україну, який служив режиму Януковича, який сфальсифікував вибори, укравши перемогу.</p>
<p>Сьогодні парадокс, іронія долі – на хвилі Майдану Марков-політв'язень і його звільняють із ув'язнення.</p>
<p>Так давайте ми так реабілітуємо і Волгу, хабарник, який 5 мільйонів доларів узяв. Давайте посмертно реабілітуємо Гітлера і Геббельса, бо вони теж може&nbsp; в нас політв’язні.</p>
<p>Я звертаюсь до Генеральної прокуратури не випускати Маркова ні за яких умов! Це україножер! Це людина, яка вийде і буде знищувати Україну. Він убив Максима Чайку, він бив людей, які розмовляють українською мовою. Хай…</p>
<p>&nbsp;</p>
<p>ГОЛОВУЮЧИЙ. Прошу дати слово народному депутату Павловському.</p>
<p>&nbsp;</p>
<p>11:28:24</p>
<p>ПАВЛОВСЬКИЙ А.М.</p>
<p>Андрій Павловський, фракція "Батьківщина".</p>
<p>Прошу передати слово колезі по фракції – Андрію Пишному.</p>
<p>&nbsp;</p>
<p>ГОЛОВУЮЧИЙ. Прошу передати слово.</p>
<p>&nbsp;</p>
<p>11:28:36</p>
<p>ПИШНИЙ А.Г.</p>
<p>Андрій Пишний, фракція "Батьківщина". Колеги, безумовно, фракція голосуватиме за це рішення, тому що воно не лише на виконання рішення Європейського суду, це відновлення справедливості. Це саме те, чого сьогодні від нас чекають від нас українці. Але,&nbsp; я хотів би звернути вашу увагу, на не менш важливе питання – встановлення запобіжників, які б не дали можливим зробити наступне голосування таким самим незаконним.</p>
<p>Мною внесено, разом з народним депутатом Дерев'янко, законопроект про введення в систему, в експлуатацію системи "Рада-3",&nbsp; сенсорна кнопка. Я прошу поставити це питання включити порядок денний. Дати відповідні доручення, протестувати і вести цю систему "Рада-3" в експлуатацію, аби подібних рішень Європейський суд не виносив, а ми дотримувалися вимог…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>11:29:38</p>
<p>ПИШНИЙ А.Г.</p>
<p>А ми дотримувалися вимог української Конституції. Про це було говорено, переговорено. Я вважаю, що сесійна зала повинна взяти на себе зобов’язання поруч з іншими, разом і іншими важливими питаннями, які сьогодні розглядатимуться. Сенсорна кнопка – "Рада-3" – особисте&nbsp; голосування – Конституція – справедливість.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, включіть мікрофон автору, Миколі Катеринчуку. І на цьому будемо завершувати, час вичерпано. Дякую.</p>
<p>&nbsp;</p>
<p>11:30:07</p>
<p>КАТЕРИНЧУК М.Д.</p>
<p>Шановні народні депутати! Микола Катеринчук, Європейська партія України, фракція "Батьківщина".</p>
<p>На жаль, дуже <a name=Temp></a>мало змістовних виступів відносно цієї Постанови.</p>
<p>Я&nbsp; хочу&nbsp; сказати&nbsp;&nbsp;&nbsp; і нагадати, &nbsp;&nbsp;що Україна є державою-членом Ради Європи, і Законом&nbsp; України "Про ратифікацію Конвенції про захист прав людини&nbsp; і основоположних&nbsp; свобод" 10-го&nbsp; року ми ратифікували. І&nbsp; рішення Європейського Суду виконується на території&nbsp; України, не лежить на&nbsp; посаді, на громадянину Волкову зобов'язання вчиняти будь-які&nbsp; дії щодо поновлення своїх прав. Це зобов'язання держави. Верховна Рада&nbsp; України порушила&nbsp; його права, і Верховна Рада має і поновити ці права.&nbsp;</p>
<p>Я&nbsp; не знав і&nbsp; знаю, і ніколи не бачив цю людину. Я говорю про те, що має працювати вже європейська юрисдикція на території&nbsp; України разом з судовою системою&nbsp; України.</p>
<p>Тому&nbsp;&nbsp;&nbsp; прохання&nbsp; народних депутатів проголосувати,&nbsp; тому що ми не беремо його оцінки цієї людини. Були порушені права і&nbsp; в справі Волкова Європейський&nbsp; Суд вказав на те, що голосування не особисто…</p>
<p>&nbsp;</p>
<p>ГОЛОВУЮЧИЙ. Дякую, пане Миколо.&nbsp;&nbsp;</p>
<p>Шановні народні депутати, я попрошу всіх зайти до сесійної зали. Ми зараз будемо визначатися з цього питання, будемо переходити до голосування.</p>
<p>Шановні народні депутати, ставлю на голосування проект Постанови&nbsp; (реєстраційний номер 2042)&nbsp;&nbsp;&nbsp; про виконання&nbsp; рішення Європейського суду з прав людини у справі № 21722/11 "Олександр Волков проти України". Можемо ставити за основу і в цілому?</p>
<p>Ставимо за основу і в цілому. Прошу голосувати. Прошу включити систему "Рада".</p>
<p>&nbsp;</p>
<p>11:32:23</p>
<p>За-207</p>
<p>Рішення не прийнято.&nbsp;</p>
<p>По фракціях. Партія регіонів – 23, "Батьківщина" – 62, "УДАР Віталія Кличка" – 20, ВО "Свобода" – 32, Компартії – 29, позафракційні – 41.&nbsp;</p>
<p>Микола Катеринчук, будь ласка. Прошу включити Миколі Катеринчуку.</p>
<p>&nbsp;</p>
<p>11:32:50</p>
<p>КАТЕРИНЧУК М.Д.</p>
<p>Шановні народні депутати, пропоную поставити на доопрацювання цю постанову, якщо хтось не розібрався в суті цієї постанови.</p>
<p>&nbsp;</p>
<p>ГОЛОВУЮЧИЙ. Є пропозиція автора законопроекту поставити питання на доопрацювання.</p>
<p>Шановні народні депутати, прошу всіх повернутися до сесійної зали, ми зараз голосуємо постанову.</p>
<p>Розенку, будь ласка, включіть мікрофон.</p>
<p>&nbsp;</p>
<p>11:33:26</p>
<p>РОЗЕНКО П.В.</p>
<p>Павло Розенко, фракція "УДАР". Я бачу, що просто у нас іде великий емоційний підйом зараз в залі. Я прошу вас як головуючого попросити, щоб всі народні депутати України зараз зібралися в залі засідання. Я бачив по картині голосування, голосували всі фракції у Верховній Раді України. Тому, зважаючи на це і на відсутність депутатів в залі, я пропоную повернутися до голосування цього питання, повторно повернутися і проголосувати це питання після того, як всіх ви закличите до залу засідань.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>З процедури, будь ласка, включіть мікрофон.</p>
<p>&nbsp;</p>
<p>11:34:31</p>
<p>ЗАРУБІНСЬКИЙ О.О.</p>
<p>Шановні колеги, сьогодні і депутат Швайка, і депутат Пишний поставили проблему, до якої треба дуже серйозно підійти. Мова йде про те, що вже декілька днів голосують картки депутатів, яких немає в залі, в тому числі і сьогодні. Жодна доцільність політична, революційна не може виправдовувати те, навколо чого тут були дискусії протягом, скільки, місяця або півтора місяця.</p>
<p>Шановні колеги, я стверджую, починаючи із середи, є депутати відсутні в залі, які голосували за всі рішення. Чому ви мовчите? Я пропоную, щоб ті координатори, які дуже активно працювали над тим, щоб координувати журналістів, всіх інших, щоб дивилися, щоб було персональне голосування, продовжуйте, будь ласка, свою ефективну роботу.</p>
<p>Бо нові принципи роботи парламенту – це нові принципи, а не залежати повинні від того, де ти сидиш в даний момент. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, народний депутат Пишний. Будь ласка, з процедури.</p>
<p>&nbsp;</p>
<p>11:35:39</p>
<p>ПИШНИЙ А.Г.</p>
<p>Я хочу звернутися до колег, які зараз працюють в кулуарах, вимагаю, прошу, я не знаю, як ще до вас звернутися, поверніться до зали і почніть працювати. Почніть голосувати і ухвалювати рішення, ваші робочі місця тут. Друзі, українці чекають від вас відповідальних рішень. Це рішення, за яке ми сьогодні повинні проголосувати по судді Волкову, якраз і є відповідальним рішенням на виконання Європейського суду. Це абсолютно свідома повинна бути позиція, особисте голосування і ваша персональна присутність в залі.</p>
<p>Я закликаю всіх повернутися до зали, поставити це питання на переголосування і прийняте відповідне рішення. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Є пропозиція народних депутатів повернутися до голосування за проект Постанови (реєстраційний номер 4243). Немає заперечення?</p>
<p>Шановні народні депутати, ставлю на голосування щодо повернення до розгляду проекту Постанови (реєстраційний номер 4243). Прошу включити систему "Рада". Включіть, будь ласка, систему "Рада", щодо повернення.</p>
<p>Я перепрошую, проект Постанови (реєстраційний номер 2042), будь ласка.</p>
<p>&nbsp;</p>
<p>11:37:20</p>
<p>За-223</p>
<p>Рішення не прийнято.</p>
<p>Прошу по фракціях: Партія регіонів – 13, "Батьківщина" – 75, "УДАР Віталія Кличка" – 34, ВО "Свобода" – 35, Компартія – 20, позафракційні – 46.</p>
<p>Наступна пропозиція – відправити проект постанови на&nbsp; доопрацювання.</p>
<p>Будь ласка, включіть мікрофон Миколі Катеринчуку. Будь ласка.</p>
<p>&nbsp;</p>
<p>11:37:50</p>
<p>КАТЕРИНЧУК М.Д.</p>
<p>Шановний головуючий! Шановні народні депутати! Прохання все ж таки повернути автору на доопрацювання. Я не розумію в принципі&nbsp; небажання голосування за цю постанову, але я думаю, що у нас буде&nbsp; час тоді її доопрацювати і разом провести необхідні консультації.</p>
<p>Більше того, мені здається, що сьогодні непідтримка рішення по виконанню рішення Європейського Суду з прав людини є дуже&nbsp; показовою.</p>
<p>&nbsp;</p>
<p>ГОЛОВУЮЧИЙ. З процедуру, будь ласка, Нестор Шуфрич.</p>
<p>&nbsp;</p>
<p>11:38:24</p>
<p>ШУФРИЧ Н.І. Дякую.</p>
<p>Шановний головуючий! Шановні колеги! Виступаючи сьогодні з трибуни і вчора , Олександр Сергійович Єфремов говорив, що&nbsp; ми&nbsp; не будемо стояти осторонь, коли&nbsp; побачимо, що рішення, які мають бути&nbsp; прийняті–не прийняті у зв'язку із внутрішніми узгодженнями, скажімо так.</p>
<p>&nbsp;Тому я прошу поставити ще раз до повернення&nbsp; голосування. І я думаю, в цей раз&nbsp; постанова пройде. Будь ласка.</p>
<p>&nbsp;</p>
<p>ГОЛОВУЮЧИЙ. Ставити, так?&nbsp; Шановні колеги, питаюся в залу, ще раз повертаємося? Шановні депутати, це… <i>(Шум у залі)</i></p>
<p>Шановні народні депутати, ставимо. Гаразд.</p>
<p>На доопрацювання, два рази, товариство!&nbsp; Це&nbsp; виходить за межі. Шановне товариство, я прошу будьте уважні.</p>
<p>Ставлю на доопрацювання до повернення&nbsp; суб'єкту ініціативи законопроекту № 2042. Прошу проголосувати на повернення суб'єкту ініціативи проект Постанови №&nbsp; 2042. Прошу проголосувати.</p>
<p>&nbsp;</p>
<p>11:40:03</p>
<p>За-290</p>
<p>Рішення прийнято.</p>
<p>Прошу по фракціях: Партія регіонів – 46, "Батьківщина" – 74, "УДАР Віталія Кличка" – 34, ВО "Свобода – 35, Компартія – 21, позафракційні – 80.</p>
<p>Шановні народні депутати, оголошення. Відповідно до частини&nbsp; третьої статті&nbsp; 60 Закону України "Про Регламент Верховної Ради&nbsp; України" у відповідності до поданої заяви повідомляю про вихід з фракції Партії регіонів народного депутата Демішкана Володимира Федоровича.</p>
<p>Шановні народні депутати, на ті побажання, які вже&nbsp; були висловлені і враховуючи те, що вкрай є сьогодні необхідне питання щодо долучення України до міжнародного законодавства, зокрема, Гаазького трибуналу, у вас вже на руках є проект Постанови про заяву Верховної Ради&nbsp; до Міжнародного кримінального суду про визнання Україною юрисдикції Міжнародного кримінального суду щодо скоєння злочинів проти людяності вищи ми посадовими особами держави, які привели до особливо тяжких наслідків та масового вбивства українських громадян під час мирних акцій протестів у період з 21 листопада 2013 року по 22 лютого 2014 року, реєстраційний номер 4269.</p>
<p>Шановні колеги, прошу включити до порядку денного проект Постанови номер 42… <i>(Шум у залі)</i> Спочатку ми&nbsp; включимо, а потім… Або не включимо. Пані Геращенко, ми&nbsp; або зараз включимо це, або не включимо. Дякую.</p>
<p>Ставлю на голосування про включення до порядку денного проект Постанови&nbsp; (реєстраційний номер 4269) проекту Постанови про заяву Верховної Ради&nbsp; України до Міжнародного кримінального суду. Дякую. Прошу визначатися. Прошу включити систему "Рада".</p>
<p>&nbsp;</p>
<p>11:42:37</p>
<p>За-229</p>
<p>Рішення прийнято.</p>
<p>По фракціях, будь ласка. Партія регіонів – 18, "Батьківщина" – 75, "УДАР Віталія Кличка" – 6, "Свобода" – 34, Компартія – 22, позафракційні – 74.</p>
<p>Шановні народні депутати, як ми будемо розглядати це питання: без обговорення чи… <i>(Шум у залі)</i> Без обговорення. Чи все-таки за короткою процедурою?</p>
<p>Прошу, включіть мікрофон пані Геращенко.</p>
<p>&nbsp;</p>
<p>11:43:23</p>
<p>ГЕРАЩЕНКО І.В.</p>
<p>Шановні колеги, ми ще раз наголошуємо, що тиждень тому, дійсно, через те, що парламент порушив всі можливі процедури, в країні почалася бійня. І зараз ми повторюємо ці помилки.</p>
<p>Рішення, яке виноситься на порядок денний, є вкрай важливим, але його немає в порядку денному. Тому ми пропонуємо оголосити перерву на півгодини, для того щоб фракції розглянули це питання і ми поставили його на голосування. І ми ще раз вимагаємо, щоб жодне питання не ставилося з голосу! Досить таке творити! Ми повторюємо найгірші помилки Ради, яку ми з вами вимагаємо люструвати! Ну що ж ми робимо?! <i>(Оплески)</i></p>
<p>&nbsp;Ми вимагаємо почути фракцію "УДАР"! І це є позиція тих виборців, які під Радою стоять. Не змушуйте нас, будь ласка, просто зриватися на те, що неможливо робити. Перерва, приймаємо рішення фракціями – і голосуємо потім. Будь ласка, воно не розглядалося, по Регламенту воно не проходило регламентні рішення. Ми не будемо порушувати Регламент. Це є наша позиція. Дякуємо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Гаразд, шановні народні депутати, тоді ми… Прошу уваги! Давайте ми 10 хвилин перерви, щоб вам всім роздали цей матеріал, і ми після цього будемо надходити, перейдемо на 10 хвилин перерву, вам зараз роздадуть цей матеріал.</p>
<p>&nbsp;</p>
<p align=center>ПІСЛЯ&nbsp; ПЕРЕРВИ</p>
<p>ГОЛОВУЮЧИЙ. Робимо перерву,&nbsp; я бачу в залі немає людей. Перерву, так? &nbsp;Тоді оголошується перерва до 12.30. Дякую, будь ласка.</p>
<p>&nbsp;</p>
<p align=center>ПІСЛЯ&nbsp; ПЕРЕРВИ</p>
<p align=center>&nbsp;</p>
<p>ГОЛОВУЮЧИЙ. Шановні народні депутати, нагадую, що ми зараз розглядаємо проект Постанови (реєстраційний номер 4269) про заяву Верховної Ради України до Міжнародного кримінального суду. Давайте визначимося по процедурі як будемо розглядати: по повній процедурі чи по скорченій.</p>
<p>Шановні народні депутати, все-таки невелика кількість народних депутатів ще прийшла до сесійної зали. Я попрошу, ще зараз запросіть народних депутатів до сесійної зали, будь ласка.</p>
<p>Шановні народні депутати, я прошу визначитися&nbsp; за формою, як ми будемо обговорювати це питання: за скороченою процедурою, без обговорення&nbsp; чи по повній процедурі. По повній процедурі? Скорочено.</p>
<p>Давайте тоді,&nbsp; є різні думки, є різні пропозиції… Не проголосуєте,&nbsp; шановні друзі, ну, не вийде.</p>
<p>Тоді я&nbsp; ставлю пропозицію за скороченою процедурою. Прошу народних депутатів визначитися, будь ласка. Прошу включити систему "Рада".</p>
<p>&nbsp;</p>
<p>12:35:16</p>
<p>За-120</p>
<p>Рішення не прийнято.&nbsp;</p>
<p>Прошу до слова автора проекту постанови, співавтора, перепрошую, Сергія&nbsp; Володимировича Саса.&nbsp; Прошу.</p>
<p>&nbsp;</p>
<p>12:35:36</p>
<p>САС С.В.</p>
<p>Шановний головуючий, шановні народні депутати! До вашої уваги&nbsp; пропонується проект заяви Верховної Ради України до Міжнародного кримінального суду про визнання Україною юрисдикції Міжнародного кримінального суду щодо скоєння злочинів проти людяності вищими посадовими особами держави, які привели до особливо тяжких наслідків та масового вбивства&nbsp; українських громадян під час мирних акцій протестів в період з 21 листопада 2013 року по 22 лютого 2014 року.</p>
<p>Від імені українського народу&nbsp; Верховна Рада&nbsp; України як єдиний&nbsp; орган законодавчої влади&nbsp; України, визнаючи юрисдикцію, звертається до Міжнародного кримінального суду з метою притягнення до кримінальної відповідальності у Міжнародному кримінальному суді вищих посадових осіб України щодо передбачених статтею 7 Римського статуту Міжнародного кримінального суду злочинів проти людяності під час мирних&nbsp; акцій, протестів громадян, що мали місце в Україні у період з 30 жовтня 2013 року по 22 лютого 2014 року, а саме: Януковича Віктора Федоровича, Президента України, та інших посадових осіб, яких визначить прокурор Міжнародного кримінального суду.</p>
<p>Протягом трьох місяців в Україні правоохоронні органи за наказом вищих посадових осіб держави неправомірно застосовували заходи фізичного впливу, спеціальні засоби та зброю до учасників мирних акцій в місті Києві та інших містах України. Системними стали перевищення їх посадовими особами влади та посадових повноважень, а також вчинення інших тяжких та особливо тяжких злочинів, які привели до вбивства понад 100 громадян України та інших держав, поранення та каліцтво більше 2 тисяч осіб, понад 500 з них перебувають в тяжкому стані.</p>
<p>Застосування щодо мирних осіб катування, а саме, незаконного затримання та тримання роздягненими до гола при температурі нижче 15 градусів Цельсія, застосування водометів проти учасників мирних акцій протесту при температурі повітря нижче 10 градусів Цельсія, нанесення тілесних ушкоджень різного ступеня тяжкості тощо.</p>
<p>Характерною ознакою в цей період стало викрадення та зникнення людей, насильницьке та протизаконне позбавлення їх волі, насильницький вивіз в безлюдні місця з метою катування та вбивства, безпідставне тюремне ув'язнення великої кількості людей у різних містах України, їх жорстоке побиття, протиправне знищення майна учасників акцій, житла, автомобілів тощо.</p>
<p>Безпрецедентним стало використання владою на місцях та міліцією організованих злочинних угрупувань з метою залякування та викрадення людей, катування, вбивства, знищення їх майна та інше. Як правило, переслідування людей велося за політичними мотивами: активістів опозиційних партії, громадських організацій, Євромайдану, Автомайдану та інших.</p>
<p>Наведене вище, як правило, приводило до спричинення сильних страждань, серйозної шкоди психічному та фізичному здоров'ю учасників мирних акцій протесту та громадян в усій країні.</p>
<p>Беручи до уваги, що протиправні дії зазначених вище посадових осіб містять ознаки тяжких та особливо тяжких злочинів проти людяності, які підпадають під юрисдикцію Міжнародного кримінального суду, Верховна Ради України цією заявою: перше –&nbsp; визнає відповідно до пункту 2 статті 11 та пунктів 2 та 3 статті 12 Римського статуту юрисдикцію Міжнародного кримінального суду щодо злочинів проти людяності вищими посадовими особами держави, які призвели до особливо тяжких наслідків та масового вбивства українських громадян під час мирних акцій протестів, що мали місце в Україні в період з 21 листопада 2013 року по 22 лютого 2014 року; друге –&nbsp; звертається до Міжнародного кримінального суду про встановлення винних в скоєні злочинів проти людяності, передбачених статтею 7 Римського статуту Міжнародного кримінального суду, та притягнення до кримінальної відповідальності Януковича Віктора Федоровича, Президента України, та інших посадових осіб, що видавали та виконували явно злочинні накази, які можуть бути встановлені прокурором Міжнародного кримінального суду. Дякую за&nbsp; увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Прошу записатися на запитання. Народний депутат Розенко, будь ласка.</p>
<p>&nbsp;</p>
<p>12:41:23</p>
<p>РОЗЕНКО П.В.</p>
<p>Прошу передати слово Ірині Геращенко.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, прошу передати слово.</p>
<p>&nbsp;</p>
<p>12:41:29</p>
<p>ГЕРАЩЕНКО І.В.</p>
<p>Шановний колега! Скажіть, будь ласка,&nbsp;от сьогодні ми мали розглядати аналогічний проект постанови за авторством нашого колеги, іншого колеги, і там&nbsp; був перелік осіб причетних до злочинів, можливо причетних до злочинів. У вашій заяві немає цього переліку. От чому? Ми все-таки вважаємо, що необхідно внести туди тих осіб: керівників силових структур, керівників уряду українського,&nbsp; авторів відповідних як би там можливих заяв про введення надзвичайного стану, які очевидно були причетні до&nbsp; цих кривавих подій в Україні. Чому&nbsp; у вашій заяві їх немає? Дякуємо.</p>
<p>&nbsp;</p>
<p>САС С.В. Дякую за запитання.</p>
<p>Що стосується&nbsp; законопроекту, який був розданий, я не хотів&nbsp; би його з трибуни зараз критикувати. Там є цілий ряд юридичних аспектів, які не можуть дозволити розглядати той&nbsp; законопроект.</p>
<p>Що стосується конкретного питання щодо включення цілого переліку осіб, то тут ситуація виглядає таким чином. Ми&nbsp; пішли спочатку саме таким шляхом, як ви говорите, а коли цей список виявився надзвичайно великим, відмовилися від цієї ідеї. Чому? Тому що з практики Міжнародного кримінального суду випливає, що в них теж&nbsp; обмежені певні права щодо притягнення&nbsp; певної кількості осіб до&nbsp; відповідальності. Це перше.</p>
<p>І тому прийшли, на мій погляд, до&nbsp; юридично вивіреної версії, коли таких людей за допомогою української сторони, а саме, у разі прийняття цієї постанови, Україна зобов'язується відповідно до статті 9 надавати всебічну допомогу в розслідуванні справ буде визначати прокурор, незалежна особа…</p>
<p>&nbsp;</p>
<p>ГОЛОВУЮЧИЙ. Давайте завершити.</p>
<p>&nbsp;</p>
<p>САС С.В.&nbsp; …якому, я думаю, ми довіряємо, прокурор&nbsp; Міжнародного кримінального суду. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Одарченко.&nbsp; Будь ласка, включіть мікрофон.</p>
<p>&nbsp;</p>
<p>12:43:36</p>
<p>ОДАРЧЕНКО Ю.В.</p>
<p>Я передаю слово Миколі Томенку.</p>
<p>&nbsp;</p>
<p>ГОЛОВУЮЧИЙ. Прошу передати слово.</p>
<p>&nbsp;</p>
<p>12:43:43</p>
<p>ТОМЕНКО М.В.</p>
<p>Шановний пане доповідачу! Я підтримую цей документ, який ви доповідаєте, він важливий в політичному і про це в людському сенсі. Ми мусимо створити&nbsp; прецедент в Україні відповідальності&nbsp; &nbsp;найвищої посадової особи і групи людей, бо, очевидно, мова йде про спільну дію людей. Але мені здавалось, що треба було б, можливо, пізніше в документах, як ми підготуємо, зафіксувати безпрецедентний тиск і перешкоджання діяльності журналістів, яке мало місце.</p>
<p>На сьогодні, за оцінками нашого Комітету з питань свободи слова потерпіли, нанесли фізичні ушкодження 166 журналістам і два журналісти загинули. То це&nbsp; фантастична з точки зору нелюдяності, жорстокості ситуація. Тому я думаю, що це аргумент додатково би вказував на факт…</p>
<p>&nbsp;</p>
<p>ГОЛОВУЮЧИЙ.&nbsp; Дякую, прошу, відповідайте, будь ласка.</p>
<p>&nbsp;</p>
<p>САС С.В. Дякую. Шановний Миколо Володимирович, коли ми виписували зміст даної заяви, ми звертали увагу на дефініцію&nbsp; сьомої статті статуту Міжнародного&nbsp; кримінального суду. Там, на жаль, немає виписано по фаху осіб певних.</p>
<p>Тому ці особи, журналісти,&nbsp; представники інших професій, які постраждали, зазначені у&nbsp; загальній цифрі, яка була названа. Це понад сто громадян, які загинули, і понад&nbsp; 2 тисячі, які зазнали травм і каліцтва.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Ляшко, включіть мікрофон.</p>
<p>&nbsp;</p>
<p>12:45:36</p>
<p>ЛЯШКО О.В.</p>
<p>Олег Ляшко, Радикальна партія. Шановний пане Сас! Я підтримую проект рішення&nbsp; Верховної Ради&nbsp; про звернення до Міжнародного суду для того, щоб притягнути до відповідальності тих, хто убивав людей наших, українців, хто давав команди. Але я пропоную у пункті другому, де вказується про звернення щодо лише Януковича, перелік осіб, винних у вбивствах людей: Янукович, Азаров,&nbsp; Арбузов, Захарченко, Шуляк, командуючий внутрішніх військ, Клюєв, Лукаш, Асавалюк, полковник Асавалюк, який снайперами керував, Портнов і інші особи, треба вказати поіменно для того, щоб всі вони були віддані суду Міжнародного трибуналу. І нехай відповідають і не ховаються. Це вкрай важливо, щоб злочинці, на руках яких кров, щоб вони не уникнули відповідальності. І Пшонка, обов'язково Пшонка…</p>
<p>&nbsp;</p>
<p>ГОЛОВУЮЧИЙ. Прошу, відповідайте, будь ласка.</p>
<p>&nbsp;</p>
<p>САС С.В. Дякую.</p>
<p>Шановний Олег Валерійович, я вже висловив свою думку з цього приводу. Я за те, щоб були притягнуті всі злочинці, які причетні до злочинів, вчинених проти громадян України. Ми з тих причин, які я назвав, обмежилися Януковичем, вищими посадовими особами, а також тими, хто віддавав і виконував злочинні накази. Якщо ми зараз підемо шляхом, який пропонуєте ви, ну, в принципі, це право Верховної Ради. Але зараз кожен з&nbsp; депутатів буде називати в місті Києві, в тих місцевостях, які він представляє, на його думку, людей, які причетні до вчинення злочинів, то перелік цих людей буде надзвичайно великий. І у мене є сумнів, от виходячи з практики застосування, з практики функціонування Європейського кримінального суду, що суд зможе взяти до розгляду таку справу. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати, час на запитання є вичерпаний. Чи в нас є співдоповідач? Співдоповідач чи в нас є зараз? Шановне товариство, я перепрошую… Немає в нас співдоповідача.</p>
<p>Тоді я попрошу зараз… я розумію. Тоді я прошу записатися від фракцій на запитання, будь ласка.</p>
<p>Сергій! Народний депутат Сас, зараз буде запитання від фракцій. Прошу.</p>
<p>Всеукраїнське об'єднання "Свобода", народний депутат Мирний. Будь ласка, включіть мікрофон.</p>
<p>&nbsp;</p>
<p>12:48:43</p>
<p>МИРНИЙ О.Б.</p>
<p>Зрозуміло… Олександр Мирний, Всеукраїнське об'єднання "Свобода". Зрозуміло, що те питання, яке ми зараз розглядаємо, воно вже перезріло. І навіть незважаючи на всі ці трагічні події, які відбулися, ми повинні були вже декілька років тому ратифікувати і звернутися до Гаазького трибуналу з тим, щоб приєднатися до цієї міжнародної спільноти. Але, на жаль, скоріше за все, попередня влада, побоюючись тих наслідків, які вона передчувала, усіляко блокувала прийняття правильно рішення.</p>
<p>Тому Всеукраїнське об'єднання "Свобода" закликає всі фракції, підкреслюю, всі, без виключення, зробити правильний, виважений крок і підтримати ті рішення, які необхідні зараз українському народу, тому що без цього ми не підемо вперед. Слава Україні!</p>
<p>&nbsp;</p>
<p>ГОЛОВУЮЧИЙ. Прошу, народний депутат Терьохін, фракція Всеукраїнського об'єднання "Батьківщина".</p>
<p>&nbsp;</p>
<p>12:49:50</p>
<p>ТЕРЬОХІН С.А.</p>
<p>Шановний пане головуючий шановні колеги! Пане головуючий, відповідно до Регламенту тут мають бути виступи від фракцій, а не запитання і не 1 хвилина, а 3 – по повній процедурі. Тому я просив би дати мені більше однієї хвилини.</p>
<p>Ну, по-перше, я вам нагадаю, що, на жаль, ми не ратифікували статут Кримінального суду, оскільки існує відповідне рішення Конституційного Суду від 2000 року, яке було пролобоване колишнім Президентом, пам'ятаєте, після скандалу з Гонгадзе.</p>
<p>На жаль, нам приходиться йти таким, знаєте, непрямим шляхом, приймаючи заяву, якої, в принципі, достатньо відповідно до Статуту Кримінального суду для того, щоб він починав кримінальні провадження. Але дуже важливо, щоб рішення цього Кримінально суду були потім імплементовані в Україні, виконані. Саме для цього ми вчора зареєстрували з народним депутатом Петренко зміни і доповнення до Закону про судоустрій і зміни до Кримінального кодексу, Кримінально-процесуального кодексу, в якому і встановлюється обов'язок судової системи України імплементувати рішення як Європейського суду з прав людини, так і Гаазького трибуналу або інших міжнародних судів,&nbsp;які відповідно до міжнародних угод Україна використовує в внутрішньому судочинстві. Плюс, ми пропонуємо встановити жорстку кримінальну відповідальність службових осіб, а також суддів і колегій суддів, які відмовляються або відмовлялися імплементувати такі рішення. Якби ми цей закон прийняли, то тоді б не було такої ганьби, яка сталася на минулому голосуванні, коли Рада фактично відмовилася від виконання рішення Європейського суду з прав людини.</p>
<p>Тому я б дуже просив би, пане головуючий, щоб ми цей законопроект, про який я сказав, розглянули негайно після всіх кадрових призначень, які мають відбутися цього тижня. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу включити мікрофон народному депутату Іоновій, фракція "УДАР Віталія Кличка".</p>
<p>&nbsp;</p>
<p>12:52:18</p>
<p>ІОНОВА М.М.</p>
<p>Прошу передати слово Розенку.</p>
<p>&nbsp;</p>
<p>ГОЛОВУЮЧИЙ. Прошу включити мікрофон народного депутата Розенка.</p>
<p>&nbsp;</p>
<p>12:52:24</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка". Безумовно, що наша фракція одностайно підтримує зазначену заяву. Очевидно, що зараз ситуація в країні дуже важка і багато є застережень щодо цього, що от начебто зараз&nbsp; хтось там за кимось ганяється, хтось там когось переслідує, що нова влада так би мовити переслідує попередню владу.</p>
<p>Але треба чітко розуміти, що за ті злочини, які відбувалися протягом трьох останніх місяців, треба&nbsp; справді відповідати. Бо тут справа вже не в тому, що, чиї права порушені. Мова йде про сотні людських життів, які, на жаль, вже нікому не вдасться повернути. Такого Україна ще не переживала.</p>
<p>І справді, вчора в засобах масової інформації, я хотів би, щоб всі народні депутати відкрили цю інформацію, знайшли, вчора були оприлюднені конкретні факти і конкретні документи можливого силового розгону Майдану. Ці документи, які готувалися вищими посадовими особами держави, ці документи готували маніяки, які намагалися ввести в Київ 20 тисяч військовослужбовців, щоби фізично знищити Майдан. Адже по периметру Майдану мали розташовані були з-за грат отряди, щоб не випустити жодної людини з Майдану. На місці заводу "Арсенал" мало бути утворена, так би мовити, фільтраційна зона, куди зволилися всі заарештовані з Майдану і там їх утримувати під вартою. Це до чого треба було додуматися, щоб масову акцію протесту фактично задушити військами і передбачити таке знищення мирного населення.</p>
<p>Тому наші сьогоднішні заяви, наші сьогоднішні дії – це, в першу чергу, застереження наступним владам в Україні. Застереження тим, хто буде хоча б навіть думку мати в силовий спосіб розігнати або придушити масові акції протесту.</p>
<p>Наша позиція наступна. Кожен громадянин, кожна громадська організація, кожна політична партія має право на мирний протест, має право висловити свої застереження і зауваження влади. І неприпустимо в жодний спосіб в силовий спосіб припиняти і придушувати цей протест.</p>
<p>Тому ми підтримуємо цю ініціативу, що стане засторогою майбутнім поколінням…</p>
<p>&nbsp;</p>
<p>ГОЛОВУЮЧИЙ. Прошу включити мікрофон народного депутата Момоту, фракція Партії регіонів.</p>
<p>&nbsp;</p>
<p>12:55:31</p>
<p>МОМОТ О.І.</p>
<p>Олександр Момот, 27 виборчий округ, Дніпропетровськ.</p>
<p>Шановний Руслан Володимировичу, передайте слово народному депутату Долженкову.</p>
<p>&nbsp;</p>
<p>ГОЛОВУЮЧИЙ. Прошу включити мікрофон народного депутата.</p>
<p>&nbsp;</p>
<p>12:55:43</p>
<p>ДОЛЖЕНКОВ О.В.</p>
<p>Дякую, шановний пане Голово. Я звертаюся зараз до всіх колег для того, щоб дійсно ми приймали виважені рішення, як нам на те радили представники ВО "Свобода".</p>
<p>Я представляю фракцію Партії регіонів та висловлююсь за те, що ми готові і ми підтримуємо необхідність розповсюдження юрисдикції Міжнародного кримінального суду на території України. Але вказана юрисдикція повинна відбуватися у встановлений Конституцією та чинним законодавством України спосіб.</p>
<p>Ми проти, категорично проти того, щоб примушувати або спонукати Міністерство закордонних справ надавати якісь матеріали щодо певних осіб щодо певного проміжку часу. Тому що вказана постанова і вказаний проект заяви є неконституційними. Ми не можемо визнавати міжнародний договір, який не ратифікований Верховною Радою.</p>
<p>Яка наша пропозиція. Ми зараз в залі пленарного засідання. Я вважаю, що представники всіх фракцій та депутатських груп, що присутні, підтримують ідею ратифікації відповідного Римського статуту Міжнародного кримінального суду. Після ратифікації існує, що… Після проведення процедури ратифікації існує процедура щодо подання вказаних документів. І відповідно конвенція буде розповсюджуватися не тільки на події, які мали місце, трагічні події&nbsp; для історії нашої країни, які мали місце в кінці лютого, а і на всі події.</p>
<p>Тому ми категорично проти проекту заяви, яка пропонується представниками фракції, проекту Постанови про тимчасове визнання Римського статут. Ми за те, щоб Верховна Рада як законодавчий орган, єдиний законодавчий орган, все ж таки дотримувався Конституції та вимог чинного законодавства.</p>
<p>Будь ласка, шановні колеги, підтримайте нашу пропозицію щодо необхідності&nbsp; ратифікації вказаного Римського статуту Міжнародного кримінального суду і діяти в рамках Конституції та чинного законодавства України. Дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати, час на виступи вичерпано. Прошу народних депутатів записатися на виступи.&nbsp;</p>
<p>Народний депутат Немілостівий, прошу включити мікрофон.</p>
<p>&nbsp;</p>
<p>12:58:19</p>
<p>НЕМІЛОСТІВИЙ В.О.</p>
<p>Прошу передати слово народному депутату Развадовському.</p>
<p>&nbsp;</p>
<p>ГОЛОВУЮЧИЙ. Прошу включити мікрофон.</p>
<p>Прошу включити мікрофон народного депутата Богословської.</p>
<p>&nbsp;</p>
<p>12:58:36</p>
<p>БОГОСЛОВСЬКА І.Г.</p>
<p>Дякую. Шановні колеги, я дуже прошу вас звернути увагу на цей документ і на те, як він проходив. Перший проект постанови мав прізвища такі як Клюєв, Портнов, Пшонка, Лукаш, Шуляк, Захарченко, Якименко, Добкін, Кернес. Зараз в цій&nbsp; Постанові тільки одне прізвище –&nbsp; Янковича.</p>
<p>Я вважаю,&nbsp; що ми не маємо права в такому вигляді голосувати постанову. І&nbsp; ми повинні додати всі прізвища тих людей, які мали безпосереднє відношення&nbsp; до переліку в цей проект.</p>
<p>Чому? Тому що з моменту, коли Рада звертається про притягнення до відповідальності цих людей, до цих людей&nbsp; таке ж відношення всюди, де&nbsp; б вони не знаходилися.&nbsp; Всі вони втекли з України, але всі вони зараз ведуть переговори про повернення в Україну. І повертаючись&nbsp; сюди, вони&nbsp; знову будуть по своїх чорних схемах орудувати в Україні.</p>
<p>Я наполягаю, що всі депутати,&nbsp; які мають совість, честь&nbsp; і принципову позицію мають право проголосувати&nbsp; за цю постанову тільки в тому випадку, якщо&nbsp; до неї будуть додатні ті прізвища, які&nbsp; я назвала. Я прошу&nbsp; вас бути принциповими і послідовними. Ми не можемо сьогодні, як це було в 2004 і 2005 році, залишити поза покаранням тих людей, які винні. А тим паче,&nbsp; вперше в історії&nbsp;&nbsp; України був розстріл мирних людей!</p>
<p>Ще раз хочу сказати. Ми можемо зараз зробити цей перелік невиключним, залишити в формулюванні постанови: Янукович, Клюєв, Портнов, Пшонка, Захарченко, Шуляк,&nbsp; Добкін, Кернес, Лукаш та інші –&nbsp; як це зараз в тексті постанови і проголосувати в&nbsp; такому вигляді.</p>
<p>Прошу вважати це доповненням і прошу поставити на голосування&nbsp;&nbsp;&nbsp;&nbsp; в&nbsp; такому вигляді питання.&nbsp; Дякую.</p>
<p>&nbsp;</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Народний депутат Развадовський.</p>
<p>Прошу включити мікрофон.</p>
<p>&nbsp;</p>
<p>13:00:53</p>
<p>РАЗВАДОВСЬКИЙ В.Й.</p>
<p>Прошу передати слово народному депутату Дерев'янку.</p>
<p>&nbsp;</p>
<p>ГОЛОВУЮЧИЙ.&nbsp; Прошу включити мікрофон народного депутата Дерев'янка.</p>
<p>&nbsp;</p>
<p>13:01:00</p>
<p>ДЕРЕВ’ЯНКО Ю.Б.&nbsp;</p>
<p>Шановні народні депутати, шановний український народ!&nbsp; Ви знаєте, ми мали жахливі події на Майдані, і сьогодні на всіх вас, на всіх нас, народних депутатів,&nbsp;&nbsp; дивиться та Небесна сотня, яку вбили злочинці. На всіх нас дивиться та Небесна сотня зараз, заглядаючи кожному в душу зараз, тому що хтось дав команду злочинно їх вбивати, тому що хтось організував цей кривавий злочин. Тому що саме зараз від кожного з нас залежить, чи будуть ті люди притягнуті до відповідальності. І найголовніше, кожен з нас зараз не є суддею, він не приймає рішення і не виносить вирок. Але кожен з нас зараз, від нього залежить, чи буде незалежний Міжнародний кримінальний суд розглядати об'єктивно справу по кожному з тих людей, перелік яких тільки що щойно був озвучений, і це є важливо, що це є незалежний Міжнародний кримінальний суд.</p>
<p>Тому прошу вас підтримати, власне, прізвище всіх тих людей, які були озвучені, а саме: Азаров, Арбузов, Пшонка, Захарченко, Лєбєдєв, Лукаш, Портнов, Якименко, Шуляк, Добкін, Кернес. Для того (Лукаш, повторююсь), для того, а також інших, яких буде визначати незалежний прокурор Міжнародного кримінального суду, для того, щоб саме Міжнародний кримінальний суд об'єктивно, без тиску на них міг розглянути і встановити, хто і яку міру відповідальності повинен понести.</p>
<p>Шановні народні депутати, весь Майдан, вся Україна дивиться сьогодні на нас і чекає справедливого рішення. Я хочу, щоб всі ми розуміли, що це голосування є поіменне. І кожна людина, яка проживає в Україні, буде дивитися, як ви, ми, кожен з нас персонально, ставиться до злочинів проти людства, як ми приймаємо рішення зараз, коли люди очікують змін, системних змін в країні. Це є надзвичайно важливо для кожного з нас, для життя кожної української родини і дитини. Тому прошу вас підтримати, власне, з такими поправками. Дякую за увагу.</p>
<p>&nbsp;</p>
<p>ГОЛОВУЮЧИЙ. Народний депутат Бондаренко, фракція "Батьківщина". Прошу включити мікрофон.</p>
<p>&nbsp;</p>
<p>13:03:43</p>
<p>БОНДАРЕНКО В.Д.</p>
<p>Володимир Бондаренко, фракція "Батьківщина". Шановні друзі! Сьогодні по гарячих, як кажуть, слідах ми маємо цілу групу людей, які абсолютно не мали підстав робити того, що робили, які порушували грубо Конституцію і закони України, міжнародне право, які глумилися над людьми, знущалися і фактично вбивали їх, якщо не особисто, то своїми приказами або своїми діями, або&nbsp; бездіяльністю. Але ми повинні залишити можливість розслідувати і далі цю грандіозну систему знищення людей, цей геноцид, який був запущений Януковичем в Україні.</p>
<p>От мене цікавить, а хто давав право такому панові Козаку зупиняти залізниці із західних напрямків, щоб люди в Київ не їхали на допомогу тим, хто страйкує? А хто зупинив Київський метрополітен? А хто давав з Міністерства охорони здоров'я вказівки допускати міліцію до тяжко хворих, поранених і забирати їх та вивозити в інші місця, в тому числі в ліси? Як працювала пенітенціарна система? Як молотили суди в Україні тих, хто ніякого відношення не мав до порушення прав, їх пачками запроторювали як мінімум на два місяці, а декого і назавжди планували забрати?</p>
<p>Тому сьогодні ми повинні ухвалити цей документ і лише як першу порцію злочинців додати до розгляду, але потім треба продовжити розслідування. І щоб міжнародний кримінальний прокурор зайнявся цією проблемою. Тому що наше судочинство, наша система розслідування за багато років була настільки корумпована, що за один день її здвинути з місця і направити її до тих стандартів права, яке є в Європі, дуже важко.</p>
<p>Тому ті комісії, які сьогодні працюють в Україні, вони повинні дати лише первинний матеріал, закріпити цей матеріал, бо він хутко зникає, як кажуть, "доказова база". Тому це треба буде продовжувати, а сьогодні абсолютно чітко підтримати цей документ, який поданий в розширеному варіанті. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Ляшко, будь ласка.</p>
<p>&nbsp;</p>
<p>13:05:52</p>
<p>ЛЯШКО О.В.</p>
<p>Олег Ляшко, Радикальна партія. Шановні народні депутати України, шановні громадяни! Можете уявити ситуацію, щоб у травні 1945 року у Берліні до Жукова прийшов Геббельс, Мюллер, Гіммлер, Гейдріх, Кейтель і сказали: маршал Жуков, ми засуджуємо Гітлера, вся кров на його&nbsp; руках, ми ні в чому не винуваті, давайте разом будемо будувати нову Німеччину.&nbsp; Можна уявити таку ситуацію? Ні. Всі вони сіли на лаву підсудних (звичайно, хто залишився живий), сіли на лаву підсудних Нюрнберзького трибуналу.</p>
<p>Вперше в історії України вбиті люди в боротьбі за владу. Янукович заради, цей упир, кровопивця, заради того, щоб утриматися на посаді Президента,&nbsp; він почав віддавати злочинні накази вбивати людей. Ці злочинні накази почали виконувати така ж сволота, яка сиділа там, покупляла посади за хабарі, кожний місяць носила мільйони доларів&nbsp; за ці посади, і вони заради грошей, заради посад вони почали вбивати українців. Хіба ми до них не зверталися? Та половина залу народних депутатів кожний день виходили з трибуни і зверталися до військових, до солдат, до міліціонерів: не виконуйте злочинних наказів. Вони нас не чули, вони нас вбивали, бо вони отримували доплату 500 доларів кожний день, командири підрозділів, і по 300 доларів снайпери, які нас убивали. Оце ціна, в яку оцінив Янукович наше життя разом із Захарченком.</p>
<p>Тому прощення вбивцям немає. І я не бачу взагалі предмету для обговорення. Весь список злочинців має бути переданий до Міжнародного трибуналу. Увесь. Ні один убивця, той хто віддавав накази, той хто виконував накази, не має права уникнути відповідальності. У нас немає в Україні сьогодні незалежної судової системи. До речі, до&nbsp; того списку треба долучити суддів, які саджали наших людей-активістів. Так от щоб не було ні в кого в світі думки про те, що ми створюємо політичну розправу, ми повинні передати цю справу на розгляд Міжнародного трибуналу, незалежного Міжнародного трибуналу, який має розглянути цю справу.</p>
<p>Тому я звертаюся до вас, шановні колеги, без обговорення: Янукович, Захарченко, Арбузов, Клюєв, Азаров, Пшонка, Лукаш і так далі по списку. Включаємо і передаємо до суду. І нехай незалежний суд розглядає їхню справу. Душі сотні вбитих людей дивляться на нас. Зараз на вас, регіонали, комуністи, як ви будете голосувати. Слава Україні!</p>
<p>&nbsp;</p>
<p align=center>Веде засідання Голова Верховної Ради України О.В.ТУРЧИНОВ</p>
<p align=center>&nbsp;</p>
<p>ГОЛОВУЮЧИЙ.&nbsp; Слово надається В'ячеславу Кириленку, фракція "Батьківщина".</p>
<p>&nbsp;</p>
<p>13:09:13</p>
<p>КИРИЛЕНКО В.А.</p>
<p>В'ячеслав Кириленко, партія "За Україну", фракція "Батьківщина".</p>
<p>Шановні виборці, шановні колеги! Безумовно, ми дійдемо до того часу, коли колись диктатор Слободан Мілошевич, як генерали, які вдавалися до етнічних чисток, як усілякі африканські диктатори, вони повстали перед Гаазьким судом і там давали свідчення і були покарані.</p>
<p>Янукович буде заарештований, і повинен відповідати і перед українським народом, і перед світовим співтовариством за злочини проти людяності. Тому що вбиті люди, які боролися за свою свободу, за свою країну, за майбутнє своїх дітей. А вбиті вони владою, яка поставила на кон все, аби&nbsp; самозберегтися, зберегти себе, свої мільярди і далі плодити ту нечисть, яку вони в країні наплодили.</p>
<p>Разом з тим, спокуса є записати десятки прізвищ у цю заяву. Але перший відповідальний за ці вбивства – це колишній Президент Янукович. Особисто я вважаю, що окремим пунктом мають бути додані Захарченко і Пшонка прямо до цієї заяви.</p>
<p>По всіх інших прізвищах нас може влаштувати пункт, який говорить "та інші посадові особи, визначені прокурором Міжнародного кримінального суду". Тому що ми повинні розуміти, що є український народ, який сам повинен притягти до відповідальності всіх тих, хто давав злочинні накази і брав участь у їх виконанні. А це – величезна кількість командирів спецпідрозділів. Це, у тому числі, і судді, які штампували рішення на виконання цих злочинних наказів, це навіть ті люди, яку душили свободу слова і примушували писати журналістів, що смерті на улицях – це добре, це боротьба на наведення порядку в Україні і так далі. Це сотні позицій по всій Україні з різних сфер життя, але це відповідальність українських судів, українського правосуддя і українського народу.</p>
<p>І третє, останнє. Ми повинні подбати, щоб такого ніколи не повторилося. Тому перша люстрація має бути в правоохоронних органах. Спецпідрозділ "Беркут" має бути розпущений без жодних передумов і має бути створений новий спецпідрозділ, який не буде ніколи виконувати накази проти свого народу, а буде боротися із злочинністю. Всі правоохоронці повинні пройти переатестацію, а ті, хто винний у злочинах, мають бути звільнені. Все це стосується і інших силовиків, які великими кількостями брали участь у виконанні злочинних наказів, але і у великих кількостях відмовлялися від виконання злочинних наказів. Тут треба провести межу. Ті, хто винні, мусять відповідати. Ті, хто, навпаки, боролися за честь армії…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>КИРИЛЕНКО В.А. …хто боровся за честь правоохоронної системи, ті, навпаки, повинні теж бути названі як взірець громадянської позиції. І треба покласти руку на серце і сказати, що і такі у нас є, а злочинці, починаючи з Януковича, мусять бути заарештовані і покарані. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, з трибуни виступ, останній.</p>
<p>&nbsp;</p>
<p>13:13:13</p>
<p>КАПЛІН С.М.</p>
<p>Скажу дуже коротко. У наших виступах не прозвучало прізвище ще людини, яка фактично весь цей час готувала і скеровувала глобально цей процес геноциду над Майданом. Це екс-Прем'єр-міністр України Микола Азаров. І ми повинні зробити все, аби він був притягнутий до кримінальної відповідальності і щоб він сидів за ґратами! І дехто тут посміхається, я хотів запитати: де лідер вашої фракції, який "нагинав" всю фракцію голосувати за рішення, які давали можливість Азарову скеровувати ці процеси? Нехай йде і відповідає так само!</p>
<p>&nbsp;</p>
<p>ГОЛОВУЮЧИЙ. Шановні народні депутати, були дуже такі емоційні виступи, тому що ця тема болить у кожного в серці. Я прошу, Сергій Володимирович, заключне слово, одну хвилину, щоб ми приймали…</p>
<p>&nbsp;</p>
<p>САС С.В<i>.&nbsp; (Не чути)</i></p>
<p><i>&nbsp;</i></p>
<p>ГОЛОВУЮЧИЙ. Сергій Володимирович, от можна я внесу пропозицію.</p>
<p>Друзі, колеги, я прошу уваги! Шановні колеги, є пропозиція, тут називали багато прізвищ. Сергій Володимирович, до мікрофону, щоб ви зразу прокоментували цю пропозицію. Називали багато прізвищ. Але я погоджуюсь з виступом В'ячеслава Кириленка і його пропозицією, що зрозуміло, що безпосередню відповідальність за цей кривавий злочин несе Президент Янукович, міністр внутрішніх справ, екс-міністр внутрішніх справ Захарченко та екс-прокурор Генеральний Пшонка. Почекайте, друзі. Я прошу заспокоїтись. Почекайте. Та інші посадові особи і дописати "яких встановить і надасть Генеральна прокуратура України". <i>(Шум у залі)</i> Почекайте! Я поясню чому.</p>
<p>Тому що протягом слідства будуть виясняти все нові і нові прізвища, які безпосередньо причетні до цього акту, акту кривавого і злочинного. А так, шановні колеги, ми приймемо рішення. Зараз, я переконаний, що проголосуємо його конституційною кількістю голосів, і саме не будемо втрачати час для того, щоб це рішення почалось реалізовуватись. Підтримується пропозиція? Підтримується.</p>
<p>Я прошу вас, Сергій Володимирович, дуже прошу, ну, зараз…</p>
<p><i>(Шум у залі)</i>&nbsp; Будь ласка, хвилину.</p>
<p>&nbsp;</p>
<p>13:15:32</p>
<p>САС С.В.</p>
<p>Шановні колеги, я за те, щоб злочинці були покарані. Тут уже дехто з депутатів висловлюється, що, тому що списку немає, Сас гроші взяв уже за це, щоб список не складати.</p>
<p>Тому, шановні депутати! Вивчайте матеріальну частину, статут кримінальний і тоді ви зрозумієте, що ми не можемо визначати винних зараз. Ми, кожен з нас, коли буде відкрите провадження по цьому питанню, можемо кожен давати туди пропозиції, кого притягнути до відповідальності. Це перша теза.</p>
<p>Наступна теза. Чому ми вирішуємо це питання саме таким шляхом? Тому що у нас злочини вчиняли ті, хто їх розслідує, і цього не можна робити. У нашому кримінальному законодавстві є злочини, які визначають, то есть ці склади злочинів, але там є суб'єкт, а суб'єктивна сторона інша. І ще, тут була теза така, що в нас Статут не ратифікований. Є приклади: Кот-Д'Івуар, Палестина, де…</p>
<p>&nbsp;</p>
<p>ГОЛОВУЮЧИЙ. Два слова, будь ласка.</p>
<p>&nbsp;</p>
<p>САС С.В. За частиною третьою статті 13 розглядалися справи, як мінімум, я знаю, в двох країнах. Тому, шановні колеги, прошу підтримати даний законопроект в запропонованій редакції. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, я прошу декілька редакційних правок, Сергій Володимирович, наш колега внесе.</p>
<p>&nbsp;</p>
<p>13:17:16</p>
<p>ЧЕРНЕГА Р.Т.</p>
<p>Роман Чернега, фракція "УДАР". Шановні колеги, дійсно ті всі прізвища, які тут називалися, вони повинні бути внесені. В мене буквально кілька по тексту.</p>
<p>Другий абзац ми починаємо: "Протягом трьох місяців в Україні правоохоронні органи за наказом…", - та не простим наказам, а цей наказ апріорі, як ми всі говоримо, є злочинним, тому прохання одразу записувати, що це є злочинним наказом.</p>
<p>Наступне. Ми не можемо просто виписувати і писати по тексту четверте речення, четверта строчка знизу: "Характерною ознакою в цей період стало викрадення та зникнення людей". Та це не характерна ознака – це системні порушення і системні викрадення. Тому прохання виписувати одразу: "В цей період стало системним викрадення…", - далі по тексту.</p>
<p>Обов'язково дописати в речення те, що в дужках - "приниження честі та гідності" перед словом "тощо".</p>
<p>І на другій сторінці вилучити такі фрази: "Як правило", - де йдуть у реченнях. "Як правило, переслідування людей велося за політичними мотивами". Та не як правило, а це виключно за політичними мотивами велося переслідування людей. І в наступному реченні також оце словосполучення виключити "як правило".</p>
<p>Треба виписувати ці постанови в чіткій…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я думаю, друзі, ми врахуємо обов'язково. Колеги, давайте я ще раз підсумую ті пропозиції, які були озвучені. А саме. Що ми з вами чітко говоримо про кримінальну відповідальність Януковича Віктора Федоровича, екс-Президента України, екс-міністра внутрішніх справ Захарченка, екс-Генерального прокурора Пшонки та інших посадових осіб, що видавали накази, які будуть встановлені Генеральною прокуратурою і надані до цієї заяви.</p>
<p>Шановні колеги, я ще раз хочу сказати, з голосу ми можемо ще 5-10 прізвищ написати, вони будуть вписані Генеральною прокуратурою, яке веде слідство разом з СБУ, спокійно, і Міністерство внутрішніх справ.</p>
<p>В той же час всі прізвища, друзі, ми не напишемо, Інно Германівно, не напишемо ми всі прізвища. Ми не можемо&nbsp; дати зараз вичерпний перелік. І зараз кожний з голосу буде вставати і говорити, вибачте, це буде, ну, скажімо так, відповідно до закону неправильно, юридично некоректно.</p>
<p>Саме тому пропозиція. У нас створена спільно слідча група: Генпрокуратура, СБУ, МВС. Кримінальна справа щодо масових вбивств зараз активно розслідується. І Генеральна прокуратура надасть всі прізвища, які будуть встановлені під час проведення слідчих дій, і це буде додаток до нашого з вами звернення. Приймається така форма? Приймається.</p>
<p>Я ставлю на… <i>(Шум у залі) </i>&nbsp;Шановні колеги, я прошу заспокоїтись. До мене підходили і просили оголосити, заспокойтесь, що стосується ратифікації Римської&nbsp; угоди, це важливе питання.</p>
<p>Друзі, у нас є дійсно такий законопроект. Вніс народний депутат Москаль. Він зараз опрацьовується і на найближчих засіданнях він буде внесений і буде Верховна Рада приймати рішення з цього питання.</p>
<p>Можемо ставити на голосування? Можемо. Колеги, постанова, за основу і в цілому можемо ставити? За основу з правками, які були названі? Можемо. За основу. Добре.</p>
<p>Шановні колеги,&nbsp;Постанова 4269 –&nbsp; заява Верховної Ради України до Міжнародного кримінального суду про визнання Україною юрисдикції Міжнародного кримінального суду щодо скоєння злочинів проти людяності вищими посадовими особами держави, які привели до особливо тяжких наслідків та масового вбивства українських громадян під час мирних акцій протестів у період з 21 листопада 2013 року по 22 лютого 2014 року. Прошу проголосувати цю Постанову за основу. Включіть систему "Рада", голосуємо.</p>
<p>&nbsp;</p>
<p>13:21:48</p>
<p>За-339</p>
<p>Рішення прийнято.</p>
<p>Прошу по фракціях покажіть, будь ласка.</p>
<p>Шановні колеги, ми можемо ставити в цілому? Не можемо.</p>
<p>Добре. Будь ласка, я прошу підняти руки. Так, я бачу всіх. Починаємо.</p>
<p>Богословська, будь ласка, народний депутат.</p>
<p>&nbsp;</p>
<p>13:22:21</p>
<p>БОГОСЛОВСЬКА І.Г.</p>
<p>Дякую. Шановні колеги, ті, хто зараз кричить, що вони піаряться, я їм пропоную, після того, як вони не проголосують ці прізвища всі, вийти і попіариться перед людьми. Ми зараз знаємо, що почались знову торги. Ми знаємо, що ті, що зараз сидять там за кордоном, кожен день телефонують десяткам людей і торгуються, на яких умовах вони повертаються. Цього не буде.</p>
<p>І я прошу сьогодні поставити ще й питання про відповідальність всіх тих, хто їх випустив з країни. Тому, будь ласка, не включайте торги. І я вимагаю, щоб сьогодні була підписана коаліційна угода. Щоб ми побачили всіх тих, хто зараз продає знову посади і місця в коаліційній угоді. Ті, хто зараз не проголосує ці поправки – це ті, хто зраджує український народ!</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Агафонової.</p>
<p>&nbsp;</p>
<p>13:23:27</p>
<p>АГАФОНОВА Н.В.</p>
<p>Шановні колеги,&nbsp; я ще раз хочу звернути увагу на поправку, яка&nbsp; була внесена з голосу: Встановити осіб і також тих осіб, винних осіб, які будуть встановлені&nbsp; Генеральною&nbsp; прокуратурою.&nbsp;</p>
<p>Не Генеральною прокуратурою. Ми звертаємося, саме тому ми звертаємося до Міжнародного&nbsp; кримінального суду, ми вимагаємо іншої кримінальної юрисдикції. Не Генеральна прокуратура&nbsp; буде встановлювати винних осіб. Цих осіб буде встановлювати&nbsp; спеціальний прокурор Міжнародного кримінального суду.</p>
<p>Тому я прошу залишити в тій редакції, яку подавав автор законопроекту. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка,&nbsp; народний депутат&nbsp; Ляшко. Включіть мікрофон.</p>
<p>&nbsp;</p>
<p>13:24:13</p>
<p>ЛЯШКО О.В.&nbsp;&nbsp;</p>
<p>Олег Ляшко, Радикальна партія.&nbsp; Шановні колеги депутати, я пропоную включити до вказаного списку&nbsp; прізвища всіх керівників, які причетні до злочинів, учинених проти українських громадян, які винні в масових вбивствах. Це є Азаров і Арбузов, Шуляк, командуючий Внутрішніх військ, полковник спецпідрозділу внутрішніх військ снайперів Асавалюк Сергій, Якименко, Голова&nbsp; СБУ (адже спецпідрозділ "Альфа" СБУ&nbsp; теж убивали людей снайпери). Азаров&nbsp; обов'язково, Арбузов, Лукаш, Клюєв, Могильов, Константинов, Добкін,&nbsp; Кернес. Добкін і Могильов&nbsp; посилали&nbsp; "тітушок" на&nbsp; Київ! "Тітушки" вбивали журналістів, "тітушки"&nbsp; вбивали людей!</p>
<p>Тому я прошу включити ці прізвища до переліку осіб, і нехай Міжнародний&nbsp; трибунал розслідує їхню діяльність! Адже ще раз кажу, в нас є проблема – в Україні сьогодні не має незалежного суду. Тому нехай працює&nbsp;&nbsp; міжнародний…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, включіть мікрофон народного депутата Соболєва.</p>
<p>&nbsp;</p>
<p>13:25:32</p>
<p>СОБОЛЄВ С.В.</p>
<p>Соболєв,&nbsp; фракція "Батьківщина". Я, можливо,&nbsp; вас зараз здивую: я не голосував&nbsp; за основу по одній&nbsp;&nbsp; причині.&nbsp; Якщо це пройде&nbsp; в такій редакції, це не буде діяти.</p>
<p>Я вимагаю,&nbsp; щоб було проголосовано так, як це визначили юристи-міжнародники, те, про що сказала Агафонова. Ми не маємо права передавати справи, які є не фактові. Тільки спеціальний прокурор має право це встановлювати. Я вимагаю, щоб це було проголосовано в першій редакції, тоді це буде діяти, інакше цей закон не буде діяти. Дякую.</p>
<p>&nbsp;</p>
<p>ГОЛОВУЮЧИЙ. Включіть, будь ласка, мікрофон народного депутата Ар'єва. Друзі, і будемо приймати рішення.</p>
<p>&nbsp;</p>
<p>13:26:16</p>
<p>АР’ЄВ В.І.</p>
<p>Шановні колеги, ми зараз список не визначимо. Скажіть, будь ласка, чому ми визначаємо тільки керівні посади, представників на керівні посади на свій розсуд? А командири "беркутів", які віддавали накази? А списки спецпідрозділів "Омега", "Сокіл", яких називали серед злочинців? Списки, які були в операціях "Бумеранг" і "Хвиля"? Всіх цих людей потрібно встановлювати, і встановити їх має прокурор, призначений Міжнародним кримінальним судом. І, власне ця людина, ми не можемо зараз робити роботу за цю людину.</p>
<p>Тому давайте дотримуватися норм міжнародного законодавства і не перетворювати це зараз в самопіар, коли нам треба прийняти головне рішення, а списки потім будуть визначатися уже в Гаазі. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Єремеєв, і будемо голосувати.</p>
<p>&nbsp;</p>
<p>13:27:12</p>
<p>ЄРЕМЕЄВ І.М.</p>
<p>Шановні народні депутати, шановний головуючий, абсолютно правильно, є норми міжнародного законодавства і те, що говорить народний депутат Агафонов, а саме, в такій редакції необхідно голосувати. Просимо поставити на голосування.</p>
<p>&nbsp;</p>
<p>ГОЛОВУЮЧИЙ. Шановні колеги, всі виступаючі останні чітко підтримали пропозицію народного депутата України Агафонової. Тому що ця редакція правильна, і остаточний весь перелік буде встановлений саме спеціальним прокурором трибуналу. Так я розумію, ця пропозиція?</p>
<p>Єдина була пропозиція, все ж таки, крім Януковича, вказати прізвища Захарченко та Пшонка вказуємо. Так я розумію? З цією пропозицією.</p>
<p>Будь ласка, колега, ви зірвете зараз голосування.</p>
<p>&nbsp;</p>
<p>ДОЛЖЕНКОВ О.В. Шановні колеги, я від імені фракції Партії регіонів пропоную підтримувати цю заяву, але одночасно ратифікувати, запропонований Москаленком законопроект 0072. До чого це призведе? Це призведе до того, що вказана інституція буде у нас діяти постійно і буде здійснювати кримінальне провадження не тільки щодо подій, які мали місце в лютому, а й постійно.</p>
<p>Це, я вважаю, компромісний варіант, і ми його готові фракцією Партії регіонів підтримати. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, я думаю, що пропозиція, щоб постійно діяла – це добре, і ми обов’язково проголосуємо щодо ратифікації.</p>
<p>Але зараз нам треба прийняти рішення по цій постанові, по змісту заяви. І я ще раз повторюю, ми домовились з врахуванням трьох прізвищ, які я назвав, і правки, чіткої позиції, яка була визначена… Друзі, чітко була визначена депутатом Агафоновою, що це є юридично правильна і саме за такою формою буде прийматися заява, я прошу голосувати в цілому. Прошу включити систему "Рада".</p>
<p>&nbsp;</p>
<p>13:29:23</p>
<p>За-324</p>
<p>Рішення прийнято. <i>(Оплески)</i></p>
<p>По фракціях, будь ласка.</p>
<p>Шановні колеги, хочу у вас запитати, ми можемо переходити вже до визначення дати виборів? Можемо. У нас з вами дуже багато законопроектів.</p>
<p>Шановні колеги, по виборах у місті Києві. Є пропозиція включити законопроекти до порядку денного нашого сесійного засідання, можемо голосувати. Будь ласка,&nbsp; реєстраційний номер 4198 і всі…&nbsp; Які є зауваження до цього?</p>
<p>Будь ласка, включіть мікрофон депутата Пинзенику.&nbsp;&nbsp;</p>
<p>&nbsp;</p>
<p>13:30:24</p>
<p>ПИНЗЕНИК В.М.</p>
<p>Шановний Олександр Валентинович, шановні колеги! Ми знову стикаємося з проблемою, про яку багато з нас говорили. Рішення не обговорено, не опрацьовано, а ми знову пробуємо провести швидко такі рішення. Нічого не станеться, якщо ми відкладемо на один день розгляд цих питань. Є, напевно, більш важливі питання, які би ми могли обговорити.</p>
<p><i>(Шум у залі).</i></p>
<p><i>&nbsp;</i></p>
<p>ГОЛОВУЮЧИЙ.&nbsp; Шановні колеги! Мені трошки не коректно говорити, але мені здається, що це питання обговорювалося стільки разів у Верховній Раді, і це питання, на якому наполягають саме всі кияни, яких позбавили права обрати собі і голову, і депутатів рад. Тому, шановні колеги, мені здається, що некоректно буде, коли ми знову знімемо це питання.</p>
<p>Є пропозиція, воно не включається, до речі, до порядку денного. Це – призначення позачергових виборів.</p>
<p>Я би просив… У нас, шановні колеги, тут достатньо постанов. Я би просив, щоб ми обрали постанову, в якій говориться про саме позачергові… Допоможіть, пане Руслане, мені. Йдеться про позачергові вибори&nbsp; у місті Києві. Тому що у нас&nbsp; саме позачергові вибори будуть призначатися на 25 травня по всій країні. Будь ласка, постанова про …</p>
<p>Шановні колеги, хто хоче зірвати вибори в Києві, давайте два-три тури будемо говорити. Ми зірвемо вибори. Є закон, по якому сьогодні ми можемо чітко проголосити вибори в місті Києві. І зараз я прошу не затягувати це питання. Тому що нам просто незручно дивитися киянам в очі, які не мають влади. Герега написала вже відставку, збігла. Не може в столиці України не бути законної легітимної влади. Крапка.</p>
<p>Тому … Шановні колеги, 4198-3, постанова Бригинця Олександра про призначення позачергових виборів депутатів Київської міської ради… це не годиться, тут районних рад.</p>
<p>Будь ласка, я звертаюся до авторів, у кого є виключно постанова про вибори голови і Київради? Будь ласка, я надаю слово народному депутату Рудьковському.</p>
<p>&nbsp;</p>
<p>13:32:45</p>
<p>РУДЬКОВСЬКИЙ М.М.</p>
<p>Шановні народні депутати!.. Шановні народні депутати!.. <i>(Шум у залі)</i> 4198-1, про призначення позачергових виборів депутатів Київської міської ради та київського міського голови.</p>
<p>Пропонується постановою&nbsp; 4198-1 призначити вибори міського голови та депутатів міської ради. Протягом уже близько року йде ця дискусія. Я думаю, громадянська позиція всіх жителів міста Києва заслуговує на увагу Верховної Ради. І сьогодні ми повинні проголосувати це рішення – і одночасно з виборами Президента провести такі вибори. Це, по-перше, зекономить кошти. З іншого боку, дасть всім людям, які проявили себе під час революції гідності, реалізувати себе уже в міській раді і продемонструвати нову якість організації роботи міської ради, а також спілкування між міською радою і своїми виборцями.</p>
<p>Я переконаний, якщо жителі міста Києва змогли забезпечити життєдіяльність центра міста – Хрещатика і Європейської площі – протягом такого часу, я переконаний, що вони будуть здатні по-новому організувати роботу і життя міста Києва. Саме приклад самоорганізації, цей приклад самоорганізації потрібно перенести на нову форму управління містом Києвом.</p>
<p>Я переконаний також, що нам потрібно внести зміну до Закону про міського голову, а також сумістити повноваження міського голови і голови Адміністрації міста Києва. Такий законопроект уже підготовлений, і думаю, що після призначення виборів міського голови і виборів до міської ради нам потрібно внести відповідні зміни до закону.</p>
<p>Також, шановні народні депутати, нам потрібно прийняти рішення щодо поновлення обрання до районних рад. І відповідне рішення потрібно в порядку виключення прийняти у Верховній Раді, бо таке рішення повинна приймати міська рада, для того щоб одночасно провести вибори і до міської ради, і до районних рад. Це забезпечить, ну, більш широке представництво. І я переконаний, що залучить більше небайдужих людей до управління…</p>
<p>&nbsp;</p>
<p>ГОЛОВУЮЧИЙ. Шановні колеги, зараз я дам слово. Ми провели тут оперативну нараду з профільним комітетом, і профільний комітет радить нам зараз приймати постанову 4198-6, яка повністю розкриває питання проведення виборів, в тому числі їх фінансування, організації тощо.</p>
<p>Я прошу Володимиру Яворівському слово і наприкінці голові комітету Давиду Жванії.</p>
<p>&nbsp;</p>
<p>13:36:27</p>
<p>ЯВОРІВСЬКИЙ В.О.</p>
<p>Наступає той момент, коли ми можемо розв'язати ще одну проблему задавнену і проблему дуже важку і образливу для жителів столиці, міста Києва.</p>
<p>Я, по-перше, трішки здивований, хай на мене Пинзеник не ображається, ми дуже давно знайомі і поділяю багато в чому його позицію, але заявити сьогодні про те, що нам треба обговорювати довго і нудно обговорювати сьогодні проблему виборів у Києві, то, здається, уже цю тему ми стільки обговорювали, та ми десятки разів ставили тут, і Партія регіонів валила, валила, валила цей законопроект. Ця тема обговорювалася на всіх майданах, на всіх сходках київських, люди вимагали: проведіть вибори. Столиця України залишилася без самоврядування. Є, Попов був, далі були голови районних адміністрацій – і все. Ні районних рад, нічого немає. Рада міська вже давно вичерпала свої повноваження. Київ взагалі без влади. Єдиними легітимними депутатами були&nbsp; це ми, 12 депутатів, які обрані на територіях України.</p>
<p>Через те, в моєму законопроекті все передбачено. Ми не можемо вносити в цей законопроект питання про районні ради. Воно буде, його треба вирішувати, але це питання іншого рівня, ніж це. А сьогодні нам треба одностайно проголосувати, іще раз кажу, розв'язати болючу проблему – повернути Київ у лоно демократичних міст, демократичних міст із самоврядуванням. Я дякую і вірю, що ви за це проголосуєте. Хто не проголосує, візьме великий гріх на душу.</p>
<p>&nbsp;</p>
<p>ГОЛОВУЮЧИЙ. Будь ласка, Давид Важаєвич. Зараз голова комітету висловить свою позицію і репліку дамо обов'язково.</p>
<p>&nbsp;</p>
<p>13:38:27</p>
<p>ЖВАНІЯ Д.В.</p>
<p>Шановний головуючий, шановні колеги, в постанові Яворівського чітко визначено, що проводяться вибори міського голови і Київради. Що стосується районних рад, районні ради створюються вже Київрадою, тому треба обрати поки голову Києва – мера, потім обрати і, одночасно обрати Київраду, а потім вони визначаться щодо поновлення районних рад. Це є закон, Конституція. І давайте спочатку не порушувати Конституцію, закони України. Дякую.</p>
<p>Прошу всіх голосувати, підтримати законопроект пана Яворівського. Таких альтернативних законів в нас було 10, ми всі їх розглянули. Вони однакові. Наші колеги щоб не ображалися, що таких ініціатив було багато. Дякую.</p>
<p>&nbsp;</p>
<p>ГОЛОВУЮЧИЙ. Репліка, будь ласка. Віктор Пинзеник.</p>
<p>&nbsp;</p>
<p>13:39:26</p>
<p>ПИНЗЕНИК В.М.</p>
<p>Шановний Олександр Валентинович, шановні колеги, фракція "УДАР" завжди наполягала на тому, що у Києві має бути мер і мають бути проведені вибори. Те, що ми озвучували, ми не про це говорили. Ми говорили про інше. Ви ж самі бачили в залі, що ми не знаємо, про який проект ми будемо голосувати. І для цього ми вимагали, щоб депутатам дали можливість ознайомитися. Один проект передбачає вибори ще і районних рад, а в другому випадку - мера. Ми наполягаємо на тому, щоб були вибори мера.</p>
<p>Другу річ, яку я хочу озвучити. Я все більше починаю переконуватися, що нам бракує ще одного важливого рішення. Судячи по тих процесах, які відбуваються, судячи з того, що до цього часу ми не бачимо проект коаліційної угоди, нам треба оголошувати позачергові вибори до Верховної Ради України. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Гарна пропозиція. Будь ласка, репліка ще одна і будемо голосувати. Одарченко, народний депутат.</p>
<p>&nbsp;</p>
<p>13:40:15</p>
<p>ОДАРЧЕНКО Ю.В.</p>
<p>Шановні колеги, я хотів би вас, звернути вашу увагу на те, що необхідно в Києві повернути районні ради. По-перше, ми технологічно не проведемо вибори в Києві, тому що одна територіальна комісія, яка мусить сприймати більше ніж… результати більше ніж тисячі дільниць. Це технологічно без відсутності районних рад неможливо зробити.</p>
<p>Потім подивіться, яка кількість людей сьогодні проявила себе на Майдані в Києві і довела те, що вони можуть організовуватися і управляти містом. Я думаю, що вимога киян утворити районні ради мусить бути реалізована в Києві. Ми зобов'язані це зробити. Під це є дуже простий метод.</p>
<p>Шановні друзі, зареєстрована постанова (4251), яка дозволяє нам скасувати зміни до Закону про столицю. Якщо ми ці зміни до Закону про столицю скасуємо, то в нас автоматично відновляться районні ради в місті Києві. Дуже простий метод, потрібно проголосувати за цю постанову.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, ми підтримуємо, щоб ми відновили ради в Києві, і про це говорили багато разів кияни на різних зустрічах. Але ми повинні це зробити в конституційний спосіб. Тому я даю доручення профільному комітету розглянути цей проект, інші проекти щодо відновлення рад в місті Києві. В кого є форма, конституційна форма це зробити, будь ласка, на наступне засідання вносите цей проект.</p>
<p>А зараз, шановні колеги, увага! Проект № 4198/6, я читаю, щоб не було районні, там міські, чітка назва відповідає змісту цього проекту. "Про призначення позачергових виборів Київського міського голови та депутатів Київської міської ради 25 травня 2014 року". Це зекономить кошти, тому що вибори будуть проводитися одночасно і президентські, і міські. Зрозуміло зміст постанови?</p>
<p>Будь ласка, постанова 4198/6, прошу поставити і проголосувати за основу і в цілому.</p>
<p>&nbsp;</p>
<p>13:42:43</p>
<p>За-331</p>
<p>Рішення прийнято.</p>
<p>Вітаємо киян, які зможуть самостійно, відповідно&nbsp; до Конституції, обрати собі голову і депутатів ради. Сподіваюся, це також будуть прозорі, чесні, демократичні вибори. Дякую народним депутатам, які проголосували за цю постанову.</p>
<p>Це не включається до порядку денного, тому що це стосується виборів.</p>
<p>Шановні колеги, я прошу!&nbsp;Нестор Іванович, будь ласка, заспокойтесь.</p>
<p>Шановні колеги, була пропозиція. У нас є багато ще постанов, які стосуються виборів в інших містах. Але&nbsp; ви чули наполегливу пропозицію від фракції "УДАР", що стосується пріоритетного, це дійсно пріоритетне питання, формування коаліції та уряду національної довіри, народної довіри.</p>
<p>І я так розумію, що є пропозиція до четверга зробити до 10 години перерву в нашому засіданні з тим, щоби розпочати четвер о 10 годині з рішення по формуванню коаліції і уряду. Після цього будуть проголосовані всі закони. Нема заперечень? Нема. І саме ці закони будуть також проголосовані в цей день <i>(Шум у залі)</i></p>
<p>Дякую. Шановні колеги, о 10 годині в четвер ми продовжуємо працювати.</p>
<p align=center>&nbsp;</p>

