Стенограма пленарного засідання
01 квітня 2016
&nbsp;
<p align=center>ЗАСІДАННЯ ДВАДЦЯТЬ ТРЕТЄ</p>
<p align=center>Сесійний зал Верховної Ради України</p>
<p align=center>01 квітня 2016 року, 10 година</p>
<p align=center>Веде засідання Голова Верховної Ради України ГРОЙСМАН В.Б.</p>
<p>&nbsp;</p>
<p>10:00:14<a name=Temp></a></p>
<p>ГОЛОВУЮЧИЙ. Добрий ранок, шановні колеги народні депутати! Можемо розпочинати нашу роботу.</p>
<p>Прошу народних депутатів зайти до зали Верховної Ради України. По-різному можливо ставитись до 1 квітня, але 1 квітня 2014 року Кабінет Міністрів України затвердив Концепцію реформи місцевого самоврядування, два роки. І фактично сьогодні ми маємо вже результати цієї реформи, коли місцеві бюджети мають 40 і більше відсотків власних надходжень, збільшення власних надходжень. Почали створюватись в Україні об'єднані територіальні громади, які стають спроможними. Ми передали від центральної влади багато повноважень, пов'язаних з реєстрацією бізнесу, майна, наданням адміністративних послуг.</p>
<p>Фактично сьогодні місцеві ради отримали право затверджувати власні бюджети, не чекаючи бюджет країни, що є теж надзвичайно важливим, і можуть забезпечити вже середньострокове планування бюджету, а відповідно і видатків, які розвивають території. Але я вважаю все рівно, що це все тільки початок.</p>
<p>Хочу ще анонсувати ще одну річ, яку ми маємо з вами зробити. Зараз народні депутати реєструють ініціативу, спільну з Держгеокадастром, комітетом профільним, а ініціатива полягає в наступному. Ми маємо з вами прийняти рішення буквально найближчими тижнями, я переконаний, що це треба зробити, і передати у власність земельні ділянки, які знаходяться, чи всю землю, які знаходяться поза межами населених пунктів об'єднаних територіальних громад у власність об'єднаних територіальних громад. Ми маємо це зробити з вами буквально найближчими тижнями.</p>
<p>А там, де громади не об'єднались, поки що, дати їм цю землю в управління. Тобто місцеві селищні ради мають розпоряджатись цією землею без будь-яких чиновників і адміністрацій. І цей закон потребує підтримки в залі Верховної Ради України. Я переконаний у тому, як тільки закінчиться реєстрація депутатами цього закону, ми з вами докладемо спільно зусиль для того, щоб дуже швидко цей закон ухвалити. І так це буде&nbsp; означати ще один крок в децентралізації. Ми землю поза межами населених&nbsp; пунктів передамо в управління та розпорядження об'єднаним громадам і громадам, які поки що не об'єдналися. Вважаю, що це теж буде важливий крок. В цілому хочу підкреслити, що вчора ми достатньо результативно з вами попрацювали, прийняли ряд важливих питань, зокрема, я думаю, що дуже позитивний крок – ми підтримали з вами українських шахтарів, багато місяців вони ходили шукали рішення, але думаю, що в тому числі завдячуючи народним депутатам України, ми знайшли цей вихід з цієї ситуації. Я думаю, що нам вдасться у наступному році добудувати&nbsp; 10-у&nbsp; шахту "Нововолинську", про яку вчора говорили. Я думаю, що вдасться за чотирнадцять місяців, з осини, можливо буде це зробити і поставити в цьому питання крапку. Важливі рішення прийняли і в ІТ-сфері. Тепер, практично, всім зрозуміло всім що робити далі&nbsp; для того, щоб реформувати цей сектор. Ну і підтримували фермерські господарства, що теж є дуже важливим. Фінансово-економічний день, будемо вважати, теж пройшов достатньо позитивно, тому маємо іти далі. Роботу треба робити.</p>
<p>Шановні колеги, прошу підготуватись до реєстрації. У нас відповідно до Регламенту Верховної Ради України "година запитань до Уряду".</p>
<p>Будь ласка, прошу включити систему "Рада" для реєстрації, будемо реєструватися. Прошу.</p>
<p>&nbsp;</p>
<p>10:04:53</p>
<p>309 зареєстрованих народних депутатів в залі Верховної Ради. Оголошую ранкове засідання Верховної Ради України відкритим.</p>
<p>Шановні колеги, відповідно до порядку розгляду питання "Години запитань до Уряду", запрошую на трибуну Верховної Ради України, до виступу Віце-прем'єр-міністра України – Міністра культури В'ячеслава Анатолійовича Киреленка, регламент 15 хвилин. Будь ласка.</p>
<p>&nbsp;</p>
<p>10:05:48</p>
<p>КИРИЛЕНКО В.А.</p>
<p>Шановний пане Голово, шановні члени парламенту, шановні громадяни! Я маю декілька питань від депутатських фракцій, всього 6 питань.</p>
<p>Перше питання. "Які новації передбачено в стратегію розвитку української культури? І чи забезпечено ресурсами програми розвитку національної культури?"</p>
<p>1 лютого цього року рішенням уряду ухвалено Довгострокову стратегію розвитку культури (тире) – стратегію реформ, яка є достатньо об'ємним документом, яка обговорювалась протягом практично цілого минулого року, декілька разів обговорювалося на круглих столах і з громадськістю, декілька разів, а власне, весь час була оприлюднена на офіційному сайті Міністерства культури для громадського обговорення. Після всіх цих процедур 1 лютого цього року вона ухвалена остаточно. Це об'ємний документ. Але, якщо коротко, в основі питання дерегуляції, демократизації і забезпечення рівного доступу усіх закладів культури до фінансових ресурсів. Це складні питання, оскільки, особливо питання забезпечення рівного доступу до фінансових ресурсів передбачає цілу низку урядових і парламентських рішень для своєї реалізації.</p>
<p>У будь-якому випадку ті ресурси, які виділяються, в тому числі і по Закону про державний бюджет для культури, повинні бути можливими до розподілу і засвоєння установами культури різних форм власності, незалежними митцями, кураторами, державними і комунальними закладами культури, і для цього необхідно створювати додаткові механізми конкурентності і забезпечення цього рівного доступу.</p>
<p>Я хочу сказати, що цього року парламент ухвалив новий закон, і це справжня реформа у сфері культури, про обов'язковий конкурс і контракт, внаслідок якого всі керівники закладів культури йдуть на конкурс, витримують цей конкурс і після цього отримують обов'язковий контракт терміном на 5 років. Безумовно, це сприятиме демократизації управління закладами культури, тому що на центральному рівні ми вже більше року проводимо, і до закону, призначення керівників на конкурсних засадах. А от&nbsp; на місцевому рівні,&nbsp; на обласному рівні є керівники закладів культури, які по 30 і 40 років перебувають на одній керівній посаді і змінити чи змістити, чи реформувати за такої ситуації такі заклади культури і стиль роботи неможливо. Тепер&nbsp; вони всі будуть підпадати під&nbsp; конкурсні процедури.</p>
<p>Питання підтримки ресурсами розвитку національної культури час від часу виникає і в залі пленарних засідань. Безумовно, бюджет протягом останніх півтора роки збільшений, Міністерства культури. І коли я прийшов&nbsp; на цю роботу після вашого рішення, бюджет Міністерства культури планувався в 600 мільйонів гривень,&nbsp; а зараз культура отримує фінансування у розмірі 2 мільярди 600 мільйонів гривень. Але культуру можна підтримувати тільки якщо вводити спеціальні фіскальні стимули, а це питання окремої розмови і частково ці стимули є, але тільки щодо книги і кінематографії; або фіксуючи через сталий відсоток видатки на культуру, чи її галузі, напрямки, сфери від загального фонду державного бюджету. І такий підхід запропоновано у новому Законі про державну підтримку кінематографії, який схвалено вами&nbsp; після нашої спільної роботи у першому читанні. Або, можливо, це збільшення фінансування через фіксоване відрахування від певних податків чи зборів, скажімо від акцизів, чи,&nbsp; припустимо, у випадку легалізації частини надходжень від грального бізнесу. А також це можливо через ухвалення нового підходу, через закон до меценатської діяльності і збільшення коштів, які можуть бути направлені підприємцями на забезпечення діяльності культури. Плюс грантова підтримка і можливості європейської підтримки: парламент ратифікував&nbsp; підписану урядом Угоду "Креативна Європа", а це додаткові фінансові&nbsp; можливості.</p>
<p>Друге питання. "Чи розробляються нові законодавчі акти щодо посилення&nbsp;&nbsp; захисту національної культурної спадщини і охорони музейних зібрань?"</p>
<p>Так, на обговоренні перебуває Закон про внесення змін до Закону про музеї та музейну справу, він передбачає багато нововведень, не буду на них детально зупинятися, оскільки ми будемо представляти у профільному комітеті цей законопроект. Але вже публічно презентувався на уряді і перед громадськістю новий Закон про охорону та збереження культурної спадщини. Я на уряді ще минулого року представляв концепцію цього закону, це, я думаю, найскладніша сфера, яка є у підпорядкуванні Міністерства культури, оскільки мова йде про охорону культурної спадщини, режими забудови, режими реставрацій, режими втручання в історичні ареали міст, в режимі втручання в охоронні зони і буферні зони об'єктів, заповідників і ЮНЕСКО. І тому цей законопроект, який зараз, ось зараз, оприлюднений вже у фінальному робочому варіанті на сайті Міністерства культури, буде передбачати дерегуляцію суттєву. Ми на 70 відсотків зменшуємо всі дозволи і погодження в цій сфері, він буде передбачати децентралізацію, оскільки левову частку того, що лишиться, погоджені дозволи, ми передаємо на місця, лишаючи в центрі тільки регулятивні заходи, які стосуються національних заповідників і об'єктів ЮНЕСКО.</p>
<p>Ми законом запроваджуємо створення електронного реєстру, ми чітко мінімізуємо будь-який контакт клієнта, забудовника, реставратора із чиновником, оскільки всі документи переводяться в електронну форму і це остаточно вб'є всі зловживання, які так чи інакше можуть бути у цій сфері, а це ж сфера погодження історико-містобудівних обґрунтувань, це дуже чутлива сфера і навколо неї завжди виникало дуже багато конфліктів.</p>
<p>Ми протягом моєї каденції перекрили всі зловживання в цьому напрямку, але по суті я вам доповім, що це відбувається у ручному режимі, в тому числі, ми навіть змушені не реагувати на деякі, завідомо не правосудні, судові рішення, якими міністерство зобов'язується погодити завідомо незаконні історико-містобудівні обґрунтування, звертаючись паралельно до правоохоронних органів, ми це робимо. Оскільки всі ці свічки, які повстали в центрі Києва і в інших історичних містах України, виникли внаслідок того, що є маса шпарин у чинному законі про охорону культурної спадщини. І там ніби написано все правильно, але обійти цей закон можна, і в результаті виникають забудови, які паплюжать, спотворюють історичні ареали міст, особливо це стосується міста Києва.</p>
<p>Тому я буду просити підтримки депутатського корпусу з тим, щоб цей законопроект був підтриманий у парламенті після того, коли ми його остаточно розглянемо і затвердимо на засіданні уряду.</p>
<p>Наступне питання, номер 3. "Які заходи вживаються щодо забезпечення збереження об'єктів культурної спадщини та предметів державної частини Національного музейного фонду, які перебувають під охороною ЮНЕСКО у Криму та Севастополі?"</p>
<p>Це питання вкрай важливе, наболіле, зрозуміло, що жоден орган влади в Україні не може достеменно контролювати ситуацію на території тимчасово окупованої Автономної Республіки Крим та міста Севастополя. На жаль, не може точно знати ситуацію із збереженням музейних цінностей в тому числі і Міністерство культури. І тут потрібна, на нашу думку, активізація спеціальних органів і розвідувальних, і контррозвідувальних, з тим, щоб ми отримали зворотну інформацію і могли реагувати у міжнародних структурах.</p>
<p>Я можу доповісти, що станом на 1 січня 2014 року кількість предметів основного фонду, які зберігались у музейних закладах Криму складало 925 тисяч 916 одиниць зберігання, основний фонд. А в місті Севастополі 321 тисяча 444 одиниць основного фонду, одиниць зберігання. Тобто, за мільйон предметів Державного музейного фонду, тільки основного перебувають на тимчасово окупованої, тимчасово окупованого Криму і тільки з'являється факти незаконного переміщення цих цінностей, Міністерство культури жорстко реагує на такі факти через механізм ЮНЕСКО, через інші міжнародні механізми, якими ми володіємо. Припустимо, останнім лише часом було два офіційних звернення Міністерства культури до міжнародних інституцій і ЮНЕСКО. Перше: щодо незаконного занесення до Федерального резерву заповідника "Херсонес Таврійський" Росія занесла в свій федеральний реєстр цю пам'ятку, хоча вона згідно всіх рішень і ООН, і ЮНЕСКО визнана як пам'ятка культури, яка належить українській державі, і не визнаються будь-які маніпуляції російського окупанта із нею.</p>
<p>Так само ми відреагували на часткову руйнацію одного із об'єктів, який перебуває в попередньому списку ЮНЕСКО. Це башта № 19 Генуезької фортеці, яка була частково зруйнована внаслідок того, що окупанти не приділяють жодної уваги збереженню культурної спадщини на тимчасово окупованій території Криму. І цей факт також став предметом звернення Міністерства культури до ЮНЕСКО. Спільно з Міністерством закордонних справ ми відпрацьовуємо цю тему з метою запобігання будь-яким незаконним маніпуляціям із українською культурною спадщиною на території Автономної Республіки Крим.</p>
<p>Однак варто підкреслити, що Мінкультури наголошує на тому, що є великою необхідністю проведення переговорів із представниками урядів іноземних держав, щоб була припинена будь-яка міжнародна взаємодія із тими російськими музеями, щодо яких з'являються відомості про те, що вони беруть на збереження чи для експонування предмети музейного фонду із заповідників і музеїв, які перебувають на території Криму і є українською власністю, належать Україні. З такими російськими музеями міжнародна спільнота повинна зупиняти будь-яке співробітництво з огляду на те, що будь-яке переміщення культурних цінностей, які перебувають на території Криму, за межі адмінкордону Криму є незаконно. І це підтверджено рішенням також і Генеральної асамблеї Організації Об'єднаних Націй по Криму.</p>
<p>Крім того, Міністерство культури розробило зміни до Закону "Про забезпечення прав і свобод громадян та правовий режим на тимчасово окупованій території України", з тим щоб посилити механізм захисту культурної спадщини на окупованих територіях Криму. І з цього приводу нами напрацьовані зміни до декількох статей цього закону. Найближчим часом ми внесемо його до парламенту.</p>
<p>Четверте питання: "Які вживаються заходи щодо обмеження поширення в Україні російськомовної видавничої продукції?" Ну, я вам скажу, що російськомовну видавничу продукцію ми ніяк не омежуємо. У нас демократія в країні, але, очевидно, мова йде&nbsp; про&nbsp; російську книгу, яка валом продовжує йти через український кордон, офіційно завозиться, "в сіру" завозиться і "в чорну" завозиться.</p>
<p>Є декілька ініціатив, у тому числі&nbsp; і щодо повної заборони імпорту російських книг. Відбулося декілька круглих столів. Це складна тема, не все однозначно в ній, бо є побоювання, що можуть і потрібні і політично нейтральні наукові видання потрапити автоматично під цю заборону. Тому нами спільно з Держкомтелерадіо пропрацьовується інший механізм, який підтримується також значною частиною видавців, щодо&nbsp;&nbsp; запровадження так званого автоматичного&nbsp; ліцензування. Це коли з'являється повідомлення про те, що через кордон проходить&nbsp; книга російського видавництва, у якій розпалювання національної ворожнечі, невизнання суверенітету чи територіальної цілісності України, така продукція за повідомленням&nbsp; Держкомтелерадіо заарештовується, на видавництво накладаються санкції і таке видавництво уже не зможе&nbsp; надалі поширювати свою продукцію в Україні. Приблизно відомий перелік&nbsp; російських видавництв, які дозволяють собі такі речі, друкують антиукраїнську пропагандистську літературу і намагаються її довести&nbsp; навіть до полиць книжкових крамниць. У такому випадку&nbsp; необхідно буде внести зміни до законодавства аби надати необхідні функції державного контролю Держкомтелерадіо, митниці, Службі&nbsp;&nbsp; безпеки і іншим зацікавленим міністерствам і забезпечити повне вилучення із українського обігу всіх книг, брошур і публікацій російського походження, які несуть невизнання державного суверенітету України і розпалюють міжнаціональну ворожнечу.&nbsp; Практично такі проекти рішень уже готові. Ще ми проведемо одне обговорення і будемо виходити на рішення і внесення вам пропозицій.</p>
<p>П'яте питання.&nbsp; "Які&nbsp; заходи вживаються Мінкультури щодо підготовки до 75 роковин трагедії Бабиного Яру?"</p>
<p>Я хочу вам доповісти, шановні члени парламенту, що за три останніх місяці відбулося&nbsp; чотири великих засідання оргкомітету по підготовці до&nbsp; 75 роковин трагедії Бабиного Яру. А оргкомітет очолюють і проводять&nbsp; особисто Прем’єр-міністр Арсеній Яценюк і глава президентської&nbsp;&nbsp; Адміністрації Борис Ложкін.</p>
<p>Відбулися дискусії, інколи такі запальні, але ми, по-перше, затвердили план заходів урядовий ще 30 грудня минулого року, там все передбачено, але дискусія відбувалася навколо основного питання, як нам нарешті вперше за 25 років новітньої незалежності реалізувати ініціативу про будівництво&nbsp; Алеї мучеників і Алеї праведників на території історико-меморіального заповідника Бабин Яр. І ось нарешті вперше за 25 років прийнято консолідоване&nbsp; рішення…</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Будь ласка, ще 3 хвилини.</p>
<p>&nbsp;</p>
<p>КИРИЛЕНКО В.А. Нарешті ухвалено рішення консолідованого характеру на рівні всіх членів оргкомітету розпочати будівництво Алеї мучеників і Алеї праведників, винайдено кошти на це, ухвалено вже 25 березня відповідне урядове рішення і до 29 вересня, коли заплановано великі урочистості за участю керівників багатьох іноземних країн, буде здано в експлуатацію ці дві невеликі алеї, але це будуть такі чуттєві алеї, які будуть вказувати на масштаб трагедії голокосту, на масштаб трагедії Бабиного Яру, яка трапилась у Києві 1941 року, і це буде вперше за 25 років оновлення цього меморіалу. Ми прийняли всі необхідні урядові рішення, зараз погоджується проектна документація, потім кошторисна документація і ми будемо розпочинати будівництво цих алей.</p>
<p>Крім того, прийняті рішення щодо реставрації всіх чинних пам'ятників на території Бабиного Яру і активістам ОУН, які загинули, також розстріляні в Бабиному Яру, і народу рома, і військовополоненим , і іншим всім тим, хто стали жертвами фашистської окупації і упокоїлись на території Бабиного Яру.</p>
<p>І останнє питання. "Що робить уряд для гідного вшанування пам'яті Героїв Небесної Сотні і стан забезпечення діяльності музею Революції гідності?"</p>
<p>18 листопада уряд ухвалив рішення про створення меморіального комплексу Героїв Небесної Сотні, музею Гідності, потім декілька змін навіть уже вніс до цього рішення. Ми передбачили 5 мільйонів гривень у бюджеті цього року і ви це підтримали на заходи Українського інституту національної пам'яті і на створення музею Революції Гідності. Ми не могли напряму дотепер фінансувати із державного бюджету цей заклад, оскільки це можна тільки, якщо заклад має статус національного. 25 березня уряд схвалив проект Указу Президента про надання статусу Національного музею Революції Гідності. Президент, думаю, ближчим часом підпише відповідний указ. І ці кошти вже підуть для створення музею Революції Гідності і всіх необхідних організаційних заходів.</p>
<p>Доповім, що лишається не вирішеним питання розташування музею Революції Гідності. Рік тому було доручення Прем'єра Яценюка, і потім внесений відповідний законопроект у цей зал, щоби розташувати у частині приміщень так званого Жовтневого палацу експозицію музею Революції Гідності. Однак цей законопроект, і я вважаю, абсолютно добра ідея, а, до речі, саме Жовтневий палац – це єдиний будинок, який розташований і має адресу вулиця Героїв Небесної Сотні, алея Героїв Небесної Сотні, 1. Але парламент не підтримав цю ініціативу, і тепер питання заблоковано, бо не погоджується Український дім за зверненням інституту нацпам'яті надати своїх приміщень для розмі…</p>
<p>&nbsp;</p>
<p>10:25:06</p>
<p>ГОЛОВУЮЧИЙ. Ще одну хвилину, будь ласка, В'ячеслав Анатолійович. Але ми продовжимо загальний період "година запитань до Уряду". Будь ласка.</p>
<p>&nbsp;</p>
<p>КИРИЛЕНКО В.А. Немає поки що можливості розмістити частину експозиції, точніше експозицію в частині приміщень Українського дому. Хоча є звернення інституту національної пам'яті, і Мінкультури підтримує цю пропозицію. Ну, і не вирішене питання по забудові ділянки алеї Героїв Небесної Сотні, 3 тире 5. Це там, де має будуватися новий меморіал Гідності і музей Революції Гідності. Ділянка під судами, і в мене особисто великий сумнів, що ближчим часом саме там можна збудувати новий музей.</p>
<p>Тому треба продовжувати і визначитись: або ми розташовуємо музей на території Українського дому, або все-таки повертаємось до розміщення його на частині території Жовтневого палацу, у якому безпосередньо відбувались події Революції Гідності.</p>
<p>Дякую за увагу. Відповідь на питання закінчив.</p>
<p>&nbsp;</p>
<p>ГОЛОВУЮЧИЙ. Дякую вам, В'ячеслав Анатолійович, за ґрунтовну доповідь.</p>
<p>І я запрошую до доповіді першого заступника міністра оборони України Руснака Івана Степановича, будь ласка.</p>
<p>&nbsp;</p>
<p>10:25:33</p>
<p>РУСНАК І.С.</p>
<p>Шановний головуючий, шановні народні депутати України! До Міністерства оборони надійшли запитання від депутатських фракцій. Дозвольте надати вам інформацію щодо стану їх виконання в оборонному відомстві.</p>
<p>На виконання Указу Президента щодо демобілізації від 25 березня цього року із лав Збройних Сил України та інших військових формувань планується звільнити 45 тисяч військовослужбовців, які вислужили встановлені терміни. З них із Збройних Сил – 42 тисячі, інших військових формувань – 3 тисячі осіб. На цей час звільнено 6 тисяч, решту планується звільнити до кінця квітня цього року. Усі звільнені будуть забезпечені всіма фінансовими виплатами та формою одягу по сезону, тобто зимньою.</p>
<p>Яким шляхом Міноборони планує задовольнити потреби військових частин особовим складом. На сьогодні основним шляхом доукомплектування військових частин визначено залучення їх на військову службу за контрактом, в тому числі громадян України через військові комісаріати після проведення відповідної підготовки в навчальних центрах та військових навчальних закладах. А також військовослужбовців, які призвані та проходять службу за мобілізацією та військовослужбовців строкової служби, безпосередньо після підписання ними контракту і залишення у тих військових частинах, де вони проходять службу.</p>
<p>Так, з початку 2016 року до Збройних Сил відібрано 18 тисяч осіб за контрактом. У тому числі через військові комісаріати – 13 тисяч, із числа військовослужбовців по мобілізації – 4 тисячі, із числа військовослужбовців строкової служби – 700 осіб. Ця робота триває. І ми очікуємо в квітні місяці ще близько 8 тисяч військовослужбовців, які підпишуть контракт.</p>
<p>У першу чергу комплектуються військові частини, які залучаються до виконання завдань в зоні АТО. До їх складу направляються кандидати, які мають бойовий досвід та досвід попередньої служби у військах.</p>
<p>Водночас з метою гарантованого доукомплектування військових частин та заміни військовослужбовців, що підлягають звільненню,&nbsp; Генеральним штабом Збройних Сил проведено відповідні розрахунки та не виключається можливість проведення сьомої черги часткової мобілізації у зменшених обсягах. Початок буде визначено відповідним указом Президента України&nbsp; за поданням Генерального штабу.</p>
<p>Крім того, відповідно до Указу Президента України&nbsp; від&nbsp; 29 березня цього року у травні-червні та жовні-листопаді планується звільнити та призвати громадян на строкову військову службу. На цей час Генеральним штабом завершуються відповідні прорахунки.</p>
<p>Хочу поінформувати, що&nbsp; у&nbsp; 15-му році до Збройних&nbsp; Сил ми призвали 19 тисяч осіб, до Національної гвардії – 9851 особу, до Державної&nbsp; служби спецтранспорту – 2000 чоловік, тобто&nbsp; 30932 особи.</p>
<p>Хочу зазначити, що усі призвані військовослужбовці пройдуть відповідну загальновійськову підготовку. Для цього Генеральний штаб відновив діяльність двох навчальних центрів, задіяно 7 полігонів, що дає можливість одночасно готувати кілька десятків тисяч військовослужбовців. Таким чином Міноборони планує повністю задовольнити потреби військових частин особовим складом, не знижуючи їх боєздатність.</p>
<p>Наступне питання. "Стан&nbsp; забезпечення&nbsp; житлом&nbsp; військовослужбовців у 15-му році."</p>
<p>Шановні народні депутати, у 15-му році для Міноборони на забезпечення житлом для військовослужбовців та членів сімей було виділено бюджетом 869 мільйонів гривень. Зазначений ресурс&nbsp; дозволив отримати&nbsp; 1331 квартиру.&nbsp; При цьому ми здійснили придбання на вторинному ринку, частково профінансували 497 квартир, які поступлять до Міноборони у цьому півріччі. Виплачено грошову компенсацію у розмірі більше 100 мільйонів гривень за належне отримане житлове приміщення, цим скористалась&nbsp; 231 сім'я. В якості благодійної допомоги отримали 38&nbsp; квартир, ввели в експлуатацію&nbsp; 22 квартири за рахунок власного будівництва та отримали за інвестиційними договорами 16 квартир. Таким чином у 2015 році ми вирішили житлове питання для 889 сімей військовослужбовців та працівників Збройних Сил України.</p>
<p>Необхідно зазначити, що в 2015 році було забезпечено житлом 186 учасників антитерористичної операції. Крім того, на квартирному обліку в Збройних Силах перебуває 161 сім'я, які… військовослужбовців, які загинули у ході АТО.</p>
<p>У 2015 році із різних джерел було забезпечено житлом 94 сім'ї цієї категорії.</p>
<p>Стосовно 2016 року. Загальний фінансовий ресурс складає 687,3 мільйона гривень. Ми передбачаємо закупити, отримати, добудувати і передати військовослужбовцям 1 тисячу 329 квартир.</p>
<p>Крім того, передбачено 22 мільйона виплатити сім'ям, які виявлять бажання отримати грошову компенсацію за належне житло.</p>
<p>Щодо оренди житла для військовослужбовців, то загальний фінансовий ресурс складає 268,6 мільйона гривень. Це дасть можливість виплатити грошову компенсацію 11 тисячам сімей військовослужбовців.</p>
<p>Наступне питання. "Який стан забезпечення речовим майном військовослужбовців, зокрема, тих, що виконують задачі в зоні проведення антитерористичної операції?"</p>
<p>Шановні народні депутати, рівень фінансування в 2015 році у сумі 3 мільярда 49 мільйонів дозволив забезпечити особовий склад Збройних Силах основними предметами польового обмундирування на 100 відсотків. Інформація демонструється на екрані. В тому числі особовий склад військових частин задіяних у зоні АТО забезпечений на 100 відсотків.</p>
<p>Крім того, створені необхідні запаси польового обмундирування та взуття для забезпечення комплектування підрозділів Збройних Сил: військовослужбовцями за контрактом; призову на строкову службу; проведення заміни обмундирування та взуття, які вислужили встановлені терміни експлуатації.</p>
<p>У 2015 році для постачання речового&nbsp; майна для потреб Збройних Сил&nbsp; було залучено близько 60 підприємств національної економіки і приватних підприємств. Відповідно до проведених процедур закупівлі станом на 1 квітня 2016 року планується укладання договорів на постачання речового майна – це костюми польові, фуфайки, сорочки, кашкети, намети, пральні машини. Інформація також наведена на екрані. При цьому впроваджено 30 стандартів НАТО, зокрема щодо комплектів&nbsp; речового майна, їх конструкції, захисту від вогню,&nbsp; балістичного захисту тощо.</p>
<p>Необхідно зазначити, що вартість єдиного бойового комплекту обмундирування, взуття, спорядження та засобів індивідуального захисту&nbsp; на одного військовослужбовця&nbsp; на сьогодні складає біля 35 тисяч гривень.</p>
<p>Шановні народні депутати! На речове забезпечення в 2016 році виділений ресурс у сумі 2 тисячі… 2 мільярди 61 мільйон гривень. Сплановані кошти дадуть можливість забезпечити військовослужбовців основними предметами польової форми одягу, спорядженням та засобами захисту: бронежилети, шоломи захисні. При цьому особовий склад військових частин задіяних у зоні проведення антитерористичної операції&nbsp; забезпечується на 100 відсотків.</p>
<p>Щодо проблемного питання. Хочу наголосити, що за результатами аналізу цінової політики на ринку надання послуг, внаслідок істотного збільшення вартості&nbsp; сировини, ціна&nbsp; предметів речового забезпечення зросла в декілька разів. Також інформацію демонструємо на слайді.</p>
<p>Враховуючи зазначене та з метою часткового поповнення непорушних запасів, Міністерству оборони необхідно додатково виділити фінансовий ресурс у сумі 950 мільйонів гривень, і ми розраховуємо на підтримку уряду і Верховної Ради. Зазначений ресурс дозволить створити запаси та забезпечити близько 80 тисяч військовослужбовців необхідним речовим майном та обмундируванням.</p>
<p>І щодо питання четвертого. "Анонсовано проведення оптимізації&nbsp; штатної&nbsp; структури Міноборони та переатестації у Міністерстві оборони.</p>
<p>Як воно буде проходити?"</p>
<p>Шановні народні депутати, реформування оборонної сфери відповідно до євроатлантичних стандартів віднесено до ключових пріоритетів зовнішньої і внутрішньої політики держави. На виконання рішення Президента України впродовж 2014-2015 років ми провели комплексний огляд сектору безпеки і оборони, за результатами якого підготовлені основні стратегічні документи оборонного планування, стратегія національної безпеки, воєнна доктрина України, концепція розвитку сектору безпеки і оборони. Ми завершуємо розроблення стратегічного оборонного бюлетеня, дорожні карти оборонної реформи. Зазначені документи оборонного планування є основою для розроблення програмних документів щодо реформування складових сектору безпеки і оборони, в тому числі Збройних Сил України. Головною метою оборонної реформи є набуття Міністерством оборони Збройними силами спроможності щодо ефективного реагування на загрози у воєнній сфері та максимальної сумісності із Збройними силами країн-членів НАТО шляхом досягнення євроатлантичних стандартів.</p>
<p>Що ми розраховуємо отримати за результатами реформи? Буде оновлено систему управління, систему логістичного забезпечення, систему бойової підготовки, підвищено рівень управління військами, делеговано повноваження і надання більшої самостійності керівникам структурних підрозділів, оптимізовано систему соціальних пільг та гарантій. Одним із ключових елементів оновлення системи управління є удосконалення організаційної структури самого Міністерства оборони. При цьому міністр оборони на засіданні уряду 30 березня цього року чітко визначив критерії реформування оборонного відомства та завдання щодо недопущення зниження рівня ефективності роботи, та забезпечення контролю за діяльністю Збройних Сил. Для забезпечення прозорості цього процесу у Мінобороні створено комітет реформ, до складу якого ми запросили народних депутатів, представників державних органів влади, волонтерів, іноземних радників.</p>
<p>Вчора пройшло друге засідання комітету, на якому ми розглянули питання щодо забезпечення проведення організаційних заходів впродовж 2016 року. При цьому міністр оборони під час засідання підписав організаційну директиву, вона є основою для структурної перебудови Міноборони та передбачає як скорочення чисельності центрального апарату, так і зменшення кількості структурних підрозділів.</p>
<p>Зауважу: механічного звільнення особового складу не буде, рішення щодо звільнення буде прийняте за результатами роботи створених комісій з питань оцінки професійної якості та суворим дотриманням законодавства про працю.</p>
<p>Хочу зазначити, що вивільнений особовий склад апарату буде спрямований на посилення підрозділів аудиту, фінансових, юридичних. Крім того, передбачається можливість працевлаштування у військових навчальних закладах і науково-дослідних установах. Більшість заході з реформування Міноборони будуть проведені в 2016 році, до кінця 2018 року будуть завершені всі заходи з реформування Міністерства оборони, а до кінця 2020 року реформування Збройних Сил в цілому.</p>
<p>Таким чином процес реформування Міноборони буде здійснюватись у регламентованому законами та іншими нормативно-правовими актами полі, стане прозорим для громадськості, а також не допустить зниження ефективності роботи Міноборони як центрального органу виконавчої влади.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги! Ми заслухали доповіді представників уряду, зараз відбудеться запис на усні запитання, по 2 хвилини для нього. Прошу фракцію "Самопоміч" сконцентруватись, мобілізуватись, щоб попасти в перелік. Прошу всіх депутатів, які мають задум дати питання уряду, підготуватись до запису. Міністри з нами. Готові, Єгор?</p>
<p>Я прошу провести запис на запитання народних депутатів до членів Кабінету Міністрів&nbsp; України, будь ласка,&nbsp; проводиться запис.</p>
<p>Є "Самопоміч". <i>(Шум у залі)</i></p>
<p>Кириленко Іван Григорович. <i>(Шум у залі)</i></p>
<p><i>&nbsp;</i></p>
<p>10:40:42</p>
<p>КИРИЛЕНКО І.Г.</p>
<p>Другим дайте слово, другим. Наступний, наступний. Кужель.</p>
<p>&nbsp;</p>
<p>ГОЛОВУЮЧИЙ. Наступний. Кужель. Олександра Кужель, будь ласка. Одна хвилина.</p>
<p>&nbsp;</p>
<p>10:40:56</p>
<p>КУЖЕЛЬ О.В.</p>
<p>Я хочу звернутися, якщо немає Прем'єра, до пана Зубка. Велике прохання, пане Геннадію. Ви пам'ятаєте рішення уряду, яке закріпило для населення норми споживання газу, де дуже розумне було рішення уряду: ви їх знизили згідно дійсних нормативів проведення експертизи.</p>
<p>Пройшло опалення, сезон, в більшості, і монополісти вирішили через суд, фізичні особи, Міністерство юстиції і Міністерство енергетики не відстояли позицію уряду, і зараз монополісти перерахували, повернули норми споживання завищені. І всім громадянам України монополісти виставили рахунки. Це пенсіонерам виставили від 300 до 500 гривень доплати на цю різницю.</p>
<p>По цей час, я знаю, позиція уряду не змінилася, що ці норми є завищені, але рішення не прийнято. І тому я дуже прошу уряд взяти це на контроль і найближчим тижнем дати інформацію населенню, як себе вести в цьому плані з монополістом. Дякую.</p>
<p>&nbsp;</p>
<p>ГОЛОВУЮЧИЙ. Включіть мікрофон пану Геннадію для відповіді, Зубку.</p>
<p>&nbsp;</p>
<p>10:42:16</p>
<p>ЗУБКО Г.Г.</p>
<p>Шановні народні депутати, урядом була скасована та постанова, де було визначена надмірна норма споживання газу, і зараз готується інша постанова, яка буде… і узгоджується міністерством, для того щоб ще раз визначити її на тому рівні, на якому ми приймали рішення, і те рішення, яке було скасоване через суд.</p>
<p>Я вам дякую за увагу. І ми цей процес прискоримо разом з Мінпаливенерго. Дякую.</p>
<p>&nbsp;</p>
<p>ГОЛОВУЮЧИЙ. Онуфрик&nbsp; Богдан Семенович, будь ласка.</p>
<p>&nbsp;</p>
<p>10:42:50</p>
<p>ОНУФРИК Б.С.</p>
<p>Дякую.</p>
<p>Дякую, шановні колеги. Запитання у мене до Міністерства внутрішніх справ. Вчора центральні ЗМІ оприлюднили інформацію щодо&nbsp; заступника начальника Управління національної поліції Чернівецької області Володимира Майбороса. В матеріалах йдеться про те, що&nbsp; навесні 2014 року він активно співпрацював і підтримував так зване народне ополчення Павла Губарєва. Ну в оприлюднених матеріалах наводяться&nbsp; фото і відеоматеріали, які це підтверджують.</p>
<p>Я хотів би поставити запитання&nbsp; міністру&nbsp; і міністерству. Хто лобіював призначення Володимира Майбороса, який працював навесні 2014 року начальником міліції Волноваського району? Хто лобіював його призначення в Чернівецьку область? І яким чином міністерство&nbsp; буде вирішувати цю проблему….</p>
<p>&nbsp;</p>
<p>ГОЛОВУЮЧИЙ. Уряд готовий дати відповідальну відповідь?</p>
<p>Уряд рекомендує передати дане запитання як депутатський запит, щоб можна було офіційно розібратися в ситуації і дати на неї ґрунтовну відповідь.</p>
<p>Скуратовський Сергій передає слово лідеру Радикальної партії Олега Ляшка Олегу Ляшку. Будь ласка,&nbsp; включіть мікрофон.&nbsp;</p>
<p>&nbsp;</p>
<p>10:44:37</p>
<p>ЛЯШКО О.В.</p>
<p>Олег Ляшко, Радикальна партія. У мене питання до представників уряду.</p>
<p>Перше. Ми піднімаємо питання про скасування оподаткування пенсій, адже ми не бачимо&nbsp; ніякого доходу до бюджету, копійчані там півтора мільярди гривень, натомість велика соціальна несправедливість, коли з пенсіонерів беруть з пенсії, особливо коли копійчані пенсії. Тому я звертаюся&nbsp; до міністра соціальної політики Павла Розенка і сподіваюся, що він працюватиме і в наступному уряді, пояснити питання, коли ви скасуєте оподаткування&nbsp; пенсій.</p>
<p>Це перше.</p>
<p>Друге питання. Щодо вартості житлово-комунальних послуг, питання до віце-прем'єра Зубка. Скільки ви, паразити, народ оббиратимете? Скільки ви будете піднімати тарифи? Скільки вам треба піднімати ціну на газ? Ітак сьогодні ціна на газ 7 200, ви плануєте підняти ще на 70 відсотків. Скільки ви з людей шкур хочете здерти для того, щоб нарешті покрити дефіцит "Нафтогазу" і вирішити ці проблеми? Але чому за рахунок…</p>
<p>&nbsp;</p>
<p>10:45:55</p>
<p>РОЗЕНКО П.В.</p>
<p>Шановний Олег Валерійович, я хочу сказати, що, безумовно не просте питання і ви знаєте з чим воно пов'язано це питання оподаткування пенсії. Але можу сказати, що в межах того, що в нас є можливість і в мене особисто є можливість робити, шляхом підвищення прожиткового мінімуму ми зараз виводимо фактично із-під оподаткування пенсій непрямим шляхом фактичну кількість людей. Якщо в минулому році пенсія оподаткувалась… оподатковувалась від межі 3 тисячі 600 гривень і вище, то сьогодні це вже 4 тисячі 200. Таким чином ми все-таки значну частину людей от таким чином будемо виводити і, як ви знаєте, і з 1 травня буде підвищення прожиткового мінімуму, і з грудня місяця також, тому ми працюємо над цим питанням.</p>
<p>Але тут саме головне в іншому, щоб забезпечити нормальні доходи Пенсійного фонду України, а це можливо, коли запрацює економіка. Економіка запрацює – будуть доходи Пенсійного фонду, повірте, питання тоді скасування оподаткування пенсій буде знято, я переконаний в цьому.</p>
<p>&nbsp;</p>
<p>ГОЛОВУЮЧИЙ. Будь ласка, Геннадій Зубко.</p>
<p>&nbsp;</p>
<p>10:47:16</p>
<p>ЗУБКО Г.Г.</p>
<p>Шановні народні депутати, шановний Олег Валерійович, я вам дякую, що ви визначились з термінами, тому що я там чув до народних депутатів – "скотиняки", до уряду – "паразити".</p>
<p>Але, з іншого боку, я би хотів би сказати, що на сьогоднішній день є 5 з половиною мільйонів домогосподарств, які отримують субсидію. Це люди, які мають в своїх родинах 2-3 людини, це означає, що&nbsp; 15 мільйонів сьогодні українських громадян, отримуючи субсидію, повністю захищені від будь-яких тарифів, які вони не можуть сплатити. Всі інші люди, які на сьогоднішній день мають можливість платити ту тарифну ставку, яка в державі, повинні платити. І тому я хотів би, щоб популізм ділився на дві речі. В першу чергу, ми чітко розуміємо, що 14 мільйонів громадян, у яких ви сьогодні можете запитати, і вони вам відверто скажуть, що в цьому році вони більш захищені, ніж в минулому. І, по-друге, ті люди, які сьогодні виставляють у Фейсбуці квартиру в оренду, і я можу вам її показати, я сьогодні її в Фейсбук поставлю, де є комфортне облаштування, де є достатня, так сказати, дорога мебель. Але, з іншого боку, в цій об'яві пишеться дуже низька квартплата, 200 гривень, оформлена субсидія.</p>
<p>Тому я би хотів, щоб у нашій державі було дуже все просто: ті люди, які не мають можливості, були захищені; ті люди, які повинні платити, повинні сплачувати житлово-комунальні послуги. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Семенуха Роман Сергійович передає…</p>
<p>&nbsp;</p>
<p>10:49:04</p>
<p>СЕМЕНУХА Р.С.</p>
<p>Прошу передати слово Тетяні Остріковій.</p>
<p>&nbsp;</p>
<p>ГОЛОВУЮЧИЙ. … слово Остріковій, будь ласка.</p>
<p>&nbsp;</p>
<p>ГОЛОС ІЗ ЗАЛУ. Острікова.</p>
<p>&nbsp;</p>
<p>ГОЛОВУЮЧИЙ Я сказав – Остріковій.</p>
<p>&nbsp;</p>
<p>10:49:10</p>
<p>ОСТРІКОВА Т.Г.</p>
<p>Доброго дня. У мене питання до міністра фінансів, яка настільки не поважає парламент і весь український народ, що навіть сьогодні не з'явилася в залі. 17 вересня було вами підписано і направлено лист на Єврокомісара Хана, в якому ви пропонуєте йому схему по використанню 90 мільйонів євро для встановлення інтегрованої податкової митної системи. Очевидно, йдеться про ASYCUDA, яка розповсюджується абсолютно безкоштовно.</p>
<p>Окрім того, 8.09.15 року Постановою Кабінету Міністрів№ 697 81 мільйон гривень було виділено на ДФС для подальшого розвитку функціонування системи "Електронна митниця". У мене питання: куди пішли ці гроші? Оббираєте пенсіонерів пенсіями, бюджетникам зарплати понижуєте через недолугу індексацію. Прозвітуйте, будь ласка, на що витрачені 90 мільйонів євро, на програму, яка розповсюджується безкоштовно, і що зроблено по впровадженню "Електронної митниці", яка і так у нас функціонує, а ви ще туди 81 мільйон</p>
<p>&nbsp;</p>
<p>ГОЛОВУЮЧИЙ. 30 секунд, будь ласка. Завершуйте.</p>
<p>&nbsp;</p>
<p>10:50:18</p>
<p>ОСТРІКОВА Т.Г. А ви ще 81 мільйон гривень, виділених від допомоги Євросоюзу переорієнтуєте на те, що і так успішно функціонує в Україні.</p>
<p>У 2016 році міністр фінансів збиралася робити реформу митниці. Прозвітуйте, що зроблено за перший квартал в напрямку реформування митної політики. Дякую.</p>
<p>&nbsp;</p>
<p>10:50:53</p>
<p>КАЧУР Р.П.</p>
<p>Шановна пані Тетяно, кошти, які від запитувань від Європейського Союзу угода не підписана і не надійшли. Таким чином, ніякі кошти не вкрадені і будуть використані відповідно до, прозоро по тендерних закупівлях.</p>
<p>Стосовно виділення коштів по програмному забезпеченню митниці, дійсно, є велика проблема людського фактору. І тому ті кошти, які виділяються, вони виділяються для того, щоб автоматизувати процеси і забрати звідти людський фактор. Дякую.</p>
<p>Да, а міністр є присутня, зараз вийшла, повернеться.</p>
<p>&nbsp;</p>
<p>ГОЛОВУЮЧИЙ. Коли вона повернеться в ложу президії, ми попросимо і дати відповідь на ваше актуальне і важливе питання.</p>
<p>Мартовицький Артур Володимирович, будь ласка.</p>
<p>&nbsp;</p>
<p>10:51:38</p>
<p>МАРТОВИЦЬКИЙ А.В.</p>
<p>Народний депутат Мартовицький, 36 виборчий округ. Прошу передати слово депутату Гусаку.</p>
<p>&nbsp;</p>
<p>10:51:48</p>
<p>ГУСАК В.Г.</p>
<p>У мене запитання до Міністерства економіки України. Учора український парламент ухвалив дуже важливий законопроект, прийняття якого дозволить хоч якось врегулювати неконтрольований вивіз з країни у вигляді металобрухту і залучити в бюджет додаткові доходи. І є рішення суду, за яким Міністерством економіки прямо забороняється до врегулювання цього питання давати квоти на експорт.</p>
<p>ПротеМіністерство економіки, фактично ігноруючи рішення суду, продовжує видавати квоти на експорт. Триває неконтрольований експорт металобрухту. І бюджет не отримує необхідні доходи. Як так сталося?</p>
<p>&nbsp;</p>
<p>10:52:44</p>
<p>КОВАЛІВ Ю.І.</p>
<p>Дякую&nbsp; за запитання.</p>
<p>Так, справді, вчора проголосовано&nbsp; законопроект, який вводить мито на експорт на&nbsp;&nbsp; металобрухту. Проте станом на сьогодні Міністерство економіки з початку року провело два засідання комісії, на яких Міністерство&nbsp;&nbsp; економіки розглядало всі заявки на реєстрацію угод щодо експорту металобрухту.&nbsp; І те рішення суду, про яке ви говорите, фактично скасовувало&nbsp; тільки плановий баланс&nbsp; затвердження&nbsp; надходження і використання металобрухту в країні. Відповідно рішення суду не зобов'язувало Міністерство економіки не реєструвати контракти, як це передбачено чинним законодавством. Ми підтримуємо прийнятий вчора законопроект&nbsp; і вважаємо, що таке регулювання, яке було запропоноване народними депутатами, воно насправді дозволить перевести експорт металобрухту з квотування до&nbsp; прозорого механізму і дасть нам отримати додаткові кошти з бюджету. Проте з іншої сторони, якщо експорт металобрухту був би повністю заборонений на сьогодні, таким чином бюджет би теж недоотримував кошти від зокрема валютну виручку і експертні надходження валюти до країни.</p>
<p>&nbsp;</p>
<p>ГОЛОВУЮЧИЙ. Мосійчук Ігор Володимирович. Будь ласка.</p>
<p>&nbsp;</p>
<p>10:54:13</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка.</p>
<p>У мене запитання до міністра агропромислового комплексу. Чи відомо вам, що на стратегічному підприємстві "Хорольському молококонсервному комбінаті" в Полтавській області знаходяться невідомі "зелені чоловічки", які захопили завод, вирізається обладнання? Все це діється в інтересах російського православного олігарха Константна Малофеєва. Чи відомо вам і які вживаються заходи міністерством, щоб підприємство перейшло у власність трудового колективу?</p>
<p>І друге запитання до міністра внутрішніх справ. Коли нарешті буде звільнений із займаної посади виконуючий обов'язки керівника&nbsp; Національної поліції&nbsp; Рівненської області Максимов, керівник УБЕПа цієї області Єфтеній, які не пройшли переатестацію і які кришують незаконний видобуток бурштину. Дякую.</p>
<p>&nbsp;</p>
<p>10:55:25</p>
<p>ПАВЛЕНКО О.М.</p>
<p>Хорошо. Дякую за питання. Я… мені невідомо про Хорольський завод і захоплення, але мені відома ситуація, що було захоплення, відбувалося нещодавно, ви знаєте, у нас агрофонді в Борисполі "зелеными человечками" наших складів з цукром. Я дуже вдячний правоохоронним органам, які дуже вчасно втрутились в ситуацію і відповідно вивели озброєних людей, забрали автомати і так далі.</p>
<p>Тому, якщо інформація у вас, прошу терміново також звертатись до правоохоронних органів, до СБУ і так далі, щоб… всі протиправні дії мають бути відповідно закінчені.</p>
<p>Друге. Ви знаєте, що МінАПК відповідно офіційно заяву, що ми готові всі підприємства, які є в нашій сфері передати в Фонд держмайна для розпаювання, тому що колектив, знаєте, чекає давно уже. Там, де є земля, земля має бути розпайована і передана людям. Люди чекають цього 24 роки, а це майже 100 тисяч людей по всій країні. Тому на цьому будемо далі настоювати нашу позицію.&nbsp;</p>
<p>Хочу, якщо вже є можливість, подякувати народним депутатам, які прийняли активну участь в останні тижні, останні місяці в питаннях референдуму, який відбудеться на цьому, в принципі, на наступному тижні в Нідерландах з приводу асоціації з Євросоюзом, тому що були дуже активні зустрічі. Я вважаю, що ми рухаємося в правильному напрямі. Тому особисто велика подяка.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Вознюк Юрій Володимирович.</p>
<p>&nbsp;</p>
<p>10:56:40</p>
<p>ВОЗНЮК Ю.В.</p>
<p>Прошу передати слово Олександру Кодолі.</p>
<p>&nbsp;</p>
<p>10:56:48</p>
<p>КОДОЛА О.М.</p>
<p>Олександр Кодола, Чернігівщина, 209-й виборчий округ. В мене запитання до віце-прем'єра В'ячеслава Анатолійовича Кириленко.</p>
<p>Шановний В'ячеслав Анатолійович, я представляю Ніжинський виборчий округ і от, зокрема, керівництво міста, і громада міста Ніжина понад 20 років працює над тим, щоб створити Державний історико-архітектурний заповідник "Древній Ніжин". Зокрема, вже був підготовлений повний пакет документів. Ним передбачається проведення комплексу заходів щодо охорони та відновлення історичної частини міста, створення додаткових музеїв, розроблення історичних маршрутів і так далі.</p>
<p>Наразі питання заблоковане на рівні Кабміну або вашого міністерства. Рік тому я подавав декілька депутатських звернень з цього приводу.</p>
<p>Тому я звертаю увагу на вирішення цього питання&nbsp; і&nbsp; давайте спільними&nbsp; зусиллями&nbsp; все-таки доведемо це питання до логічного завершення.</p>
<p>Дякую.</p>
<p>&nbsp;</p>
<p>10:57:52</p>
<p>КИРИЛЕНКО В.А.</p>
<p>Дякую вам за це запитання, шановний&nbsp; колега.</p>
<p>Я знаю про ваші звернення, працюю з ними і ми створимо всі&nbsp; необхідні заклади в Ніжині, щоби належним чином Ніжин був пошановний. Просто є декілька організаційних і фінансових питань пов'язаних із частиною відповідальності, яку на себе повинна взяти місцева громада,&nbsp; і частину&nbsp; тих функцій, які повинні виконати центральні органи влади.&nbsp; Після того, коли цей процес функціонально буде зведений до єдиного, ми вирішимо це питання.</p>
<p>Так що, дякую вам за нагадування&nbsp; і вашу роботу.</p>
<p>&nbsp;</p>
<p>ГОЛОВУЮЧИЙ. Кишкар Павло Миколайович.</p>
<p>Матківський. Є, так? <i>(Шум у залі)</i> Будь ласка: включити мікрофон і сказати, кому ви передаєте слово. Я ж на бачу кому ви передаєте слово. Зараз виступить&nbsp; Матківський,&nbsp; а потім ми дамо слово кому ви хотіли&nbsp; передати.&nbsp;&nbsp;&nbsp;</p>
<p>Будь ласка, Матківський Богдан.</p>
<p>&nbsp;</p>
<p>10:58:44</p>
<p>МАТКІВСЬКИЙ Б.М.</p>
<p>Пане головуючий, прошу передати слово Олегу Мусію.</p>
<p>&nbsp;</p>
<p>10:59:12</p>
<p>МУСІЙ О.С.</p>
<p>Шановні члени уряду, в мене запитання до двох віце-прем'єрів.</p>
<p>Перше запитання до віце-прем'єра Кириленка щодо того, чи знаходиться під контролем Міністерства культури&nbsp; цей&nbsp; жахливий факт, який стався в 2012 році по захопленню музею Трипільської культури&nbsp; Олександра Поліщука. Насправді тоді попередня злочинна влада просто загарбала всі історичні скарби Трипільської&nbsp; культури і до сьогоднішнього дня, наскільки мені відомо, скарби Трипільської культури, які належать українському народу і налічують близько 8 тисяч років, не повернуті і колекціонеру, і українській історії.</p>
<p>Щодо книг по сепаратизму, які ви говорили Пройдіть усі церкви, а особливо монастирі Московського Патріархату і подивіться, що там твориться з так званою "Новоросією" і іншими книгами, які паплюжать теперішню Україну, ці книги знаходяться на полицях Києво-Печерської лаври, Почаївської лаври. Сьогодні. І чи збирається Міністерство культури повернути українську традицію найдревнішого…</p>
<p>&nbsp;</p>
<p>11:00:26</p>
<p>КИРИЛЕНКО В.А.</p>
<p>Дякую вам за ваше запитання.</p>
<p>З приводу музею, музей, про який ви говорите, це був приватний музей, в Трипіллі два музеї, один – комунальної форми власності, інший –приватний, одним із засновників якого є Олександр Поліщук. Виник конфлікт всередині співзасновників, який призвів до низки розслідувань. І тепер цей конфлікт, який перебуває у судах, не розв'язаний. Ми номінально не маємо важелів втручатися в ситуацію з цим музеєм, бо це є приватна установа.</p>
<p>Інша річ, якщо до нас будуть звертатися за якоюсь експертною оцінкою щодо експонатів, якщо до нас будуть звертатися співзасновники, щоб експонувати колекцію в якихось інших музеях, в тому числі в наших музеях державної форми власності, ми радо підемо на зустріч, бо я бував в цьому музеї, знаю колекцію Олександра Поліщука. І до виникнення цього конфлікту, звичайно, це був блискучий музей прямо на березі Дніпра, який приваблював величезну кількість людей, сім'ї з дітьми приїздили і так далі. Тобто треба відновити діяльність музею і Міністерство культури в межах компетенції готова до цього долучитися.</p>
<p>Друге. З приводу російської книжкової продукції, я доповідав про це, є ініціатива взагалі перекрити рух через кордон, вона поки що не оформлена ніяк, бо йдуть великі дискусії. Є ініціатива запровадити так зване автоматичне ліцензування, коли всі книги, які завозяться і у валізах, і завозяться офіційно, будуть у випадку відповідних повідомлень перевірятися відповідним уповноваженим органом. Припустимо, це буде Держкомтелерадіо і громадська спеціальна рада при ньому, і вони будуть вилучатися в установленому порядку, незалежно від того, яка це крамниця, церковна, комунальна, державна чи приватна. Для цього треба буде ухвалити низку змін до законодавства. Ми разом із Держкомтелерадіо зараз над цими змінами працюємо і будемо звертатися до вас, депутати, щодо підтримки цієї ініціативи. Дякую вам за запитання ваші.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Павло Кишкар.</p>
<p>&nbsp;</p>
<p>11:02:34</p>
<p>КИШКАР П.М.</p>
<p>Прошу передати Єфімову.</p>
<p>&nbsp;</p>
<p>11:02:39</p>
<p>ЄФІМОВ М.В.</p>
<p>Добрый день! Ефимов&nbsp; Максим, город Краматорск Донецкой области. У меня два вопроса. Первый вопрос – Зубку Геннадию. Хотелось бы узнать, на сегодня существует программа, по которой по линии энергоэффективности по возмещению части тела кредита на проектах по термомодернизации. Мы 18 марта от комитета отправили коллективное обращение депутатов о том, чтобы включить в эту программу, кроме ОСМД и жилищных кооперативов включить еще энергосервисные компании, как участники этой программы. К сожалению, до сегодняшнего дня мы не получили никаких ответов, а это было бы важнейшим сигналом для развития… для использования этой программы в термо-модернизации,&nbsp; в том числе и ОСМД.</p>
<p>Вопрос к Павлу Розенко, вопрос следующий. В бюджете на 2016 год предусмотрено 35 миллиардов гривен субсидий, коммунальных субсидий...</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; 30 секунд, завершуйте, будь ласка.</p>
<p>&nbsp;</p>
<p>11:03:51</p>
<p>ЄФІМОВ М.В. В эти субсидии не входят субсидии на тверде паливо. У нас в Краматорске 15 тысяч домохозяйств замерзали этой зимой, вырубили все посадки, потому как государство компенсирует по твердопаливним субсидиям 2 тонны угля по цене тысячу 500 гривен при стоимости рыночной 3,5 тысячи и потребности на одно домохозяйство 3,5-4 тонны угля. На сегодняшний момент этот вопрос абсолютно никак, идет пинпонг от Министерства соцполитики на Минэнерго. Пожалуйста, принимайте решение по этому вопросу…</p>
<p>&nbsp;</p>
<p>11:04:32</p>
<p>ЗУБКО Г.Г.</p>
<p>Дякую за запитання. З приводу енергоефективності і енергосервісних компаній я б хотів пояснити чітку позицію з цього приводу. В першу чергу, щоб було зрозуміло, компенсацію від держави повинен отримати конкретний споживач: або це ОСББ, або це безпосередній індивідуальний забудовник. Енергосервісні компанії, я розумію, що зараз мають дуже серйозну проблему з залученням коштів для того, щоб виконувати такі роботи. У зв'язку з високою відсотковою ставкою по кредитам і тому разом з Європейським інвестиційним банком ми пропрацьовуємо під окреме, довге, дешеве кредитування енергосервісних компаній. Але логіка полягає в тому, що мотивацію і компенсацію тіла кредиту повинна отримувати не енергосервісна компанія, яка заробляє кошти, яка проводить заходи і яка отримує прибуток, а безпосередньо громадяни України, які проживають або в ОСББ, або в індивідуальних будинках.</p>
<p>Тому питання взагалі долучення до компенсацій тіла кредиту – воно стає тільки в площині українських громадян. Питання допомоги енергосервісним компаніям дешевого ресурсу, залучення і можливості роботи на ринку – це дуже серйозно. І буквально вчора ми провели форум по створенню моделі енергоефективності. Фонд, який повинен відповісти на дуже прості речі: в першу чергу, яким чином держава мотивує людей вкладати кошти; яким чином держава може спрямувати залишок економії субсидій на енергоефективні заходи; яким чином зробити прозорі взаєморозрахунки в середині ринку, для того щоб вивести теплокомунальні підприємства на економічно обґрунтований рівень.</p>
<p>Тому я дуже прошу ту групу народних депутатів, яка написала звернення, долучитися до цієї роботи, для того щоб ми разом відпрацювали рішення, як максимально ефективно повинен працювати фонд енергоефективності, для того щоб врахувати всі практично інтереси і можливості цього ринку. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Вовк Віктор Іванович, будь ласка. А, ще на завершення відповідь, перепрошую.</p>
<p>&nbsp;</p>
<p>11:06:55</p>
<p>РОЗЕНКО П.В.</p>
<p>Шановний пане народний депутат, дуже важливе питання для наших співгромадян, які не мають можливості оформити субсидію, бо у них такої…&nbsp; в принципі, вони не використовують централізоване опалення або послуги газопостачання. Питання надзвичайно актуальне з точки зору того, що ми, от я як міністр соцполітики чудово розумію, що за ту суму, яка виділяється кожному громадянину як компенсація за в тому числі субсидії, за газ і, ну, фактично використати, купити нормальне, якісне вугілля в достатньому обсязі неможливо.</p>
<p>Ми неодноразово в минулому році піднімали питання необхідності збільшення суми, яка виділяється людям як компенсація по субсидіям по твердому паливу. Неодноразово Міністерство соціальної політики ініціювало це питання. Тому що&nbsp;&nbsp; насправді кошти на цю програму в тих 35 мільярдах є, але&nbsp; нам…. ми завжди упиралися в питання, що ціну на це вугілля встановлює не наш орган. Але ми, я переконаний, зараз на 2016 рік ми зараз формуємо нову ціну на 2016 рік, і ми&nbsp; наполягаємо, щоби ціна, яка виділяється, і ту сума, яка виділяється людям, була збільшена щонайменше вдвічі. Це дасть нам можливість, на мій погляд, наступний опалювальний сезон провести набагато краще для тієї категорії громадян, ніж зараз є. Тому ми… ми знаємо це питання,&nbsp; ми боремося за це питання, і позиція наша тут однозначна.</p>
<p>&nbsp;</p>
<p>ГОЛОВУЮЧИЙ. Віктор Вовк передає слово для запитання Галасюку. Включіть мікрофон, будь ласка.</p>
<p>&nbsp;</p>
<p>11:08:49</p>
<p>ГАЛАСЮК В.В.</p>
<p>Віктор Галасюк, Радикальна партія. Шановні колеги, питання. Який план уряду щодо переходу від падіння експорту до його зростання? Які заходи сьогодні робляться для того, щоб українські машинобудівники, інші виробники вийшли в тому числі на ринок Ірану?&nbsp; Коли будуть зняті санкції на Іран з українського боку, відмінена відповідна застаріла постанова Кабміну?</p>
<p>Яка ситуація зі створенням і фінансуванням експортно-кредитного&nbsp; агентства щодо страхування гарантування і здешевленого кредитування експортних контрактів, так як це роблять практично всі країни навколо нас?</p>
<p>Яка ситуація з переглядом квот? Чи взагалі планує уряд ініціювати перегляд квот по нашій угоді з Євросоюзом, тому що сьогодні&nbsp; українські виробники не&nbsp; можуть&nbsp; продавати інколи навіть два відсотки свого виробництва через те, що ці квоти є мізерні, ці квоти є неадекватні, вони потребують негайного перегляду. Який взагалі цілісний план&nbsp; стимулювання українського експорту? Дякую.</p>
<p>&nbsp;</p>
<p>11:10:02</p>
<p>ЗУБКО Г.Г.</p>
<p>Шановні колеги, дуже дякую за запитання. Я зараз передам Юлії Ковалів з приводу квот і з приводу експорту. Але, з іншого боку, щоб було зрозуміло, на сьогоднішні день уряд відпрацював в минулому році і вже в цьому році спільні комісії, які стосуються збільшення поставок наших машинобудівельників, а також енергетичного машинобудування. Це стосується не тільки Ірану, це стосується і Казахстану, і Туркменістану, і Азербайджану, і інших країн такі, як наші партнери, і як Турція, для того, щоб мати можливість освоєння нових ринків і відновлення старих, те, що стосується Ірану.</p>
<p>Урядова делегація була в березні місяці, 8 березня в Ірану, провела комісію і, перше, ми відновлюємо ту співпрацю, яка була припинена на протязі 11 років. По-друге, в складі комісії були практично всі представники державних підприємств, які мали контракти і які мають зараз проектну документацію на модернізацію енергетичних потужностей Іранської Ісламської Республіки.</p>
<p>Для нас дуже важливо зараз відміна постанови від 2007 року про припинення санкцій, про введення санкцій. Але з іншого боку, є політичне рішення з цього боку, але нам потрібно, щоб була стабілізація і на рівні також те, що, так сказать, відбувається на рівні Ради Безпеки ООН, яка декілька днів назад збиралася по ситуації Ірану. Нам дуже потрібна для того, щоб наші машинобудівельники, прийшовши туди з інвестиціями, могли бути захищені з точки зору стабілізації політичної ситуації. Тому, з іншого боку, це питання відпрацьовується, але нам потрібно рухатись вперед за політичною волею.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І останнє запитання, ми ще можемо задати одне питання.</p>
<p>Підлісецький Лев Теофілович, будь ласка.</p>
<p>&nbsp;</p>
<p>11:12:00</p>
<p>ПІДЛІСЕЦЬКИЙ Л.Т.</p>
<p>Прошу передати слово Альоні Бабак. Альоні Бабак слово. Дякую.</p>
<p>&nbsp;</p>
<p>11:12:05</p>
<p>БАБАК А.В.</p>
<p>Дякую.</p>
<p>Запитання до віце-прем'єр-міністра пана Зубка та міністра енергетики.</p>
<p>Сьогодні найдорожчою комунальною послугою є послуга опалення і це через те, що найбільшу частину витрат на опалення становлять витрати газу, держава субсидує газ для підприємств, що виробляють теплову енергію. Скажіть, будь ласка, коли буде план дій реальний на підтримку виробництва тепла з альтернативних джерел енергії:&nbsp; біомаси і побутових відходів. Тому що сьогодні виробники українські теплової енергії, які хочуть виробляти її з біомаси і побутових відходів, нічого не можуть зробити, тому що вони не в рівних умовах з газопостачальними виробниками тепла. Дякую.</p>
<p>&nbsp;</p>
<p>11:12:55</p>
<p>ЗУБКО Г.Г.</p>
<p>Дякую, Альона Валеріївна. Ви вчора були присутні на форумі і ви бачили, що на сьогоднішній день у нас є конкретний план дій, те, що стосується і модернізації ТКЕ, і фонду енергоефективності, і також тих питань, які ви піднімали, – альтернативних джерел енергії. Альтернативні джерела енергії нам сьогодні дуже необхідні, але питання в їх можливості паралельно існування з тими потужностями, які на сьогоднішній день є. Якщо ви знаєте, то саме альтернативна енергетика впроваджується на окремих проектах. Це або соціальні об'єкти, або об'єкти, які розташовані в сільській місцевості. На жаль, сьогодні модернізація, яка повинна проходити на тих підприємствах, які знаходяться в великих містах, вона пов'язана і з екологією, і з можливістю залучення коштів під таку модернізацію. Тому нам важливо саме в цьому плані передбачити, і ми його передбачили в плані, в Національному плані з енергоефективності, впровадження на тих існуючих потужностях альтернативних джерел енергії. Але, з іншого боку, ми розуміємо, що на сьогоднішній день для цього потрібно залучати дуже непрості і дуже великі кошти. Тому, будь ласка, пропонуйте як народні депутати вирішення цієї проблеми, як ви це бачите. І давайте разом, так сказати, приймати рішення. Дякую.</p>
<p>&nbsp;</p>
<p>ГОЛОВУЮЧИЙ Дуже вам дякую, пане Геннадій. І на цьому "година запитань до Уряду" завершена. Давайте подякуємо уряду за участь в роботі Верховної Ради України. Шановні колеги, подякуємо уряду. І до нових зустрічей, шановні урядовців. Дякую дуже вам.</p>
<p>Шановні колеги, до нас… Нас заблокували. До нас надійшла заявка від двох фракцій – "Самопомочі" і "Батьківщини" – з проханням оголосити перерву для проведення консультацій з питання порядку денного. Але дві фракції готові замінити півгодинну перерву одним полум'яним виступом від трибуни. Будь ласка, хто буде виступати?</p>
<p>Іванна Климпуш-Цинцадзе, будь ласка.</p>
<p>&nbsp;</p>
<p>11:15:27</p>
<p>КЛИМПУШ-ЦИНЦАДЗЕ І.О.</p>
<p>Дякую. Шановні колеги! Ми, представники міжфракційного об'єднання "Єврооптимісти", на даний момент, і інші депутати, ми зіштовхнулися з тиском, з абсолютно безпрецедентним тиском і політичними маніпуляціями через нашу позицію по законопроекту 4057, який був прийнятий Верховною Радою в першому читанні.</p>
<p>Ті, хто під красивими праведними гаслами і очікуваннями людей просуває цей законопроект у Верховній Раді, вони не мають юридичних аргументів. Тому почалася брудна дискредитаційна кампанія проти як міжфракційного об'єднання "Єврооптимісти", так і проти окремих членів нашого об'єднання.</p>
<p>Ми розуміємо, що попереду буде абсолютно збільшення цього інформаційного тиску. Ми знаємо про те, що готуються додаткові публікації. І це використання просто низькопробної технології. Наші аргументи по внесенню змін, які були під час першого читання, які були підкріплені Європейським Союзом, які були підкріплені дійсно фахівцями з кафедри кримінального права і кримінології Національного університету нашого імені Тараса Шевченка, і підтримані, до речі, всіма вами тут, у залі, заважають реалізації фактично найбільшої рейдерської схеми в історії України.</p>
<p>Гра і прикривання ідеалами Майдану, а також боротьбою за вкрадені, і боротьбою за вкрадені активи Януковича несе за собою велику загрозу саме взагалі захисту власності і породжує потужну машину відбирання власності. Без суду і слідства відбирати право власності протирічить не тільки здоровому глузду, а протирічить абсолютно всім нормам європейського права і європейським стандартам.</p>
<p>Ми бачили вже офіційну позицію Представництва Європейського Союзу з цього приводу з численними зауваженнями до цього законопроекту. Цей законопроект містить… абсолютно він суперечить Конституції України, Конвенції ООН проти корупції, Конвенції про захист прав людини та основоположних свобод.</p>
<p>Прикриватися поверненням активів Януковича – це провокація і технологія така, яка використовується при тиску на нас. На сьогодні&nbsp; ми з вами створили всі абсолютно інструменти для того, щоб могли повернути ці активи, ці цінні папери у власність держави. Ми з вами створили Національне агентство по управлінню арештованими коштами і активами, ми створили інститут спецконфіскації, інститут спецарешту, і всі інструменти є. Ми хочемо тут чути аргументи прокурорів, слідчих, які відповідають за ведення слідства, а не політиканів, які намагаються гратися з цією темою відповідно до очікувань суспільства. Ми переконані, що на нашому боці є фахова думка, професійна думка, норми права Європейського Союзу і на нашому боці є правда. Дякую. <i>&nbsp;</i></p>
<p>&nbsp;</p>
<p>11:18:59</p>
<p>ГОЛОВУЮЧИЙ. Шановні колеги, згідно Регламенту наступною позицією порядку денного це є оголошення депутатських запитів. На оголошення депутатських запитів відводиться 30 хвилин. Я прошу всіх сконцентруватись і приготуватись до заслуховування&nbsp; депутатських&nbsp; запитів.</p>
<p>Віктора Развадовського до міністра охорони здоров'я України щодо виготовлення протезно-ортопедичного виробу та взуття інваліду 2 групи, Ільніцькій Наталії Григорівні.</p>
<p>Віктора Развадовського до міністра освіти і науки України, голови Житомирської обласної державної адміністрації щодо збереження Ясногородської школи Романівського району Житомирської.</p>
<p>Андрія Кісельова до голови Донецької обласної державної адміністрації щодо проведення процедури передачі котельні №1 "Донецьктепломережа" до комунальної власності територіальної громади міста Димитров Донецької області.</p>
<p>Тетяни Острікової до Прем'єр-міністра України щодо політики по використанню коштів, наданих в рамках дії Кіотського протоколу.</p>
<p>Володимира Арешонкова до Прем'єр-міністра України щодо вдосконалення правового регулювання в сфері земельних відносин в частині захисту прав на землю сільських громад.</p>
<p>Володимира Арешонкова до Прем'єр-міністра України про внесення змін до Порядку ведення Державного земельного кадастру.</p>
<p>Василя Яніцького до Прем'єр-міністра України, віце-прем’єр-міністра України – міністра регіонального розвитку, будівництва та житлово-комунального господарства України, міністра фінансів України щодо фінансування Державної цільової соціально-економічної програми будівництва (придбання) доступного житла та Державної програми забезпечення молоді житлом.</p>
<p>Віталія Сташука та Олени Бойко до Голови Державної архітектурно-будівельної інспекції України, Генерального прокурора України, Київського міського голови щодо захисту інтересів громад… громадян, постраждалих від діяльності недоброчесних забудовників.</p>
<p>Олеся Довгого до Кабінету Міністрів України щодо банківської комісії під час приймання платежів від населення за газ.</p>
<p>Наталії Кацер-Бучковської до Прем'єр-міністра України щодо перебігу процесу підготовки оновленого Меморандуму про взаєморозуміння між Україною та ЄС стосовно співробітництва в енергетичній галузі.</p>
<p>групи народних депутатів (Шурми, Мірошниченка та інших) до Голови Верховної Ради України, Прем'єр-міністра України щодо стимулювання народжуваності і зниження цін на вироби для новонароджених.</p>
<p>Сергія Матвієнкова до міністра інфраструктури України щодо термінового проведення ремонтних робіт автомобільної дороги сполученням Маріуполь-Бердянськ.</p>
<p>Ігоря Гузя до міністра соціальної політики України щодо підвищення рівня соціального захисту учасників АТО, котрі отримали інвалідність.</p>
<p>Ігоря Гузя до міністра охорони здоров'я України щодо ситуації з вакцинопрофілактикою населення у Волинській області та фінансування деяких державних програм.</p>
<p>Владислава Бухарєва до Прем'єр-міністра України щодо виділення коштів з Державного бюджету України на 2016 рік для будівництва нового мостового переходу в селі Климентове Охтирського району Сумської області та реалізації інших транспортних інфраструктурних проектів на Сумщині.</p>
<p>Владислава Бухарєва&nbsp; до Прем'єр-міністра України щодо покращення соціального захисту учасників ліквідації наслідків аварії на Чорнобильській атомній електростанції.</p>
<p>Миколи Люшняка до міністра соціальної політики України щодо врегулювання ситуації із забезпеченням пільг ветеранів УНР, армії ЗУНР, Карпатської Січі, УВО, ОУН, УПА, Української головної визвольної ради, Української Гельсінської групи та інших схожих організацій.</p>
<p>Миколи Люшняка&nbsp; до міністра інфраструктури України, виконуючого&nbsp; обов'язки голови правління Публічного акціонерного товариства "Укрзалізниця", виконуючого обов'язки начальника регіональної філії "Львівська залізниця" Публічного акціонерного товариства "Українська залізниця" щодо відновлення руху потягів.</p>
<p>Єгора Соболєва до Прем'єр-міністра України, міністра внутрішніх справ України щодо необхідності вжиття заходів з виконання положень Закону України "Про внесення змін до деяких законодавчих актів України щодо вдосконалення регулювання відносин у сфері забезпечення безпеки дорожнього руху"&nbsp;&nbsp; від 14 липня 2015 року та Закону України "Про внесення змін до деяких законодавчих актів України у зв'язку з прийняттям Закону України "Про Національну поліцію" від 23 грудня 2015 року стосовно функціонування системи фіксації правопорушень у сфері забезпечення безпеки дорожнього руху в автоматичному режимі.</p>
<p>Валентина Дідича&nbsp; до міністра внутрішніх справ України, Генеральної прокуратури України стосовно активізації, а також повного, всебічного та неупередженого дослідження всіх обставин стосовно кримінального провадження та досудового розслідування за ознаками злочину, передбаченого&nbsp; частиною&nbsp; першою&nbsp; статті&nbsp; 364&nbsp; щодо зловживання службовим становищем директором Кловського ліцею №77&nbsp; Печерського району міста Києва.</p>
<p>Сергія Дунаєва&nbsp; до&nbsp; голови&nbsp; Рахункової палати щодо проведення заходів державного зовнішнього фінансового контролю (аудиту) використання коштів державного бюджету Луганською обласною військово-цивільною адміністрацією.</p>
<p>Андрія Деркача до Прем'єр-міністра України щодо зарахування до місцевих бюджетів частини рентної плати за користування надрами.</p>
<p>Андрія Деркача до міністра юстиції України щодо невдоволення відповіддю на депутатське звернення та вчинення посадовими Міністерства юстиції України адміністративного правопорушення.</p>
<p>Олени Сотник до Генеральної прокуратури України щодо кількості зареєстрованих та офіційно опублікованих наказів Генерального прокурора України.</p>
<p>Володимира Литвина до Прем'єр-міністра України, голови Житомирської обласної державної адміністрації щодо освітлення вулиць села Зеремля Баранівського району Житомирської області.</p>
<p>Володимира Литвина до Віце-прем'єр-міністра України - Міністра культури України, Прем'єр-міністра України щодо статусу Новоград-Волинського літературно-меморіального музею Лесі Українки.</p>
<p>Олександра Онищенка до Кабінету Міністрів України щодо недопущення закриття та скорочення кількості ліжок терапевтичного профілю Медвинської дільничної лікарні Богуславського району Київської області.</p>
<p>Остапа Єднака до Державного агентства лісових ресурсів України щодо моніторингу за діяльністю керівництва Державного агентства лісових ресурсів України та його територіальних підрозділів.</p>
<p>Групи народних депутатів (Єднака, Гопко, Кишкаря) до Фонду державного майна України щодо надання в користування ПАТ "Азот" Дмитру Васильовичу Фірташу.</p>
<p>Групи народних депутатів (Васюника, Юринець, Кадикала) до Генерального директора Національного науково-дослідного реставраційного центру України щодо створення науково-дослідного інституту.</p>
<p>Ігоря Васюника до Міністра охорони здоров'я України щодо лікування хворих на вірусний гепатит С.</p>
<p>Ірини Суслової до Міністра юстиції України щодо надання інформації про проведення гендерно-правової експертизи актів чинного законодавства України та проектів нормативно-правових актів.</p>
<p>Василя Яніцького до тимчасово виконуючого обов'язки Міністра екології та природних ресурсів України, Міністра внутрішніх справ України, Голови Державного агентства лісових ресурсів України, Голови Державної екологічної інспекції України, Генеральної прокуратури України щодо дотримання вимог природоохоронного законодавства на території пам'ятки природи загальнодержавного значення "Юзефінська дача" в Рокитнівському районі Рівненської області.</p>
<p>Ігоря Шурми до Прем'єр-міністра України щодо відсутності публічної інформації Міністерства охорони здоров'я України по результатах державних закупівель із залученням міжнародних закупівельних організацій.</p>
<p>Сергія Лабазюка до Міністерства охорони здоров'я України, Міністерства оборони України щодо надання офіційної інформації стосовно ситуації із лікуванням та реабілітацією військовослужбовців, які постраждали в зоні проведення АТО.</p>
<p>Сергія Мельника до Прем'єр-міністра України щодо розроблення порядку передачі земельних ділянок співвласникам багатоквартирних будинків.</p>
<p>Сергія Ківалова до Прем'єр-міністра України щодо необхідності визначення порядку та умов надання державної цільової підтримки для здобуття професійно-технічної та вищої освіти учасниками АТО та їх дітей.</p>
<p>Володимира Ар'єва до Міністра внутрішніх справ України щодо проведення досудового розслідування у кримінальних провадженнях від 19 вересня 2015 року, від 18 грудня 2015 року відкритих відносно громадянина Русавського Миколи Олександровича, який заволодів шляхом шахрайських дій коштами дружин військовослужбовців Збройних Сил України, які загинули під Іловайськом.</p>
<p>Юрія Берези до голови Новоолександрівської сільської ради Дніпропетровського району Дніпропетровської області щодо надання відомостей про кількість виділених земельних ділянок членам територіальної громади села Новоолександрівка.</p>
<p>Андрія Шипка до Міністра охорони здоров'я України щодо розгляду питання про можливість включення до переліку об'єктів комунальної власності об'єктів екстреної медичної допомоги.</p>
<p>Андрія Шипка до Прем'єр-міністра України щодо проведення реконструкції будівлі Нікопольського краєзнавчого музею, що сприятиме вихованню українського молодого покоління в дусі українських традицій.</p>
<p>Миколи Величковича до Голови Державної фіскальної служби України, міністра внутрішніх справ України, Генпрокуратури України щодо перевірки діяльності слідчих Личаківського районного відділення головного управління Національної поліції у Львівській області та головного управління Національної поліції у Львівські області, котрі ведуть досудові розслідування.</p>
<p>Євгена Дейдея до першого заступника прокурора міста Києва щодо шахрайських дій, вчинених у процесі усиновлення Яременко Дарини Тарасівни та порушення прав рідних сестер Яременко Дарини Тарасівни та Стихар Анни Максимівни в процесі усиновлення Яременко Дарини Тарасівни усиновлювачами, котрі не мали переважного права на таке усиновлення.</p>
<p>Євгена Дейдея до начальника Служби у справах дітей та сім'ї Київської міської державної адміністрації щодо порушених прав рідних сестер Яременко Дарини Тарасівни та Стихар Анни Максимівни в процесі усиновлення Яременко Дарини Тарасівни.</p>
<p>Любомира Зубача до Прем'єр-міністра України щодо питання реорганізації територіальних підрозділів центральних органів виконавчої влади Хотинського району.</p>
<p>Геннадія Кривошеї до Прем'єр-міністра України щодо системи технічного регулювання.</p>
<p>Ярослава Дубневича до міністра оборони України, начальника Генерального штабу - Головнокомандувача Збройних Сил України щодо переформування військової частини у бригаду армійської авіації.</p>
<p>Ярослава Дубневича до державного закладу "Центральна медико-соціальна експертна комісія Мiнiстерства охорони здоров'я України" щодо зміни групи інвалідності інваліду війни Віктору Стрелюку.</p>
<p>Олени Сотник та Оксани Сироїд до міністра юстиції України, міністра закордонних справ України щодо надання інформації про судові провадження, розпочаті за фактом російської агресії.</p>
<p>Олега Дмитренка до Прем'єр-міністра України стосовно вжиття заходів Кабінетом Міністрів України та Національною академією аграрних наук України щодо припинення розкрадання державних земель та забезпечення конституційних прав громадян на отримання земельних ділянок для ведення особистого селянського господарства в місті Прилуки та Прилуцькому районі Чернігівської області.</p>
<p>Олега Дмитренка до виконуючого обов'язки Генерального прокурора України щодо припинення розкрадання державних земель та майна посадовими особами Національної академії аграрних наук України і керівництвом дослідних господарств.</p>
<p>Олександра Супруненка до Прем'єр-міністра України щодо забезпечення реалізації законодавчих актів, спрямованих на утворення об'єднань співвласників багатоквартирних будинків.</p>
<p>Олександра Супруненка до Київського міського голови щодо вжиття невідкладних заходів для утворення у Дарницькому районі міста Києва дитячо-юнацької спортивної школи "Дарниця".</p>
<p>Вадима Новинскього до віце-прем'єр-міністра України - міністра культури України щодо неприпустимості відновлення богослужінь у пам'ятці архітектури світового значення храмі Малої Софії та розпалювання міжконфесійної ворожнечі.</p>
<p>Олеся Довгого до Кабінету Міністрів України щодо забезпечення населення скрапленим газом для побутових потреб.</p>
<p>Олександра Кодоли до Прем'єр-міністра України щодо реалізації права на отримання пільг для здобуття професійно-технічної та вищої освіти окремими категоріями громадян.</p>
<p>Групи народних депутатів (Сольвара, Безбаха та інших) до Кабінету Міністрів України, Міністерства екології та природних ресурсів України, Міністерства фінансів України щодо незадовільного стану виконання Загальнодержавної цільової екологічної програми поводження з радіоактивними відходами та заходів, передбачених Стратегією поводження з радіоактивними відходами.</p>
<p>Олександра Гереги до тимчасово виконуючого обов'язки міністра екології та природних ресурсів України щодо забруднення села Шарівка Ярмолинецького району Хмельницької області внаслідок виробництва деревного вугілля Товариством з обмеженою відповідальністю "Діброва".</p>
<p>Олександра Гереги до міністра освіти і науки України щодо врегулювання питання стосовно розмежування повноважень, ролі та функцій професійно-технічних навчальних закладів.</p>
<p>Івана Мельничука до міністра оборони України щодо встановлення відомчих відзнак Міністерства оборони України учасникам ліквідації наслідків аварії на Чорнобильській атомній станції.</p>
<p>Дмитра Лубінця до Фонду державного майна України, Міністерства економічного розвитку і торгівлі України щодо передачі майна цілісного майнового комплексу - структурного підрозділу ПАТ "ММК імені Ілліча" "Хіміко-металургійна фабрика" до Державної установи "Державний науково-дослідний і проектний інститут основної хімії".</p>
<p>Олексія Ленського до тимчасово виконуючого обов'язки міністра екології та природних ресурсів щодо вжиття заходів для припинення незаконних оборудок у сфері лісокористування на Коростишівщіні Житомирської області та притягнення винних осіб до встановленої законодавством України відповідальності.</p>
<p>Олексія Ленського до Прем'єр-міністра України щодо вжиття заходів для повернення колишніх військових санаторіїв - Моршинського, Одеського, а також санаторію "Шкло" до складу Збройних Сил України для реалізації соціальних гарантій військовослужбовців та учасників АТО, проведення заходів психологічної та фізичної реабілітації.</p>
<p>Андрія Лопушанського до Голови Державного агентства автомобільних доріг України, голови Львівської обласної державної адміністрації щодо необхідності проведення капітального ремонту об'їздних автомобільних доріг державного значення Львів-Самбір-Ужгород, Нижанковичі-Самбір-Дрогобич-Стрий у Львівській області.</p>
<p>Андрія Лопушанського до міністра енергетики та вугільної промисловості України щодо відновлення діяльності Державного підприємства "Український науково-дослідний інститут нафтопереробної промисловості.</p>
<p>Максима Бурбака до міністра внутрішніх справ України щодо об'єктивного та неупередженого розслідування блокування роботи прикордонників на україно-румунському кордоні в пункті пропуску "Красноїльськ".</p>
<p>Максима Бурбака до міністра охорони здоров'я України щодо забезпечення препаратами для лікування онкологічно хворих дітей у Чернівецькій області.</p>
<p>Тараса Батенка до міністра соціальної політики України щодо впровадження пілотного проекту у Миколаївському районі та місті обласного значення Новий Розділ Львівської області з відпрацювання механізму адресної монетизації виплат субсидій для стимулювання населення до максимального енергозбереження та економного споживання енергоносіїв.</p>
<p>Тараса Батенка до віце-прем'єр-міністра України - міністра культури України щодо невідкладного виділення коштів з Державного бюджету України для збереження та порятунку унікальної пам'ятки архітектури та містобудування національного значення – замку-палацу у селищі Поморяни Золочівського району Львівської області.</p>
<p>Дмитра Добродомова до Генеральної прокуратури України щодо стану досудового розслідування кримінального провадження за фактом неправомірного забезпечення Міністерством оборони України житлом генералітету Збройних сил України та неефективного використання службовими особами Міністерства оборони України коштів у сумі 182,8 млн. грн. на придбання житла військовослужбовцям.</p>
<p>Дмитра Добродомова до Генеральної прокуратури України щодо стану досудового розслідування кримінального провадження за фактом винесення слідчим-суддею Печерського районного суду міста Києва Підпалим В'ячеславом Валерійовичем завідомо неправосудного рішення.</p>
<p>Романа Мацоли до Голови Державного агентства автомобільних доріг України щодо невідкладного вирішення питання про фінансування ремонту автомобільних доріг території Хмельницької області, а саме: автомобільний шлях регіонального значення Р-49; та територіальні автомобільні дороги Т-23-09, Т-18-04, Т-06-12, які знаходяться вкрай аварійному стані, що призводить до численних незручностей.</p>
<p>Романа Мацоли до Голови Державної аудиторської служби України щодо проведення перевірки цільового використання державних коштів передбачених на реконструкцію об'єкта "Очисні споруди каналізації міста Полонне продуктивністю 5000 м куб./добу".</p>
<p>Івана Рибака до Прем'єр-міністра України, міністра фінансів України, міністра інфраструктури України, голови Державного агентства автомобільних доріг України, голови Чернівецької ОДА щодо необхідності фінансування з Державного бюджету України проведення ремонтних робіт доріг загального користування місцевого значення Вижницького району Чернівецької області.</p>
<p>Івана Рибака до Прем'єр-міністра України, міністра інфраструктури України, голови Державного агентства автомобільних доріг України, голови Чернівецької ОДА щодо вжиття невідкладних заходів для погашення існуючої в райавтодорах Вижницького, Путильського, Кіцманського та Сторожинецького районів Чернівецької області заборгованості із виплати заробітної плати.</p>
<p>Олександра Марченка до Прем'єр-міністра України, Голови Національної комісії, що здійснює державне регулювання у сферах енергетики та комунальних послуг щодо нових правил розрахунків за газопостачання.</p>
<p>Юрія-Богдана Шухевича до Прем'єр-міністра України стосовно реєстрації в парламенті урядового законопроекту щодо скасування пенсійних привілеїв для державних службовців, які були встановлені в новому Законі України "Про державну службу", що є порушенням статті 24 Конституції України, в якій зазначено, що "не може бути привілеїв чи обмежень за ознаками раси, кольору шкіри... або іншими ознаками".</p>
<p>Анатолія Денисенка до міністра фінансів України, міністра освіти і науки України щодо передачі у комунальну власність територіальної громади міста Харкова частини гуртожитку за адресою: провулок Руставелі, 11 в місті Харкові.</p>
<p>Ірини Сисоєнко до міністра охорони здоров'я України щодо надання інформації про Центри крові України.</p>
<p>Ольги Богомолець до Прем'єр-міністра України стосовно з'ясування причин затягування та щодо вжиття невідкладних заходів, спрямованих на реалізацію державної цільової програми підтримки учасників бойових дій та їхніх дітей для здобуття професійно-технічної та вищої освіти.</p>
<p>Андрія Іллєнка до голови Київської міської державної адміністрації щодо розгляду звернення громадських організацій стосовно витрат на будівництво Подільсько-Воскресенського мостового переходу.</p>
<p>Андрія Іллєнка до голови КМДА, тимчасово виконуючого обов'язки Деснянської районної в місті Києві державної адміністрації, голови Постійної комісії Київської міської ради з питань бюджету та соціально-економічного розвитку щодо включення до поадресного переліку програми соціально-економічного розвитку міста Києва виконання ремонтних робіт асфальтного покриття по проспекту Лісовому, 18-20 та вулиці Мілютенка, 40/16.</p>
<p>Юрія Берези до прокурора Дніпропетровської області щодо законності передачі у приватну власність бомбосховища, що знаходиться у місті Верхньодніпровськ Верхньодніпровського району Дніпропетровської області.</p>
<p>Юрія Бублика до Кабінету Міністрів України щодо непрозорого використання бюджетних коштів при створенні центрів з надання безоплатної правової допомоги, низьку результативність роботи з надання таких послуг та попередження корупційних схем при проведенні даних процедур.</p>
<p>Юрія&nbsp; Бублика&nbsp; до Кабінету міністрів України щодо критичної ситуації на ДП "Полтавський облавтодор" ВАТ "ДАК "Автомобільні дороги України", що стала наслідком недофінансування із державного бюджету робіт, виконаних підприємством у січні-березні 2016 року.</p>
<p>Олега Осуховського до голови Служби безпеки України, міністра внутрішніх справ України, Генеральної прокуратури України щодо вжиття заходів, направлених на припинення сепаратистських проявів з використанням міжконфесійних релігійних конфліктів.</p>
<p>Олега Осуховського до Генеральної прокуратури України щодо вжиття вичерпних заходів на захист інтересів територіальної громади міста Ірпеня.</p>
<p>Віталія Гудзенка до міністра охорони здоров'я України щодо належного забезпечення медичними препаратами та якісною медичною допомогою ліквідаторів аварії на ЧАЕС та громадян, які постраждали внаслідок Чорнобильської катастрофи в Білоцерківському, Володарському, Сквирському, Ставищанському, Таращанському та Тетіївському районах Київської області.</p>
<p>Віталія&nbsp; Гудзенка до директора НАБУ,&nbsp; голови Київської обласної ради про закріплення мисливських угідь на території Таращанського району Київської області.</p>
<p>Михайла Головка та Олега&nbsp; Осуховського до директора Національного антикорупційного бюро України, голови Служби безпеки України про порушення службовими особами ПАТ "Укргазвидобування" законодавства в сфері здійснення державних закупівель, що завдало збитків державі у сумі щонайменше 52 мільйони гривень.</p>
<p>Михайла Головка та Олега Осуховського до директора НАБУ, заступника Генерального прокурора України – керівника Спеціалізованої антикорупційної прокуратури щодо розгляду звернення громадських організацій у сфері боротьби з корупцією.</p>
<p>Олега Кулініча до Кабінету Міністрів України щодо компенсації середнього заробітку працівникам, які призвані на військову службу.</p>
<p>Олега Кулініча до Голови Державної служби України з питань геодезії, картографії та кадастру щодо резервування Головним управлінням Держгеокадастру у Полтавській області земельних ділянок за межами населених пунктів на території Зіньківської міської ради для учасників АТО.</p>
<p>Павла Різаненка до Прем'єр-міністра України, Міністра юстиції України, Голови Державної архівної служби України, голови Київської обласної державної адміністрації щодо фінансування будівництва системи кондиціювання та вентиляції повітря в Державному архіві Київської області з метою усунення порушень законодавства, що регулює діяльність архівних установ.</p>
<p>Ярослава Москаленка до Прем'єр-міністра України, Міністра інфраструктури України, Секретаря Ради національної безпеки і оборони України про антидержавницьку політику високопосадовців ДП "Укрзалізниця" щодо здійснення державних закупівель товарів у держави-агресора та ігнорування інтересів вітчизняного товаровиробника.</p>
<p>Сергія Власенка до Прем'єр-міністра України щодо стану виконання вимог Закону України "Про внесення змін до деяких законодавчих актів України щодо розширення повноважень органів місцевого самоврядування та оптимізації надання адміністративних послуг" та інших законодавчих актів у сфері децентралізації влади в Україні.</p>
<p>Сергія Власенка до Голови Вищої ради юстиції стосовно кількості прийнятих Вищою радою юстиції рішень рекомендувати органу, який уповноважений на обрання або призначення судді, звільнити суддів за порушення ними присяги та щодо кількості відкритих дисциплінарних проваджень щодо суддів, інших рішень, прийнятих Вищою радою юстиції за результатами діяльності.</p>
<p>Сергія Ларіна до виконуючого обов'язки Генерального прокурора України щодо порушення прав членів Політичної партії "Опозиційний блок" у Кіровоградській області.</p>
<p>Сергія Капліна до Генеральної прокуратури України щодо об'єктивного розслідування дорожньо-транспортної пригоди за участю Полтавського міського голови Мамая Олександра Федоровича 10 липня 2015 року.</p>
<p>Антона Кіссе до Прем'єр-міністра України щодо включення автомобільної дороги загального користування О162320/Т-16-44/- Богданівка-Миколаївка-Старосілля-Міняйлівка-Фараонівка до Переліку пріоритетних об'єктів регіонального значення на 2016 рік.</p>
<p>Івана Мельничука до віце-прем’єр-міністра України, міністра регіонального розвитку, будівництва та житлово-комунального господарства України, міністра фінансів України, голови Вінницької ОДА щодо своєчасного виділення коштів на реконструкцію спортивно-оздоровчого закладу "Юність" у місті Жмеринка.</p>
<p>Андрія Шиньковича до міністра фінансів України щодо відновлення фінансування Державної цільової соціально-економічної програми будівництва доступного житла на 2010-2017 роках.</p>
<p>Андрія Шиньковича до міністра внутрішніх справ України, міністра оборони України, виконуючого обов'язки Генерального прокурора України щодо рейдерського захоплення території природно-заповідного фонду Національного парку "Яворівський" у Львівській області.</p>
<p>Сергія Рудика до Прем'єр-міністра України, голови Державного агентства автомобільних доріг України, міністра інфраструктури України щодо необхідності пропорційного перерозподілу коштів Європейського банку реконструкції і розвитку та Європейського інвестиційного банку на ремонт всіх ділянок дороги Н-01 Київ-Знам'янка в межах Київської, Черкаської та Кіровоградської областей.</p>
<p>Сергія Рудика до Прем'єр-міністра України, міністра енергетики та вугільної промисловості України щодо формального підходу уряду до вирішення проблеми з оплатою за спожитий природний газ бюджетними установами Кам'янського, Смілянського, Черкаського та інших районів Черкаської області.</p>
<p>Ольги Червакової до виконуючого обов'язки Генерального прокурора України щодо привласнення владних повноважень посадовими особами і депутатами Коцюбинської селищної ради, щодо перешкоджання селищному голові селища міського типу Коцюбинське Київської області Матюшиній О.В. щодо бездіяльності органів МВС.</p>
<p>Романа Семенухи до виконуючого обов'язки Генерального прокурора України щодо організації перевірки фактів упередженого досудового розслідування кримінальних проваджень.</p>
<p>Ярослава Маркевича до Генеральної прокуратури України щодо перевірки фактів можливого порушення податкового законодавства.</p>
<p>Володимира Парасюка до міністра охорони здоров'я України щодо розширення та надання додаткових приміщень "Львівський обласний центр з профілактики та боротьби зі СНІДом" та розроблення комплексної програми боротьби та профілактики ВІЛ-інфекцій, а також застосування хоспісної медицини.</p>
<p>Володимира Парасюка до директора НАБУ щодо незаконного збагачення директора Львівської опери Тадея Едера за рахунок приховування закордонних гастрольних поїздок.</p>
<p>Олександра Вілкула до Прем'єр-міністра України, міністра юстиції України щодо припинення дій нотаріусів та державних реєстраторів, якими проводяться безпідставні перереєстрації нерухомого майна.</p>
<p>Сергія Кудлаєнка до міністра оборони України щодо надання Дмитру Смигунову статусу учасника бойових дій та необхідності проведення перевірки законності дій службових осіб військової частини В2248.</p>
<p>Сергія Кудлаєнка до міністра оборони України щодо надання добровольцю Джураєву Роману Валентиновичу статусу учасника бойових дій.</p>
<p>Юрія Левченка до голови КМДА, першого заступника прокурора міста Києва, директора Департаменту державної архітектурно-будівельної інспекції у місті Києві щодо порушення норм містобудування та благоустрою населених пунктів Товариством з обмеженою відповідальністю "Місто-Буд-Інвест" по вулиці Річній, 4.</p>
<p>&nbsp;Юрія Левченка до державного підприємства "Науково-дослідний інститут "Квант", Державної інспекції України з питань праці, Державної фінансової інспекції України, Військової прокуратури Центрального регіону України щодо заборгованості із заробітної плати та махінацій у зарплатній сітці державного підприємства "Науково-дослідний інститут "Квант".</p>
<p>Антона Геращенка до публічного акціонерного товариства "Укрзалізниця", товариства з обмеженою відповідальністю "Лайфселл", Товариства з обмеженою відповідальністю "КОМПАНИЯ АТРАКОМ", Товариства з обмеженою відповідальністю "АТРАКОМ", Приватного акціонерного товариства щодо надання інформації стосовно волоконно-оптичної ліній електрозв'язку на території АР Крим.</p>
<p>Антона Геращенка до державного підприємства "Інфоресурс", міністра освіти і науки України щодо надання інформації та документації.</p>
<p>Віктора Романюка до Прем'єр-міністра України щодо діяльності мережі агентів спецслужб Російської Федерації на території України.</p>
<p>Віктора Романюка до голови Державної фіскальної служби України щодо виконання вимог Закону України "Про очищення влади" стосовно в.о. ректора Університету Державної фіскальної служби Павла Пашка.</p>
<p>Григорія Тіміша до виконуючого обов'язки начальника Головного управління ДФС у Чернівецькій області щодо перевірки повноти сплати податків громадянином Семенюком до державного бюджету та бюджету Мамалигівської територіальної громади Чернівецької області за користування нерухомим майном та землею, що знаходяться на території Драницької сільської ради.</p>
<p>Григорія Тіміша до першого заступника начальника Головного управління Держгеокадастру у Чернівецькій області щодо надання інформації з Головного управління Держгеокадастру у Чернівецькій області</p>
<p>Едуарда Матвійчука до Міністерства соціальної політики України, Одеської міської ради, Одеської ОДА стосовно необхідності об'єктивного розгляду звернення внутрішньо переміщеної особи Галюзи Вікторії Вікторівни, яка з малолітніми дітьми та родиною тимчасово мешкає у Київському районі міста Одеси щодо необхідності надання всебічної допомоги із соціально-побутових питань та можливості працевлаштування.</p>
<p>Шановні колеги, у мене лишилося буквально три сторінки. У нас виникали питання, ми ніколи не встигали дочитати&nbsp; всіх&nbsp; запитів, і багато депутатів були від того розчаровані. Я, з вашого дозволу, дочитаю, бо це буквально 2-3 хвилини, хоча час для зачитання запитів вичерпаний. Дякую вам.</p>
<p>Олександра Марченка до міністра фінансів України щодо фінансування професійно-технічних навчальних закладів за рахунок субвенції з державного бюджету.</p>
<p>Наталії Королевської та Юрія Солода до Прем'єр-міністра України щодо недопущення призупинення пенсійних та соціальних виплат внутрішньо переміщеним особам.</p>
<p>Сергія Березенка&nbsp; до міністра охорони здоров'я України щодо надання інформації стосовно доступу батьків в реанімаційні відділення.</p>
<p>Костянтина Яриніча&nbsp; до Прем'єр-міністра України, міністра соціальної політики України щодо захисту конституційного права працівників закладів охорони здоров'я, зайнятих у шкідливих і важких умовах праці, на пенсію за віком на пільгових умовах.</p>
<p>Олександра Домбровського до Прем'єр-міністра України, віце-прем’єр-міністра України – міністра регіонального розвитку, будівництва та житлово-комунального господарства України, міністра енергетики та вугільної промисловості України, голови Національної комісії, що здійснює державне регулювання у сферах енергетики та комунальних послуг, голови Вінницької ОДА, обласної ради, голови правління Публічного акціонерного товариства "Вінницягаз" щодо проведення періодичної повірки лічильників газу, їх технічного обслуговування та пов'язаного з такою повіркою ремонту.</p>
<p>Олександра Домбровського до Прем'єр-міністра України, міністра соціальної політики України, директора Департаменту соціальної та молодіжної політики Вінницької ОДА, обласної ради, Управління праці та соціального захисту населення Вінницької районної державної адміністрації, голови Вінницької обласної державної адміністрації&nbsp; щодо призначення державної соціальної допомоги Педулець Івану Вікторовичу одинокому батьку Педулець Дениса Івановича, у зв'язку із смертю його матері.</p>
<p>Павла Дзюблика до Прем'єр-міністра України щодо відновлення фінансування спеціальної бюджетної дотації фізичним особам за утримання та збереження молодняку великої рогатої худоби.</p>
<p>Павла Дзюблика до міністра внутрішніх справ України, Голови СБУ, Генеральної прокуратури&nbsp; України&nbsp; щодо законності передачі житлового будинку по вулиці Гелевея 99-а в місті Коростишеві до статутного фонду ВАТ "Коростишівський льонозавод" та подальшої реєстрації його як житлового будинку, гуртожитку.</p>
<p>Групи народних депутатів (Маркевич, Сотник та інших. Всього 12 депутатів) до Прем'єр-міністра України&nbsp; щодо причин не скасування санкцій на фінансові контакти з Ісламською Республікою Іран.</p>
<p>І Едуарда Матвійчука до Міністерства соціальної політики України, Одеської міської ради, Одеської обласної державної адміністрації стосовно необхідності об'єктивного розгляду звернення ветеранів праці, інваліда другої групи Бондаренко Валентини Федорівни, яка&nbsp; мешкає у Київському районі міста Одеса щодо необхідності допомоги з питань можливості працевлаштування її сина за економічним фахом.</p>
<p>Шановні колеги, я зміг зачитати всі депутатські запити, які цього тижня надійшли до Апарату Верховної Ради України.</p>
<p>Перед тим, як оголосити передбачену Регламентом перерву, я хотів би, колеги, з вами порадитись. Можливо, було би правильно, щоб ми після перерви перейшли відразу до виступів народних депутатів. <i>(Шум у залі) </i>Це буде мудро, правда?</p>
<p>Зважаючи на масову підтримку в залі, я наперед повідомляю, що після перерви о 12.30 ми розпочнемо записом на виступи в "Різному". Отже, всі, які мають важливі повідомлення для українського суспільства… Ми могли би без перерви. Нам треба тільки один нюанс – 226 голосів для того, щоб її відмінити. Я думаю, що рівень мобілізації в залі не настільки високий. Високий, але не на стільки.</p>
<p>Тому, шановні колеги, зважаючи на спільні наші бачення майбутньої роботи Верховної Ради України, я згідно Регламенту оголошую перерву на 30 хвилин з 12.00 до 12.30. І прошу о 12.30 всім бути в залі для продовження нашої нелегкої роботи.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>ГОЛОВУЮЧИЙ. Шановні колеги, готові працювати? Це добре.</p>
<p>Отже, зараз відбудеться запис на оголошення депутатських звернень, запитів. І я прошу колег-депутатів, які хочуть взяти участь, зайти в зал і приготуватись до запису.</p>
<p>Отже, всі зайшли в зал? Всі готові записатись? Ще Єгор заходить. Готові, так? Шановні колеги! Оголошується запис для виступів народних депутатів "з різних питань", в різному. Будь ласка, прошу провести запис.</p>
<p>Лещенко Сергій Анатолійович, будь ласка.</p>
<p>&nbsp;</p>
<p>12:37:00</p>
<p>ЛЕЩЕНКО С.А.</p>
<p>Доброго дня, колеги! Доброго дня, Україно! Сьогодні в Дніпровському суді Києва сталася ганебна подія. Закрито кримінальну справу проти Юрія Іванющенка, знято його з розшуку, знято запобіжні заходи. Людина може вільно повернутися до своєї родини в Монако разом з усіма грошима, які були награбовані в Україні за часів керівництва Віктора Януковича.</p>
<p>Рішення відносно зняття Іванющенка з Інтерполу ухвалив одіозний суддя Чаус. Це прізвище відомо всій країні, коли ухвалювали рішення щодо запобіжного заходу Геннадію Корбану. Звичайно,&nbsp; ми&nbsp; можемо повірити в казки про те, що суддя Чаус ухвалив це рішення з доброї волі, перед цим напередодні отримавши рішення апеляції Києва про те, що саме Деснянський суд має розглядати це рішення. І саме Чаусу чомусь випала ця доля винести таке рішення, що Іванющенко може бути вільний.&nbsp;</p>
<p>Це черговий приклад того, яке беззаконня відбувається в Україні. Черговий приклад того, що ми не маємо незалежного Генерального прокурора, черговий приклад того, як "зливаються" резонансні справи за політичними договорняками. Чи вірить хтось у цій залі, що суддя може винести таке рішення, причому такий одіозний суддя, на якого є стільки компромату, без вказівки з Банкової? Це риторичне&nbsp; питання. Я думаю, що відповідь для всіх очевидна.</p>
<p>Те, що відбувається в державі – це є просто відкат назад за всіма показниками.&nbsp; Звільнено Давіда Сакварелідзе, людину, яка порушила справу проти "діамантових прокурорів" – найближчого оточення Шокіна. &nbsp;Порушено кримінальне провадження проти Центру протидії корупції, який займався всіма незаконними діями керівництва Генеральної прокуратури.&nbsp; Взяли санкцію на те, щоб отримати доступ до фінансової документації&nbsp; неурядової організації. Востаннє таке було в часи Януковича, коли&nbsp; діяли про руху "Чесно".</p>
<p>В Генеральній прокуратурі створено спеціальний кишеньковий департамент, так званий департамент із розслідування злочинів проти&nbsp; державної власності та державного майна. Куратором цього департаменту називають депутата Кононенка та його праву&nbsp; руку депутата Грановського.&nbsp; Саме в цьому департаменті одним з керівників працює слідчий Сус, який розслідує справу проти Сакварелідзе і який був помічений в інших справах, де була помічене політичне підґрунтя. Це черговий приклад того, що посада Генерального прокурора є набагато важливішою ніж наші дебати про Прем'єр-міністра. Прем'єр-міністр буде засідати публічно, це буде колегіальний орган. який буде ухвалювати рішення на очах всієї держави. Тоді як Генеральний прокурор буде у себе в кабінеті, порадившись зі старшими товаришами, приймати рішення про те, проти кого відкривати провадження, проти кого закривати провадження, якому судді давати &nbsp;вказівку, який суддя має бути звільнений.</p>
<p>Це черговий приклад того, що ми маємо нарешті припинити…</p>
<p>&nbsp;</p>
<p>ГОЛОВУЮЧИЙ. 30 секунд Сергію Лещенку, а не більше.</p>
<p>&nbsp;</p>
<p>ЛЕЩЕНКО С.А. … це черговий приклад того, що ми маємо поставити крапку призначенню людей, які мають політичну лояльність до керівництва держави. Президент має поставити крапку.</p>
<p>І вчора у Вашингтоні під час зустрічі з віце-президентом Джо Байденом він отримав чіткий сигнал: Америка не буде підтримувати Україну доки не буде реформи Генеральної прокуратури, доки не буде призначено незалежного Генерального прокурора. Які ще треба сигнали для того, щоб поставити крапку в цій практиці призначення генеральних прокурорів за ознакою особистої лояльності?</p>
<p>&nbsp;</p>
<p>ГОЛОВУЮЧИЙ. Сидорович Руслан Михайлович. Будь ласка.</p>
<p>&nbsp;</p>
<p>12:41:00</p>
<p>СИДОРОВИЧ Р.М.</p>
<p>Шановні громадяни, другий рік триває агресія Російської Федерації проти України. Другий рік як Росія присвоїла активи держави Україна, присвоїла майно наших громадян, в результаті чого ми всі несемо колосальні збитки. Але що робиться державою Україна – абсолютно невідомо. Насправді, ми давно повинні були би пред'явити Росії великі трильйонні претензії стосовно тих збитків, заподіяних військовою агресією, анексією Криму, анексією сходу, тими збитками, які отримали наші громадяни внаслідок руйнування їхнього майна, внаслідок втрати бізнесу, внаслідок тієї шкоди, яка заподіяна здоров'ю.</p>
<p>Я подав звернення до Міністерства юстиції, поки що відповіді не отримав. Але з усної відповіді я зрозумів, що ми поки що чекаємо. На що чекаємо? Ми постійно просимо допомоги від наших західних партнерів в плані тиску на Росію і в плані тих фінансових санкцій, які повинні економічно знесилити її, щоб вона не мала чим фінансувати бойовиків і далі продовжувати цю агресію. Але, якщо ми самі далі будемо бездієві і очікувати, що хтось за нас зробить нашу роботу, нічого не відбудеться, а наші партнери відвернуться від нас.</p>
<p>Тому я вимагаю, щоб на наступному… в наступну п'ятницю на звіті уряду&nbsp; Прем'єр-міністр, міністр фінансів, міністр закордонних справ чітко з посиланнями на документи показали, які позови є подані, на які суми вони обґрунтовані і що Україна зробила для того, щоби притягнути Росію до фінансової відповідальності за всі ті збитки і ті страждання, які вона&nbsp; заподіяла як&nbsp; Україні так і українському&nbsp; народу.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Березенко Сергій&nbsp; Іванович передає своє слово Ользі Черваковій. Будь ласка.</p>
<p>&nbsp;</p>
<p>12:43:14</p>
<p>ЧЕРВАКОВА О.В.</p>
<p>Дякую.</p>
<p>Шановні колеги! Я би хотіла вас поінформувати про предмет свого депутатського запиту, який сьогодні було зачитано з парламентської президії. Він стосується селища міського типу Коцюбинське Київської області, в якому&nbsp; відбувається повна правова вакханалія і порушення будь-яких законів.&nbsp; Фактично відбувається створення нової "Коцюбинської народної республіки" як це&nbsp;&nbsp; відбувалося певний час в "ДНР" і "ЛНР"&nbsp; самопроголошених.</p>
<p>Зараз депутатська більшість підконтрольна партії "Нові обличчя", в якій головує Володимир Карплюк, мер Ірпіня, намагається здійснювати&nbsp; розхитування селищної голови Коцюбинського Ольги Матюшиної, законно обраної&nbsp; селищної&nbsp; голови з метою усунення її від влади. Фактично&nbsp; Коцюбинське зараз територія, де не діють закони, не визнаються будь-які правила і&nbsp; відбувається повна правова вакханалія. І зараз це фактично, зараз&nbsp;&nbsp;&nbsp; нагадує якусь народну республіку, абсолютно де не діють ніякі&nbsp; закони.</p>
<p>В Коцюбинському створюються, скликаються фейкові сесії, які&nbsp; скликає секретар Юлія Главацька, без будь-якої процедури, в порушення&nbsp; закону. На цих сесіях приймаються фейкові рішення про приєднання Коцюбинського до Ірпеня в порушення Закону про добровільне об'єднання громад без будь-яких громадських обговорень, без врахування методології і без врахування взагалі будь-якої&nbsp; думки громади.</p>
<p>Було прийнято антидемократичний регламент на цій же фейковій сесії&nbsp;&nbsp; про те, що&nbsp; громада не має права брати участь&nbsp; і бути присутньою на сесіях Коцюбинської селищної ради. Це для того, щоб ці свої корупційні оборудки, які вони хочуть прокручувати, робити без відома громади.</p>
<p>Коли Ольга Матюшина накладає на все це вето, то відбуваються просто абсолютно фантасмагоричні, колеги, речі. Під час однієї із сесій, в лютому яка відбувалася, Ольга Матюшина намагалася провести сесію, до неї підійшов депутат від "Нових облич" Назарук, заламав руку, відібрав мікрофон та викинули її фактично депутати в коридор. Після чого вони саме проголосилися головуючими на сесії і почали вести сесію, і приймати такі рішення, які вони вважали за потрібне. При цьому не голосуються бюджетні питання, не голосуються ті речі, які потрібні для громади. Ціна питання це дерибан чотирьох тисяч гектарів лісу, які ці перефарбовані регіонали зараз хочуть продовжувати деребанити, а Ольга Матюшина, яка фактично їх позбавляє монополії на владу, зараз їм заважає.</p>
<p>Я звертаюся до Президента України з метою вжити негайних заходів для виконання Указу Президента щодо надання цьому лісу статусу національного парку. Я звертаюся до Кабінету Міністрів з метою…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>ЧЕРВАКОВА О.В. … з вимогою прискорити ці заходи для того, щоб цей ліс був захищений, до голови СБУ і Генеральної прокуратури, а також голови МВС з вимогою навести лад на цій території.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Прошу сприймати виступ Ольги Червакової як депутатський запит. Необхідно його оформити. Герасимов передав слово Ользі Черваковій, а зараз я запрошую до слова Березенка Сергія Івановича.</p>
<p>Шановні колеги, в мене перед очима є список записаних депутатів. Тоді давайте зараз виступить Березенко, потім дам Опанасенкові. В мене так зазначено в комп'ютері, можливо, помилково. Березенко, потім – Опанасенко. Добре? Після Березенка.</p>
<p>&nbsp;</p>
<p>12:47:28</p>
<p>БЕРЕЗЕНКО С.І.</p>
<p>Дякую, пане головуючий. До мене як до народного депутата до члена Комітету з питань охорони здоров'я надходять чисельні звернення батьків з приводу того, що медперсонал не допускає до своїх хворих дітей в реанімаційних відділеннях батьків, аргументуючи це внутрішніми правилами лікарні. Ці правила залишилися ще за радянських часів і це страшний атавізм в Україні, який зберігається досі. Бо ми прекрасно розуміємо, що дуже часто саме батьківська увага та піклування такі необхідні для одужання дітей. І, якщо зараз не допускати батьків до дітей в реанімацію, це може призводити до дуже важких наслідків і іноді до смерті на самоті без батьків цих дітей, і це є жахливим.</p>
<p>При чому закон не забороняє батькам перебувати з дітьми. Українське законодавство передбачає право будь-якого пацієнта стаціонару на допуск до нього членів його сім'ї. Це передбачено 287 статтею Цивільного кодексу, також це передбачено в&nbsp; статті 6 Закону України "Про основи законодавства України про охорону здоров'я" та спеціальне регулювання або винятків для реанімаційних відділень законодавство абсолютно не містить.</p>
<p>В Україні є лише кілька лікарень з відкритими реанімаціями, наприклад, Центр дитячої кардіології та кардіохірургії в Києві,&nbsp; Західноукраїнський спеціалізований дитячий медичний центр у Львові – це колишня Львівська обласна дитяча лікарня, якій вже 25 років. Всі ці роки це відділення інтенсивної терапії та реанімації центру відкрили свої двері для батьків пацієнтів, дотримуючи режиму і певних правил, батьки та опікуни можуть перебувати з дітьми в реанімації цілодобово.</p>
<p>Враховуючи всі прохання, які надійшли до нас в комітет, я все-таки вирішив подати депутатське звернення з цього приводу, бо вважаю, що саме МОЗ має створити наказ сьогодні, яким чітко регламентувати порядок знаходження батьків біля дітей, і ті випадки, в яких це неможливо. А лікарні в свою чергу мають забезпечити виконання цього заказу та не порушувати права батьків і дітей, які знаходяться в реанімації.</p>
<p>Дуже дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До слова запрошується Опанасенко Олександр Валерійович, "Самопоміч". Передає слово Єгору Соболєву, будь ласка.</p>
<p>Одну паузу. Березенко виступав замість себе, &nbsp;він був у переліку, просто передали слово Ользі Черваковій&nbsp; Герасимов, а Березенко виступав замість себе, як і був записаний.</p>
<p>Будь ласка, пане Єгор.</p>
<p>&nbsp;</p>
<p>12:50:08</p>
<p>СОБОЛЄВ Є.В.</p>
<p>Лише за останні години новини. Суддю Царевич, яка ув'язнила не одного майданівця, визнали такою, що може далі працювати суддею, і може працювати суддею безстроково.</p>
<p>Проти Єфремова, який стояв за творенням "Луганської народної республіки", Генеральна прокуратура разом з судом закрили справу.</p>
<p>Останню новину в цьому залі вже озвучив Сергій Лещенко: Іванющенка більше не розшукує українське правосуддя, у "Юри Єнакієвського" все в порядку з українським законом.</p>
<p>Це новини тільки за останні години. Насправді в усій країні люди вже не перший місяць відчувають, що ті невеличкі зміни, ті невеличкі досягнення, які почалися після Євромайдану, швидко зникають. Фактично режим Януковича вже повернувся. Він, можливо, має окремих нових лідерів, хоча переважно це ті самі люди, ті самі схеми і ті самі виконавці. Але точно, як і тоді, безсовісно клептократія починає все більше ігнорувати думку людей і починає думати, що їй все дозволено.</p>
<p>Як це зупинити? Це для нас усіх величезне запитання. Ми провели вже дві революції, і після двох революцій клептократія знову поверталася і знову вигравала. Окрім того, ми зараз маємо війну, ми маємо агресора, який першим є прихильником української корупції, для якого українська корупція є першим його агентом.</p>
<p>Як це виправити? Одне з рішень, що пропонує "Самопоміч": призначення незалежного Генерального прокурора. І з Царевич, і з Єфремовим, і з Іванющенком справжній Генеральний прокурор розібрався би без проблем, не закликаючи людей вийти на вулицю, не порушуючи, а виконуючи закони України.</p>
<p>Разом з колегами ми зареєстрували законопроект, за яким цей і всі наступні майбутні генеральні прокурори мають обиратися&nbsp; незалежними експертами, які будуть проводити відкритий конкурс під телекамери, заслуховувати кожного кандидата, давати суспільству можливість взяти участь в перевірці і потім пропонувати Президенту і парламенту. Ми думаємо, що призначення сильного, незалежного, принципового Генерального прокурора є дуже важливим виходом із ситуації, який, з одного боку,&nbsp; дозволить громити клептократію, а з іншого боку, дозволить уникнути нової крові.</p>
<p>Ми дуже просимо всіх колег по парламенту, ми просимо Президента України дослухатися хоча би до голосу розуму, коли голос совісті спить.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До слова запрошується Литвин Володимир Михайлович. Будь ласка.</p>
<p>&nbsp;</p>
<p>12:53:36</p>
<p>ЛИТВИН В.М.</p>
<p>Шановні колеги! Що таке легітимна держава? Це держава, в якій вирішуються суспільні проблеми і в якій гарантується безпека, в якій гарантуються права і свободи громадян. Якщо поставити питання, чи є Україна легітимною державною, я думаю, що&nbsp; відповідь буде однозначно негативною.</p>
<p>Декілька прикладів. От останні листи і звернення людей і спілкування з ними на окрузі. Масово закриваються школи, масово ліквідуються лікарні під виглядом оптимізації.&nbsp; Але дійшло вже до того, я щойно отримав лист,&nbsp; що в місті славному Коростишеві 11 березня взяли відключили опалення – немає грошей. І от група людей пише: "А як немає грошей, коли Прем’єр-міністр України заявляє, що&nbsp; доходи місцевих бюджетів збільшились на 40 відсотків? Де правда?"&nbsp; Бо допоки в Києві борються за владу, система організації життя на місцях остаточно розвалюється.&nbsp; Ви ж знаєте добре, що місцеві керівники вони, як правило, не їздять до людей. На підготовлені сходи хіба що.</p>
<p>Що ми бачимо тут безпосередньо в Києві в сесійній залі? Боротьба не за те, як організувати країну, а хто буде управляти &nbsp;країною. Перешіптування, кулуарні домовленості, змови і поділ квот. До чого ми дійшли? Раніше заповзято критикували "тушок". Що ми сьогодні бачимо? Ми сьогодні бачимо політичних наймитів, яких беруть в оренду, примушуючи різними способами.</p>
<p>Що ми бачимо в Верховній Раді? Верховна Рада поділена на патріотів і ворогів. Це означає, що у нас відбувається поділ країни, немає діалогу, немає розуміння загальносуспільних проблем і немає їх вирішення, ми маємо декларовану демократію, яка переростає в охлократію.</p>
<p>Ви знаєте, Плутарх в роботі "Олександр і Цезар" наводить слова, які начебто належать Великому Олександру, коли той побачив, що його оточення розбещується розкішшю, він вигукнув обурено: "Невже ви не розумієте, що кінцева мета нашої перемоги, не робити те, що робили переможені". А ми сьогодні бачимо, що переможені в швидкому темпі роблять те, що робили переможені. Очевидно там треба зрозуміти одне і головне: припинити торохтіти про реформи, а всім разом тут і Верховній Раді усвідомити відповідальність і зайнятися реальною роботою, інакше, я думаю, переможці, в результаті тривалих змов і домовленостей, опиняться перед тим, що не буде ким управляти, у нас просто часу немає на те, щоб конфліктувати і ділити країну, бо ми весь час, як казала Леся Українка, вибираємо криві дороги, а од нас тікає, часу абсолютно…</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Спориш Іван Дмитрович передає слово Юринець.</p>
<p>&nbsp;</p>
<p>12:56:55</p>
<p>ЮРИНЕЦЬ О.В.</p>
<p>Доброго дня. Оксана Юринець, 117 виборчий округ, місто Львів. Ви знаєте, за своєю природою собака не бачить кольорів веселки, але це не означає, що такого спектрального явища не існує в природі.</p>
<p>Вчора намагалися закрити очі на те, що немає проблеми з вживаними автомобілями в Україні. Комусь до цього був за м'який зад, щоб просто сісти і посидіти до шостої години, а хтось просто свідомо ігнорував, переконуючи, що з вільного голосування можна перейти у фракції на рішення, що будуть голосувати усі. На жаль, цих людей навіть і нема сьогодні в залі.</p>
<p>Сьогодні я буду виступати за автоєвроінтеграцію, за ті закони, які вчора мали бути заслухані і мали бути проголосовані в цій залі за основу і в цілому. Це Закон 3046, який дає можливість сплатити справедливі податки і розмитнити автомобілі. Коли нам говорять, що це буде бракувати коштів в бюджеті, – та ні, ми показуємо, що мільйон і 100 тисяч ми можемо додати. Мільярд і 100 мільйонів ми можемо додати до бюджету України. Коли ми показуємо, що вже в 16 році зміниться ця ситуація хоча б на рік часу, – ні, ми вибираємо інше. Ми вибираємо те, що служіння тому, хто тут може переконати, в який спосіб схитрувати, – це набагато важливіше сьогодні.</p>
<p>Ми ніколи в житті не будемо євроінтегрованими, коли ми не захочемо подивитися в те, що пишеться в тих роздаткових матеріалах. Просте поцікавтеся, відкрийте деколи ці папери, які тут роздають, і просто почитайте. Дякую тим, хто і вчора, і сьогодні може підтримати це, що розуміє, що сьогодні 2 мільйони українців, які вирішують свої питання по-своєму з "швидкою допомогою" у віддалених населених пунктах; з дитячим автобусом шкільним і довозять своїх дітей; з магазином, якого немає в їхньому селі; саме тими автомобілями, які вони можуть задешево купити у прикордонних територіях. Але насправді ці розмитнені автомобілі, – це не тільки проблема прикордонних територій. Це проблема, яка сьогодні стосується того українця, який не може стати середнім українцем, який може заробляти гідно і свою сім'ю, дати їй можливість сьогодні виживати.</p>
<p>Я хочу подякувати Ніні Петрівні Южаніній. Це людина, яка є головою комітету, яка вчора презентувала цей законопроект 3046, – це перший законопроект, наступний 3251, – яка говорить, що давайте ми замість популізму, і навіть, коли тут дописані 90 депутатів, але не всі хочуть голосувати, щось зробимо для людей. І вона чітко стоїть на тому, що цей законопроект має бути прийнятий. Бодай на рік часу, але щось зробити корисне і добре для людей. Не втрачаймо часу, ані можливості, ані слова, яке ми даємо своєму виборцю. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Головко Михайло Йосифович.</p>
<p>&nbsp;</p>
<p>12:59:56</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода". Шановні депутати! Перед тим, як почати виступати, хотів би сказати, що сьогодні, на жаль, трапилася подія в Конотопі, де є міським головою наш свободівець Артем Семеніхін. Спалили місцевий КСТ, телеканал, який є досить справедливим і чесним телеканалом, який об'єктивно висвітлює позицію, в тому числі і підтримує дії міського голови.</p>
<p>І звісно, що те, що відбувається, такий практично тероризм в нашій країні із замовченням, сьогодні правоохоронці говорять, що у нас відсутня правоохоронна система. На жаль, сьогодні міністр МВС не слідкує за порядком і за зменшенням злочинності, а займається виключно кришуванням видобутку бурштину на Рівненщині і Житомирщині.</p>
<p>Тому, звісно, хотів би звернутися не до нього, бо немає сенсу, а до Служби безпеки і до прокуратури, щоб взяли це питання на контроль і знайшли всіх винуватців, яка трапилась подія сьогодні в Конотопі. Але тема мого виступу, все ж таки хотів звернути увагу. Те, що, на жаль, але ми з вами топчемося на місці. Сьогодні іде активне торгування посадами і кулуарні домовленості. Такі, як вчора відбувалися вночі в Києві, де там Аваков, Яценюк і Ложкін вночі прогулюються біля "Зоряного" з десятками охоронців і як не можуть поділити коаліцію. Сформувати, якою ж буде наступна коаліція в українському парламенті.</p>
<p>На жаль, ми не чуємо дискусії, програми розвитку нашої держави і виходу її з кризи. Ми чуємо тільки "гризню" за "теплі місця", за ті крісла, за той "Титанік", який вже йде на дно, а всі змагаються, хто в якій теплішій каюті буде перебувати чи за штурвалом цього корабля, який вже йде на дно.</p>
<p>Тому наше завдання сьогодні абсолютно інше. Ми маємо говорити про стратегію розвитку нашої країни, як вивести економіку з тіні. І ці проекти ми пропонуємо як Всеукраїнське об'єднання "Свобода". Що панацеєю має бути не безвізовий режим, щоб всі останні працюючі українці виїхали з України, а як створювати робочі місця тут, в Україні, яких потрібно не менше мільйона робочих місць створювати в рік в Україні. І "Свобода" знає, як це зробити.</p>
<p>Нам потрібно закрити офшори. Ці законопроекти, які вже більше двох років лежать в парламенті, але парламент не хоче розглядати. Нам потрібно змінити податкову систему. Нам потрібно все ж таки кредитувати малий і середній бізнес, щоб створювати робочі місця, щоб Україна стала тим промисловим центром Європи, яка є конкурентною сьогодні на світових ринках.</p>
<p>Ми можемо конкурувати з іншими країнами і набагато якіснішу створювати продукцію, а не бути сировинним придатком, що намагається нас перетворити, але, на жаль, ці ініціативи свободи, які сьогодні зареєстровані, парламент не хоче розглядати. Бо коаліцію не цікавить розвиток країни, її не цікавить добробут населення, її не цікавить заможність наших громадян. Вони хочуть думати лише як зачистити територію, продати залишки стратегічних підприємств, продати останню українську землю і все, що їх цікавить і тільки посади, і місця, і хто буде красти далі продовжувати в Україні.</p>
<p>Тому вимагаємо… (Будь ласка, дайте завершити.) Ми вимагаємо: перше – це розпуск парламенту; дочасні вибори; дати…</p>
<p>&nbsp;</p>
<p>ГОЛОВУЮЧИЙ. 10 секунд, завершуйте.</p>
<p>&nbsp;</p>
<p>ГОЛОВКО М.Й. … дати легітимність сьогодні право громадянам і суспільству, українцям обирати ту владу, якій вони будуть довіряти, бо ця влада не має довіри в людей і лише новий парламент…</p>
<p>&nbsp;</p>
<p>ГОЛОВУЮЧИЙ. Дубневич Ярослав передає слово Дерев'янкові. Будь ласка.</p>
<p>&nbsp;</p>
<p>13:03:29</p>
<p>ДЕРЕВ’ЯНКО Ю.Б.</p>
<p>Шановні колеги! Шановний український народе! Зараз в Україні після Революції гідності відбувається корупційна контрреволюція на всіх рівнях влади. Коаліції досі немає, не вистачає всього 4 чоловіки. Чому так довго? Тому що на Банковій відбувається редукціон. Це такий собі аукціон в зворотному напрямку, коли намагаються купити "тушку" як найдешевше, кулуарно, закрито, без рішення і фракцій інколи, записують прізвища депутатів, потім оголошують їх з трибуни як статистів. Час йде, всі тягнуть, щоб Яценюк і далі продовжував залишатися на посаді, йдуть торги за портфелі, підкилимна корупція, все це відбувається зараз. І всі ті схеми Януковича працюють в повному розпалі, депутатів заманюють у фракції. Але це не депутатів купують, це купують український народ, власний народ, купують безцеремонно, підло і цинічно.</p>
<p>Я хочу звернутися до кожного українця. Якщо ви думаєте, що цих людей купують у так звану фракцію найбільшу чи в коаліцію для того, щоб створити ідеологічну спільну групу, то ні. Їх купують тільки для того, щоб зберегти корупційні потоки, їх купують тільки для того, щоб ця корупція продовжувалась далі, купують для того, щоб ці всі&nbsp; схеми, які дозволяють красти, працювали далі. Таку політику також проваджують і&nbsp; на регіональному рівні. І ті молоді політики, які попри все вдалось потрапити до місцевих органів влади,&nbsp; стали сьогодні серйозною перешкодою&nbsp; і загрозою для корупціонерів і олігархів.</p>
<p>От вам конкретний приклад.&nbsp; Вчора в Івано-Франківській обласній раді звільнили заступника голови&nbsp; обласної ради Ольгу Галабалу. Це є людина&nbsp;&nbsp; з Євромайдану, з громадського сектору Євромайдану, член Ради партія "Воля", яка була звільнена без ніяких пояснень&nbsp; і ніяких причин. Хоча ні, я скажу, що причини були. Які це причини? Вона одна із депутатів і заступників в обласній раді, яка перша сказала, що "Воля" не буду&nbsp; підтримувати деребан&nbsp;&nbsp; 65 мільйонів гривень без жодного тендеру, "Воля" не буде підтримувати&nbsp; деребан і крадіжки&nbsp;&nbsp; гравію на річках, незаконну вирубку лісів, злочинного&nbsp; деребану земель&nbsp; національних парків. "Воля" наполягала і наполягаємо, щоб всі закупівлі більше, як&nbsp; 50 тисяч гривень здійснювались через систему ProZorro, через електронну систему закупівель, а не через підставні компанію або губернатора, або місцевих депутатів. І дуже&nbsp; симптоматично, що&nbsp; ініціювала&nbsp; звільнення Ольги Галабали саме&nbsp; фракція&nbsp; БПП "Солідарність"&nbsp; за підтримки "смотрящего" від Президента за Івано-Франківською областю. І разом з такими партіями олігархів як "УКРОП", "Самопоміч"&nbsp; підтримала, а також підтримали&nbsp; ще депутати від "Свободи", які несуть відповідальність&nbsp; за всі попередні роки такого деребану. Так, такі "смотрящі" від Януковича є&nbsp; скрізь по всій Україні, ми це чудово знаємо.&nbsp; Але&nbsp; їм не подобається, коли ми говоримо відкрито про корупцію, коли ми&nbsp; говоримо і називаємо ці прізвища,&nbsp; їм не подобається, коли це все відбувається…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>ДЕРЕВ’ЯНКО Ю.Б. І скажіть, будь ласка,&nbsp; чи мають право партії, які прийшли після Майдану, на таке? Чи мають право вони сьогодні&nbsp; забороняти і викривати корупцію,&nbsp; і здійснювати ці реформи на місцях?&nbsp; Це ще сталося тому що…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До слова запрошується Гузь Ігор Володимирович.&nbsp;&nbsp;&nbsp;&nbsp;&nbsp;&nbsp;</p>
<p>Я тільки скажу вам паузу. Товариство, не я вам даю 30 секунд, а ви забираєте у своєї колег 30 секунд, щоб ви розуміли. Багато хто сидить і чекає свого виступу, який знаходиться по завершенню, і переживає, чи до нього дійде. Тому тут не моя воля, а це неповага до своїх колег. І тому я буду давати мінімально по 10 секунд, а ви намагайтесь 10 секунд просто передати ключовий меседж, ваше повідомлення.</p>
<p>Будь ласка, Ігор Гузь,&nbsp; будь ласка.</p>
<p>&nbsp;</p>
<p>13:07:31</p>
<p>ГУЗЬ І.В.</p>
<p>Слава Україні!</p>
<p>Ігор Гузь, 19-й виборчий округ. Я втретє звертаюся з цієї трибуни до Петра Олексійовича Порошенка і, на жаль, зараз можу вже говорити про те, що&nbsp; в Адміністрації Президента є "диверсанти", які руйнують українську міжнародну політику. Справа в тому, що уже більше року в такій країні як Білорусь, відсутній посол нашої держави.</p>
<p>Вбийте мене, розіпніть, ну я не можу зрозуміти, чому Президент&nbsp; України не може&nbsp; знайти одну людину і призначити послом України в&nbsp; Білорусі. Це не Зімбабве, це не Парагвай, це не Монголія. Це країна, з якою ми маємо спільний кордон. Це країна, яка має спільні військові стосунки з Російською Федерацією. Не призначати посла України до Республіки Білорусь – це диверсія, це діяльність проти української держави.</p>
<p>Петро Олексійович! Я наполягаю, вимагаю дослухатися до&nbsp; переважної частини парламенту, призначити посла. Я не називаю прізвища, я говорю про те, що повинна бути людина, яка буде відстоювати&nbsp; інтереси країни.</p>
<p>У зв'язку з тим, що такої людини&nbsp; немає, я вам скажу, що відбувається&nbsp; в Білорусі. Перше. В останні декілька днів до батьків добровольців-білорусів, які боролися за незалежність України і борються в&nbsp; батальйонах "Донбас", "Азов" і не тільки, в ОУН, прийшли&nbsp; кадебісти, перекидають все вверх дном, забирають ноутбуки і так далі, намагаються тиснути. Тобто фактично&nbsp; переслідують родини тих людей, які борються за незалежність України на сході – родини білорусів. Хто стане на їхній захист? Де посольство України, яке має стояти на захист цих родин?</p>
<p>Натомість вільно проходжуються в Білорусі ті люди, які воювали в лавах "ДНР" і "ЛНР" на стороні сепаратистів, деякі з них дають інтерв'ю і кажуть про те, що вони знищували сотні українців. Жодної ноти протесту з боку українського МЗС, посла немає, відповідно посольство бездіє і таким чином возхваляється боротьба білорусів з боку "ДНР/ЛНР". Це безпринципна позиція української держави по відношенню до нашої позиції в Білорусії, а ми її повинні схиляти на українську сторону.</p>
<p>Третій раз прошу, Петро Олексійович, призначте посла або прийдіть сюди і поясніть чому рік ви не можете це зробити? Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Мосійчук Ігор Володимирович і Рибалка передають свої виступи лідеру Радикальної партії Олега Ляшка Олегу Ляшку, таким чином він має виступ на 6 хвилин. Будь ласка, будьте уважні.</p>
<p>&nbsp;</p>
<p>13:10:50</p>
<p>ЛЯШКО О.В.</p>
<p>Олег Ляшко, Радикальна партія. Я в першу чергу звертаюся до українських громадян. Я знаю, як кожному з вас сьогодні важко живеться, бо і я, і депутати від фракції Радикальної партії ми щодня, коли непленарний тиждень, ми проводимо зустрічі, ми їдемо по всій країні, ми слухаємо людей. Ми знаємо, що сьогодні більшість з вас рахує копійки, щоб купити собі кусок хліба без масла, більшість із вас не має ліків, щоб заплатити за лікування. Багато хто з вас забув дорогу до лікарні, бо немає з чим іти до тієї лікарні, немає на чому їхати до тієї лікарні і немає дороги, по якій їхати до тієї лікарні. Більшість із вас має дітей, які, на жаль, не мають роботи, частина ваших дітей поїхала по закордонах в пошуках кращої долі і ви бачите їх, в кращому випадку, раз на рік, коли вони повертаються до рідної хати, а більша частина торгує на базарах, де важкою працею заробляє нещасні три копійки, щоб прогодувати свою сім'ю.</p>
<p>Політика уряду і це очевидно для кожної людини, політики нинішньої влади, Президента, Уряду, Національного банку, парламентської більшості ця політика потерпіла фіаско. Адже ця політика, замість обіцяних реформ, замість європейського шляху розвитку, замість радикального підвищення &nbsp;рівня доходів громадян, а отже і їхнього життя ця політика призвела до протилежного – до зубожіння, до жебрацтва, до масштабних корупційних оборудок, до зловживань. І, головне, до того, що в країні, як і два роки тому, до Революції Гідності, до того, коли країною керувала банда Януковича, немає головного – немає справедливості.</p>
<p>Людина, яка вивчилась, не може досягнути нічого в цьому життя, якщо у неї немає "волохатої руки", папа чи мама, прокурор, суддя, чи міліціонер, чи депутат. У нас у парламенті тут цілі сімейні підряди влаштовуються. Простий роботяга із села, колгоспник, столяр, муляр, шахтар роботи знайти не може і їхні діти так само не можуть знайти.&nbsp;</p>
<p>Ситуація здається в безвиході, але насправді вихід є – вихід. Вихід – це радикальні політичні, економічні, суспільні зміни, які пропонує команда Радикальної партії.&nbsp; Вихід – це план Ляшка, який ми презентували всій країні і довели до відома суспільства. Якби Радикальна партія мала більшість в парламенті, а не 20 депутатів, ми б не гаяли жодного дня на формування коаліції і на торги, на збирання протухлих "тушок" для того, щоб захопити владу. Тому що немає часу на торги, ми маємо рятувати країну, витрачаючи свій час на підвищення рівня життя людей, на створення влада, яка працюватиме на країну і захищатиме кожного українця.</p>
<p>Тому команда радикалів сьогодні, перебуваючи у владі ми запропонували план вирішення наших проблем. Чотири ключові позиції: політична реформа, адже корупція йде з виборів, коли на виборчих округах купують депутати голоси, потім приходять в парламент і відбивають ці голоси, заробляючи гроші. Отже, зміна виборчої системи, внесення змін до Конституції, прибирання з Конституції дуалізму влади, коли Президент, уряд і парламент борються між собою, а не борються за українського селянина, робітника, українську дитину, українського пенсіонера, українського бюджетника.</p>
<p>Наступна ключова проблема – це радикальна корумпованість судової і прокурорської системи. Ми пропонуємо судову реформу, прокурорську реформу, які передбачають звільнення всіх суддів і прокурорів. Незалежне правосуддя, некорумпована прокуратура, прозорі і чесні правоохоронні органи - це запорука в тому числі економічного розвитку країни. Адже, коли тут продажний суд, сюди не прийде ні один інвестор, він не принесе грошей. Це означає, що не буде робочих місць.</p>
<p>І третє, ключове – це радикальна зміна економічної політики. Сьогодні Президент, уряд і парламентська більшість вони намагаються поміняти таблички на кабінетах, вони намагаються замість одних людей посадити на корупційні потоки інших людей. Насправді треба міняти не ліжка в борделі, а треба міняти радикально економічну політику, треба вичищати політичний клас, який сьогодні 24 роки експлуатує, паразитує на українській душі, на українській землі, на українському серці.</p>
<p>І тому Радикальна партія пропонує радикальні економічні зміни, спрямовані в першу чергу на відновлення національного виробництва, зміна грошово-кредитної політики, для того щоб малий, середній і великий бізнес мали дешеві кредити, а не ходили, як бомжі, всім світом по простягнутій руці і заробляли по три копійки, взамін матір рідну продаючи, землю продаючи, душу продаючи.</p>
<p>Ми вимагаємо припинити антинародну грабіжницьку політику, яку проводить нинішня влада. Ми пропонуємо суспільству, ми пропонуємо українцям альтернативний план дій, який виведе нашу країну на широку дорогу розвитку, який дасть можливість людям працювати, заробляти, годувати свої сім'ї, з упевненістю дивитися у завтрашній день. Слава Україні!</p>
<p>&nbsp;</p>
<p>ГОЛОВУЮЧИЙ. Папієв Михайло Миколайович передає слово Ігорю Шурмі. Будь ласка. Підготуватись Дмитренку.</p>
<p>&nbsp;</p>
<p>13:17:23</p>
<p>ШУРМА І.М.</p>
<p>Ігор Шурма, "Опозиційний блок". Я хотів би сьогодні підняти питання, яке є одночасно і регіональним, і загальнодержавним. Питання є і екологічне, і питання стосується&nbsp; національної безпеки України.</p>
<p>Річка Західний Буг, яка протікає територією трьох європейських держав: України, Білорусії і Польщі. А якщо врахувати весь басейн Балтійського моря, то екологічний стан річки&nbsp; впливає на життя людей і на здоров'я людей&nbsp; у 13-х країнах. В результаті забруднення вимирає живність, зокрема риба, високий концентрат цих хлоридів у питній воді згубно впливають на рослинність та викликають засолення грунтів. Очисні споруди Львова є основним джерелом забруднення Західного Бугу. Ще в 12-ому році на&nbsp; модернізацію каналізаційного господарства міста було виділено 1 мільярд гривень. Однак на сьогоднішній день… 1 мільярд гривень. Лишень на сьогоднішній день виділено&nbsp; 15 мільйонів, тобто 2 відсотки коштів, і це не впливає на&nbsp; модернізацію очисних споруд.</p>
<p>Як ідеться у доповіді Державної екологічної інспекції у Львівській області "Львівський водоканал" не має дозволів на здійснення&nbsp; викидів відходів та користування надрами. Що ж до комунального підприємства "Збиранка", що є одним з найбільших забруднювачів довкілля, то комунальне підприємство працює без жодних дозволів, а за останній квартал 2015 року незаконно вивезено&nbsp; на Грибовецьке сміттєзвалище 62 тонни відходів.</p>
<p>Крім цього, в 2013 році Держекоінспекція заявила, що комунальне підприємство "Збиранка" скидає&nbsp; в каналізаційні мережі понад… у 20 разів більше від норми &nbsp;кількості…. фільтратів. А ось минулого року підприємство не дозволило&nbsp; інспекції здійснити дослідження своїх стічних вод.</p>
<p>13 жовтня 2015 року Держекоінспекцію було не допущено до планової&nbsp;&nbsp;&nbsp; перевірки комунального підприємства "Збиранка" до того, щоб провести дослідження інфільтратів з очисних споруд. Таким чином проблема забруднення цього річкового басейну, погіршення якості води та неврегульованості русел набуває критичного значення на трьох рівнях: регіональному – забруднення екосистем Львівської, Волинської областей в межах басейну річки Західний Буг; державному – це ризики поступової втрати території України на прикордонній ділянці з Польщею; міжнародному – забруднення екосистеми інших держав в результаті транскордонного переміщення токсичних речовин.</p>
<p>Питання нацбезпеки. Через забрудненість, це зсув берегів Західного Бугу, Україна втрачає кожного року… за 15 років втратила 100 гектарів землі. Існує ризик подальшої втрати територій України згідно звіту Рахункової палати, якщо нічого не зміниться, ми маємо можливість втратити великі ризики 5 тисяч гектарів, це фактично територія такої країни як Сан-Марино.</p>
<p>Прошу вважати мій виступ депутатським запитом до Ради національної безпеки СБУ України щодо притягнення до відповідальності людей винних у цій екологічній і національній катастрофі.</p>
<p>Хочу також…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>ШУРМА І.М. Хочу закцентувати увагу на наступному.</p>
<p>Сьогодні на східному кордоні України наші хлопці гинуть, відстоюючи кожен квадратний метр території України…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>ШУРМА І.М. … по річці Західний Буг ми втрачаємо просто так гектари землі, нашої землі через недолугість фінансування даної проблеми.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До слова запрошується Дмитренко Олег Миколайович. Але йому також передає свій виступ Козаченко, який через двоє виступаючи, і тому 6 хвилин прошу включити регламент. Будь ласка.</p>
<p>&nbsp;</p>
<p>13:21:15</p>
<p>ДМИТРЕНКО О.М.</p>
<p>Вельмишановний український народе, шановні депутати, вкотре хочу підняти питання, яке стосується багатьох наших селян, це сотні тисяч людей, які сьогодні обезземелені і не мають ніякого права на землю, вони сьогодні не можуть використати свій конституційний, в конституційний спосіб отримати 2 гектари. Що саме, я коротенько нагадаю, Прем'єр-міністр в своєму зверненні до народу, якщо ви знаєте, по суботам, сказав, що в нашій країні сьогодні, в державі є близько мільйона гектарів земель, які знаходяться в тіньовому обороті і які корумповано використовуються нашими чиновниками. На сам перед це стосується Академії аграрних наук, сьогодні це найбільший латифундист у світі, але в рейтингу найкращих насіннєвих компаній світу вони не входять навіть в першу сотню.</p>
<p>Сьогодні ці села, під якими знаходиться Академія аграрних наук, не мають ні роботи, не мають конституційного права. Сьогодні це близько 200&nbsp; тисяч людей, позбавлені любого права на існування. Я вкотре закликаю Голову Верховної Ради в стінах парламенту створити тимчасову слідчу комісію, дати оцінку оцим усім схемам по розкраданню державних земель, які використовуються неефективно, звернутися до правоохоронних органів, щоб винні понесли покарання. Всю землю роздати людям по 2 гектари. В нас сьогодні воїни АТО, які своєю кров'ю і здоров'ям захищають на сході наші кордони, не мають права на 2 гектари. У нас сьогодні роковини, 30-ті роковини Чорнобиля. також чорнобильці не можуть отримати. Вчителі, лікарі, пенсіонери – це ті, хто працювали в сільській громаді і не мають права сьогодні отримувать цієї землі.</p>
<p>Тому сьогодні як ніколи потрібно дуже швидко створити цю комісію і дати цю оцінку, щоб наші люди, виборці наші відчули, що у Верховній Раді не просто популістичні гасла і заяви, що Верховна Рада щось може зробити уже сьогодні для людей. І дуже приємно буде, як наш український селянин, вчитель, лікар, АТОшник відізветься гарною згадкою про своїх депутатів, що вони дали можливість їм отримувать конституційне право, 2 гектари. А це дасть їм, сім'ям уже завтра покращення, бо вони зможуть цю землю або обробляти, хто захоче, або здати в оренду. Вони матимуть шанс ефективно її використовувати. Вони матимуть шанс на якийсь прибуток, на існування. Наш український народ дуже підприємливий. Вони створять громади, вони створять фермерські господарства, підприємства на селі.</p>
<p>Тому сьогодні я дійсно закликаю всіх приєднатися до цього, покласти край розграбуванню держави. Сьогодні нам як ніколи потрібно це. Люди чекають від нас цього. Ми повинні це зробити. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. До слова запрошується Силантьєв Денис Олегович, будь ласка.</p>
<p>&nbsp;</p>
<p>13:24:48</p>
<p>СИЛАНТЬЄВ Д.О.</p>
<p>Денис Силантьєв, фракція Радикальної партії Олега Ляшка. Шановні громадяни України, шановні колеги! Минулого тижня 23 березня 2016 року в сесійній залі Верховної Ради відбулися парламентські слухання з питань розвитку фізичної культури та спорту в умовах децентралізації влади.</p>
<p>Акцентую вашу увагу на тому, що попередні слухання із зазначеної тематики були проведені ще у 1998 році, тобто 18 років тому. Що ще раз підкреслює відсутність належної уваги у нашому суспільстві до питань здоров'я нації. Під час свого виступу міністр спорту та молоді надав звіт про результати діяльності міністерства. Були озвучені значні досягнення профільного органу виконавчої влади за останні півтора роки.</p>
<p>Але що цікаве. Одночасно міністр сам надав дані з офіційних джерел про жахливий стан здоров'я нації, про відсутність мотивації до занять фізичною культурою серед молоді. Про проблеми знищення спортивної інфраструктури, установ фізкультурно-спортивного спрямування та як наслідок скорочення робочих місць в галузі.</p>
<p>Виникає питання, де логічний зв'язок між успішною діяльністю влади та катастрофічно низьким рівнем здоров'я населення, фактично вимиранням населення? Вкотре хочу підкреслити, що питання здоров'я нації є основною основою обороноздатності країни, її економічного процвітання та запорукою її майбутнього. Це реальна можливість залучення інвестиційних коштів в розбудову соціальної та спортивної інфраструктури, а відтак створення робочих місць та податкове надходження до державного бюджету.</p>
<p>Представниками радикальної партії розроблені чіткі вимоги до влади щодо розвитку сфери фізичної культури і спорту, що є складовою програми радикальних, соціально-економічних реформ в країні. Що саме ми пропонуємо? Забезпечення пріоритетності розвитку сфери рухової активності населення, масової фізичної культури і спорту та оздоровлення, відновлення системи функціонування дитячого та юнацького спорту, запровадження збалансованої системи фінансування закладів фізкультурно-спортивного спрямування, перерозподіл частини коштів фонду на користь заходів із розвитку масового спорту, заходів з підвищення рухової активності, заходів популяризації здорового способу життя, забезпечення достатньо кількості спортивної інфраструктури, що має бути достатньо… доступно для всіх верств населення.</p>
<p>&nbsp;З метою реалізації пропозицій Радикальної партії ми звернулися до Президента України, Кабінету Міністрів України, зацікавлених центральних органів виконавчої влади, мета децентралізації наблизити владу до народу. Хочеться вірити в те, що такими гаслами влада не буде прикриватися відвертим рейдерством та деребаном тієї спортивної інфраструктури, яка ще залишилися. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Юринець Оксана Василівна передає слово Мусію. Будь ласка.</p>
<p>&nbsp;</p>
<p>13:28:05</p>
<p>МУСІЙ О.С.</p>
<p>Шановні народні депутати, на жаль, традиційно вас уже дуже мало в цій залі, нас з вами. І, шановний український народе, я хочу привернути вашу увагу до двох болючих проблем, які продовжує виконувати оцей уряд пройдисвітів, якого ми ні як не можемо відправити у відставку.</p>
<p>Перше. Це величезна брехня щодо підвищення пенсій нашим пенсіонерам. Я вам хочу продемонструвати відповіді Пенсійного фонду про так зване підвищення і покращення життя, яке відбулося в українських пенсіонерів минулого року і цього року.&nbsp; Так от, ніякого жодного підвищення пенсій в реальному виміру не відбулося ні в жовтні, не відбудеться після виступу Прем'єр-міністра про підвищення на 6 відсотків і найближчого місяця. Ви знаєте, що відповідає Пенсійний фонд? Я вам дозволю собі зацитувати.</p>
<p>"За результатами проведеного перерахунку розмір пенсії збільшився. Однак на суму підвищення пенсії зменшилася сума індексації, що передбачено порядком проведення індексації грошових коштів,&nbsp; затвердженим постановою Кабміну зі змінами 1078". Тому розмір вашої пенсії не змінився. І от такі відповіді отримують усі українські пенсіонери. Реальний розмір пенсії пенсіонерів не змінюється.</p>
<p>Тому, пане Прем'єр-міністр і пане міністр соцполітики, не брешіть українському народу, не знищуйте українських пенсіонерів.</p>
<p>І друге. Я хочу звернутися із депутатським запитом з цієї трибуни щодо відкриття кримінальної справи за перешкоджання діяльності&nbsp; народного депутата, це 351 стаття&nbsp; Кримінального&nbsp; кодексу&nbsp; України.</p>
<p>Я звернувся з двома депутатськими зверненнями: спочатку до Кабінету Міністрів (№ 12 від 26 січня), а потім – персонально до міністра охорони здоров'я пана Квіташвілі (я вам зараз скажу який - № 40&nbsp; від 26 лютого) з одинадцяти конкретними запитаннями щодо прийняття постанови минулого&nbsp; року (1024), яка передбачає скорочення лікарняних&nbsp; ліжок із 80 до 60-ти.</p>
<p>Так знаєте, що… відповідь отримав тільки на два питання, притому не відповідь, а відписку – і від&nbsp; Камбіну, від&nbsp; Прем'єр-міністра,&nbsp; і від&nbsp; міністра Квіташвілі. Виявляється, що Кабмін на чолі з Яценюком узурпував владу у парламенту, у нас з вами, і зараз&nbsp; "штампує",&nbsp; і як гриби ростуть після&nbsp; дощу, вніс таку зміну до постанови, до Регламенту Кабінету Міністрів (725 від 16.09), якою відповідно до регламенту не передбачено&nbsp; внесення акта на Кабінет Міністрів без дотримання&nbsp; вимог цього регламенту,&nbsp; без погодження і консультацій, без проведення правової експертизи Мін'юстом і розгляду урядового…</p>
<p>&nbsp;</p>
<p>ГОЛОВУЮЧИЙ. 10 секунд,&nbsp; будь ласка.</p>
<p>&nbsp;</p>
<p>МУСІЙ О.С. Ви уявляєте, що вони там "наштампували", узурпувавши владу у нас з вами, в українського&nbsp; парламенту?</p>
<p>Тому вимагаю відкриття кримінальної справи проти цих двох пройдисвітів.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Артеменко Андрій Вікторович передає слово&nbsp; Мосійчуку, будь ласка.&nbsp;</p>
<p>&nbsp;</p>
<p>13:31:42</p>
<p>МОСІЙЧУК І.В.</p>
<p>Шановний український парламенте! Шановний український народе! На жаль, зараз, от буквально хвилину тому прийшло&nbsp; повідомлення з Рівненської &nbsp;області з Сарненського району, що в урочищі Гальбин по суті йдуть бойові дії, по суті – нова зона антитерористичної операції. А все чому? А все тому, що незаконний видобуток бурштину, який відбувається на&nbsp; Рівненщині, Волині, Житомирщині і вже навіть на Київщину доходить, "кришується" працівниками Національної поліції.</p>
<p>На засіданні комітету Верховної Ради з питань законодавчого забезпечення правоохоронної діяльності я доповідав&nbsp; і приводив факти щодо "кришування" незаконного видобутку бурштину головою Рівненської облдержадміністрації Чугунніковим, виконуючим обов'язки керівника Національної поліції Рівненщини Максимовим, його заступниками Заславським, Єфтенієм. Вся Рівненщина знає, хто такий "дядя Федор". Я хочу, щоб це&nbsp; знала і вся країна. Це громадянин Іваницький, який є кумом Чугуннікова, голови ОДА, який є кумом заступника прокурора Рівненської&nbsp;&nbsp; області. І тому виникає&nbsp; питання: хто і навіщо доводить до війни в центрі країни? Зараз&nbsp; в деяких селах&nbsp; і населених пунктах навіть розташовані&nbsp; ПЗРК і БТР, у людей&nbsp;&nbsp; які займаються&nbsp; незаконним видобутком бурштину.</p>
<p>Фракція Радикальної партії&nbsp; Олега Ляшка вимагає негайного скликання&nbsp; Ради національної безпеки і оборони з цього питання. Ми вимагаємо&nbsp; негайного відсторонення від виконання обов'язків&nbsp; в.о. Національної поліції&nbsp; Максимова і голови облдержадміністрації Рівненщини Чугуннікова. Ми звертаємося до Національного антикорупційного бюро, що саме тут ви можете проявити свій&nbsp; характер&nbsp; і продемонструвати, дійсно, боротьбу з корупцією. Так як&nbsp; всім відомо, що коли несуть гроші Чугуннікову, то навіть вони&nbsp; з кульків випадають в облдержадміністрації, про це&nbsp; говорять всі її працівники.</p>
<p>Насамкінець хочу звернутись до уряду щодо необхідності негайно ставити питання щодо розпаювання земель, які зараз знаходяться в управлінні…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>МОСІЙЧУК І.В. … академії наук, державних підприємств, пенітенціарної служби, ДУСі та інших. Так як, по суті, відбувається пограбування…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Мірошниченко Юрій Романович, будь ласка. І поки буде підходити Юрій Романович, я просто хочу повідомити, я можу там на кілька хвилин відтягнути виступи, але фактично зможуть ще виступити Рябчин, Марченко і Корчик. І все. А хто далі? Ні, дві хвилини, по регламенту.</p>
<p>&nbsp;</p>
<p>13:35:34</p>
<p>МІРОШНИЧЕНКО Ю.Р.</p>
<p>Шановні виборці!</p>
<p>&nbsp;</p>
<p>ГОЛОВУЮЧИЙ. Я перепрошую, я вам надам слово. Я просто хочу повідомити, що по регламенту до завершення виступів 2 хвилини лишається.</p>
<p>Колеги, секундочку, я надам вам слово, Юрій Романович. Колеги, давайте порадимося. Завершуємо просто на 2 хвилинах, які є? Тоді з вашого дозволу, в мене тільки… Звичайно, Юрій Романович. Колеги, я чому і говорю, що я можу продовжити, але багато депутатів в залі не згодні з тим. Прошу. Тому я з вами, я з вами&nbsp; просто раджуся, менш емоційно, будь ласка, сприймайте це. Давайте, я буду діяти згідно Регламенту, тоді не помилюся.</p>
<p>Будь ласка, виступайте, пане Юрій.</p>
<p>&nbsp;</p>
<p>13:36:27</p>
<p>МІРОШНИЧЕНКО Ю.Р.</p>
<p>Дякую. Шановні виборці, шановні колеги! Юрій Мірошниченко, "Опозиційний блок".</p>
<p>По-перше, хочу нагадати суспільству, що завтра день, коли ми згадуємо про людей з аутизмом. Дозвольте мені підтримати всіх, хто має в сім'ях таких осіб, а всіх громадян закликаю бути чуйними, уважними до аутистів. Адже бог вчить нас любити ближнього і підтримувати тих, кому така підтримка дуже потрібна.</p>
<p>Хотів би ще привернути увагу і парламенту, і всього суспільства до проблем, пов'язаних з новонародженими дітьми та їх сім'ями. Йдеться про демографічну безпеку України в умовах поглиблення соціально-економічної кризи в Україні катастрофічно знижується рівень&nbsp; народжуваності. Так, за даними Державної служби статистики, якщо у 2013 році в Україні народилося 503 тисячі 656 дітей, то в 2014 на 38 тисяч менше, а в 2015 вже майже на 92 тисячі дітей менше, ніж в 2013 році. При цьому природнє скорочення населення становило відповідно в 2013 році 158 тисяч 712 осіб. У 2014 році на 8 тисяч більше, а в 2015 вже майже більше як на 24 тисячі осіб більше&nbsp; померло, ніж в попередні роки.</p>
<p>Шановні колеги! Ситуація дуже-дуже складна, народжується все менше, помирає все більше людей. Яких же заходів вживає держава? Реальний рівень допомоги при народженні дитини враховуючи високий показник інфляції в 2014-2015 роках, девальвації гривні в 3,5 рази. А також номінальне зниження з 1 липня 2014 року у кілька разів відповідних виплат для 2, 3 і наступних дітей для багатьох сімей з дітьми поставив питання про їх фізичне виживання. Багато сімей змушені відкласти народження дітей і це вже катастрофічно відбивається на рівні народжуваності за останні два роки.</p>
<p>Яскравим прикладом неналежної державної підтримки, реальне свідчення в зворотному напрямку є питання оподаткування вітчизняного виробництва і ввезення на митну територію України найнеобхідніших для новонароджених виробів і матеріалів, зокрема, пелюшок, підгузників, пляшок для годування, сосок і пустишок, серветок вологих для гігієни тощо.</p>
<p>Так, 1 квітня 2014 року, коротше, податки зростають, ціни для памперсів неможливо… до мене звернулись жінки, вони говорять, ми не можемо купити дитині памперсів, зробіть щось…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>МІРОШНИЧЕНКО Ю.Р. Раніше взагалі на ці товари не було податків. Потім зробили 7 процентів, тепер уже 20. Ми не можемо цього собі дозволити.</p>
<p>Ми підготували і депутатський запит, з тим щоби…</p>
<p>&nbsp;</p>
<p>ГОЛОВУЮЧИЙ. Дякую, пане Юрій. Я на правах головуючого продовжую на 10 хвилин виступи від депутатів, на 10 хвилин.</p>
<p>Зараз я запрошую до слова Рябчина Олексія Михайловича. Він передає Ігорю Луценкові. Краще було б підійти і сказати наперед мені.</p>
<p>Ігор Луценко, будь ласка.</p>
<p>&nbsp;</p>
<p>13:40:18</p>
<p>ЛУЦЕНКО І.В.</p>
<p>Дякую. Шановні друзі, перед тим як розпочати свій виступ, хочу ще раз привернути увагу до цієї катастрофічної ситуації, яка зараз склалася на території Сарненського району Рівненської області. За дорученням мого колеги Сергія Євтушка мушу повідомити, що там фактично зараз ведуться бойові дії через те, що місцева поліція абсолютно усунулася від виконання накладених на них законом обов'язків, спустилася на рівень криміналітету і намагається ділити сфери впливу у видобутку бурштину. Керівник міліції пан Харитонов в бігах, бандити грабують нашу природу, грабують державу.</p>
<p>Про що хотів би я сказати зараз? Я хотів би повідомити всіх українських громадян, особливо тих, хто причетний до оборони нашої країни, що врешті-решт історичне рішення прийняв Комітет у закордонних справах: він схвалив проект багатьох депутатів Верховної Ради України щодо розірвання, зупинення дипломатичних відносин з Росією. Це історичне рішення, тому що, як тільки Адміністрація Президента дізналася, що таке рішення прийме комітет, почалася колосальна протидія цьому. Як тільки в Кремлі про це дізналися, то одразу прокоментували, що "ми проти цього, ми не хочемо цього, Москва за те, щоб продовжувався дипломатичний мир з Україною".</p>
<p>Шановні друзі, віками склалася практика, що, як тільки одна країна виступає агресором по відношенню до іншої, та інша обов'язково розриває дипломатичні відносини з агресором. Це ази поведінки тої країни, котра себе поважає.</p>
<p>На жаль. наша країна до сих пір ще себе не повела, але обов'язково поведе, тому що в середу, і я дякую керівниці цього комітету Анні Гопко, я дякую колезі з нашої фракції пану Тарасюку, я дякую всім тим юристам-міжнародникам пану Василенку, котрі консультували, допомагали скласти&nbsp; фінальний текст цієї постанови надзвичайно фахово. І на сьогодні немає жодних підстав, щоб ми не вносили найближчими тижнями, напевно на певну дату, в зал це рішення.</p>
<p>Я закликаю фракції голосувати за цю постанову, оскільки це ніяким чином не вплине на наші економічні стосунки з Росією, всі угоди продовжують діяти, ні на допомогу консульську нашим громадянам, консульська служба продовжує діяти. Знаходиться лише посередник на кшталт Швейцарії, який буде допомагати ще більше нашим громадянам там.</p>
<p>Так само це не вплине ні на Мінські угоди, учасником яких Україна де-юре не є. Але це допоможе зруйнувати путінську пропаганду, яка стверджує, що у нас на Сході громадянська війна, а не російська агресія. Припинення дипломатичних стосунків повністю зруйнує цей міф. Слава Україні!</p>
<p>&nbsp;</p>
<p>ГОЛОВУЮЧИЙ. До слова запрошується Марченко Олександр Олександрович. Будь ласка.</p>
<p>&nbsp;</p>
<p>13:43:32</p>
<p>МАРЧЕНКО О.О.</p>
<p>Доброго дня, шановні українці! Доброго дня, шановні колеги! Олександр Марченко, Всеукраїнське об'єднання "Свобода", 90-й виборчий округ, місто Біла Церква.</p>
<p>Сьогодні не важливо для українців, для простих громадян коаліціада, хто куди входить. Людей наших, простих людей, пенсіонерів інтересують речі простого проживання, виживання на Україні в умовах української дійсності. І я сьогодні звертаюся, в першу чергу, до перших керівників як уряду, так і&nbsp; держави надати звіт, бо дуже багато&nbsp; інформаційно роздутих реформаторських дій, а результат сумний.</p>
<p>Я хочу нагадати сьогодні всім присутнім керівникам фракцій, хто не є, хочу попросити, щоб передали, до нас всіх, до нас, до депутатів, звернулася Асоціація міст з проблематикою, яка залишилася і залишається не вирішена. Парламент виконав свої функції.</p>
<p>Шановний Петро Олексійович!</p>
<p>Підпишіть, будь ласка, законопроект про Чорнобиль. Номер 2093. Ми в цьому році будемо сумувати 30-у річницю Чорнобиля. Петро Олексійович, підпишіть, будь ласка, законопроект про пільговий проїзд.</p>
<p>Володимире Борисович, я наполегливо прошу від імені Асоціації міст забрати, повторно виставити на розгляд для подолання вето Президента законопроекти про професійно-технічну освіту, сьогодні жахлива ситуація, всі розуміють. Нам сьогодні немає з чим їхати в регіони.</p>
<p>Тут колега розказував про розкрадання землі, жахлива ситуація. Володимир Борисович, законопроект 3510, він не тільки сьогодні зніме корумповану складову в розкраданні землі, сьогодні він допоможе комунальним громадам створювати інфраструктурні інвестиційні проекти, це забезпечить сьогодні хоч би збереження робочих місць в галузі, і це обов'язково треба зробити.</p>
<p>Я звертаюся до міністра енергетики, до хлопчика з НКРЕКП, сьогодні з 1 квітня вводяться абонплата на газові прилади, товариства, почуйте, жахливий комунальний геноцид в інтересах олігархів, і сьогодні те товариство, яке залишилося в цьому залі, шановне товариство, ми вже переплачуємо монополістам. І я впевнений сьогодні, що перед народом України, перед урядом буде звітуватись не тільки парламент, а буде звітуватись кожний урядовець і Президент. Чому? Тому що успіх у війні, перемога на війні залежить від того, як про дітей бійців на фронті піклуються в…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>МАРЧЕНКО О.О. … піклуються в садочку, в школі, в ПТУ, в технікумі, в університеті. Я впевнений, що люди заставлять владу звітуватись.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги, заключний виступ.</p>
<p>Корчик Віталій Андрійович передав право виступу Геннадію Кривошеї і це буде заключний виступ сьогоднішнього дня. Будь ласка.</p>
<p>&nbsp;</p>
<p>13:47:07</p>
<p>КРИВОШЕЯ Г.Г.</p>
<p>Дякую. Геннадій Кривошея, фракція "Народний фронт". Шановні колеги- депутати, хотів би звернутися, по-перше, до вас і подякувати за те, що ви піднімаєте все-таки досить таку актуальну тематику, як видобуток незаконного бурштину. Чому? Тому що, по-перше, досить правильно сказав попередній мій колега, що в дійсності потрібно внести сюди зараз обов'язково законопроект і досить швидко його проголосувати. Тому що це не лише надання повноважень територіальним громадам, це не лише надходження до бюджетів, а це стане конструктивним, підконструктивною підставою для врегулювання цієї ситуації.</p>
<p>Тепер відповідно до тих заяв, які лунали від інших депутатів стосовно бездіяльності, можливої бездіяльності Національної поліції. В дійсності серед минулих працівників саме міліції є представники, які на сьогодні досить активно приймають участь у цьому. Але працівники поліції, нової поліції ставлять перед собою завдання і сьогодні відстоюють саме честь своїх посад і мундиру, в першу чергу, як нової поліції. І підтвердженням цього є, перше, рішення… і по зверненням пана Мосійчука на комітеті два дні тому назад, за дорученням керівництва Міністерства внутрішніх справ відправлене відповідне… направлене відповідне звернення до РНБО, до секретаря РНБО для того, щоб було заслухано… проведені відповідні слухання по даному питанню. Питання досить актуальне, є проблема. І це питання, в першу чергу, національної безпеки.</p>
<p>На сьогоднішній день в дійсності є неврегулювання відносно того, що може зробити в дійсності поліція. І для збереження саме спокійного стану і ситуації, щоб не було того, що є сьогодні, – стрілянина, коли б'ють всіх підряд, не залежно від того, чи це поліцейський, чи це представник Служби безпеки України, прокуратури, чи це навіть голови і представники місцевих органів влади. Ми повинні врегулювати це в законному плані, тому що сьогодні покарання лише просто штраф за те, що ти незаконно видобуваєш цей бурштин. Це знову ж таки наша парафія.</p>
<p>Шановні друзі, я хотів би звернути й на те, що на сьогоднішній день по Міністерству внутрішніх справ проводиться службова перевірка, і ми отримаємо в результаті, і маємо отримати в результаті, ті результати чи в дійсності були залучені якісь представники поліції, чи в дійсності це були минулої, минулої влади і представників саме міліцейських органів влади.</p>
<p>Разом з тим, я хотів би звернути увагу на те, що представниками поліції, а також прикордонної служби, Службою безпеки України ми повинні врахувати, що проводиться цілий ряд заходів по вилученню незаконно добутого бурштину. Буквально вам, два дні тому назад 200 кілограм бурштину вилучено на складах. Є такий факт? Є. Ми кожного фактично дня, от, підтверджують колеги, це є факти того, що працівники мають боротись.</p>
<p>Але представники правоохоронних органів проводять відповідні роботи. Але тут нам потрібно що, об'єднатися. Нам об'єднати потрібно всі зусилля. І досить вірно ми говоримо, досить правдиво, давайте сідати разом не просто за стіл переговорів, а розуміти, який нам потрібно закон. Ставити чіткі тоді вимоги конструктивно по тому прийнятому закону, що має зробити. Якщо потрібна навіть і армія, поліція. І що потрібно зробити Службі безпеки України і ми разом з вами. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги! На тому час для виступів народних депутатів "з різних питань" є вичерпаний, як і вичерпаний наш регламент на сьогоднішній день.</p>
<p>Дозвольте вам нагадати, що наступного тижня народні депутати працюють в комітетах, комісіях і фракціях.</p>
<p>6 квітня о 15 годині у сесійній залі Верховної Ради України відбудуться парламентські слухання на тему: "Розвиток туристичної індустрії як інструмент економічного розвитку та інвестиційної привабливості України".</p>
<p>Ми цього тижня прийняли ряд важливих законів. Чергове пленарне засідання Верховної Ради України відбудеться тепер уже у вівторок 12 квітня о 10-й годині.</p>
<p>А зараз я ранкове засідання Верховної Ради України оголошую закритим. Дякую. До побачення.</p>
<p>&nbsp;</p>

