Стенограма пленарного засідання
19 червня 2014
&nbsp;
<p align=center>ЗАСІДАННЯ П'ЯТДЕСЯТ ЧЕТВЕРТЕ</p>
<p align=center>Сесійний зал Верховної Ради України</p>
<p align=center>19 червня 2014 року, 10 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p><b>&nbsp;</b></p>
<p>ГОЛОВУЮЧИЙ. Доброго ранку, шановні народні депутати! Прошу сідати на свої робочі місця і підготуватися до реєстрації. За традицією я інформую, що сьогодні день народження народних депутатів: Баграєва Миколи Георгійовича і Байсарова Леоніда Володимировича. Привітайте, будь ласка, шановні колеги. <i>(Оплески)</i></p>
<p>Прошу включити систему "Рада". Колеги, сідайте, сідайте на свої робочі місця. Прошу провести реєстрацію народних депутатів.</p>
<p>10:04:31</p>
<p>В залі зареєструвалося 295 народних депутатів. Верховна Рада розпочинає своє ранкове засідання.</p>
<p>Шановні колеги, ми починаємо зразу працювати з розгляду Постанови про внесення змін до Постанов Верховної Ради про комітети Верховної Ради України сьомого скликання. Зараз, шановні колеги, враховуючи те, що навіть сьогодні зранку багато наших колег пробували вносити якісь нові ініціативи щодо зміни&nbsp; комітету або переходу з одного комітету в інший, або включення багатьох депутатів, які не є членами комітету, і&nbsp; обрані до Верховної Ради, я попрошу одного з авторів проекту постанови – Андрія Володимировича Іванчука доповісти постанову в повному обсязі &nbsp;з тим, щоби всі представники депутатських груп і фракцій, а також позафракційні народні депутати могли чітко отримати інформацію щодо остаточного змісту цього проекту.</p>
<p>Будь ласка,&nbsp; Андрій Володимирович.</p>
<p>&nbsp;</p>
<p>10:06:10</p>
<p>ІВАНЧУК А.В.</p>
<p>Доброго дня, шановний пане Голово,&nbsp; шановні народні депутати! Ви знаєте, що за останній період часу дуже багато&nbsp; нових депутатів склали присягу і згідно Регламенту депутат повинен працювати в комітеті. Ми збалансували всі&nbsp; заяви депутатів згідно квот фракцій в комітетах Верховної Ради України, погодили з всіма фракціями даний проект&nbsp; Постанови, і на ваш розгляд пропонується Постанова № 4121а, внесена всіма фракціями парламенту, з наступним змістом:</p>
<p>Постанова про внесення змін&nbsp; до Постанови Верховної Ради України "Про комітети Верховної Ради України сьомого скликання".</p>
<p>Верховна Рада України постановляє: внести до пункту 6 Постанови Верховної Ради від 25 грудня 2012 року "Про комітети Верховної Ради України сьомого скликання" наступні зміни.</p>
<p>Перше. Обрати першим заступником, заступником голови, секретарем відповідного комітету Верховної Ради України сьомого скликання наступних народних депутатів:</p>
<p>Бадаєва Руслана Геннадійоваича, народного депутата, члена групи "Суверенна європейська Україна" заступником голови Комітету з питань податкової і митної політики, увільнивши з цієї посади&nbsp; народного депутата&nbsp; України Єремеєва Ігоря Мироновича;</p>
<p>Курінного Володимира Костянтиновича, члена фракції "УДАР", обрати першим заступником голови Комітету у закордонних справах;</p>
<p>Фаріон Ірину&nbsp; Дмитрівну, члена фракції Всеукраїнського об'єднання "Свобода", обрати першим&nbsp; заступником голови Комітету з питань науки та освіти;</p>
<p>Бублика Юрія Васильовича, члена фракції Всеукраїнського об'єднання "Свобода", –&nbsp; заступником голови Комітету з питань&nbsp; державного&nbsp; будівництва та місцевого&nbsp; самоврядування, увільнивши&nbsp; його з посади члена Комітету з питань аграрної політики та земельних відносин;</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Бондарчука Олега Володимировича, члена фракції "Свобода" – першим&nbsp; заступником голови Комітету з питань верховенства права та правосуддя.</p>
<p>Другий пункт даної постанови. Обрати членами комітетів Верховної Ради України сьомого скликання наступних народних депутатів:</p>
<p>Богдана Руслана Дмитровича, члена фракції "Батьківщина" – членом&nbsp; Комітету з питань паливно-енергетичного комплексу;</p>
<p>Ганчукова Олександра Костянтиновича, члена фракції Комуністичної партії – членом&nbsp; Комітету з питань боротьби з організованою злочинністю і корупцією;</p>
<p>Гриніва Ігора Олексійовича, члена фракції "Батьківщина" – членом&nbsp; Комітету з питань інформатизації та інформаційних технологій;</p>
<p>Даценка Леоніда Миколайовича, члена фракції "Батьківщина" – членом&nbsp;&nbsp;&nbsp; Комітету з питань аграрної політики та земельних відносин;</p>
<p>Демидюка Василя Харитоновича, члена Комуністичної партії України, фракції Комуністичної партії України – членом&nbsp; Комітету з питань законодавчого забезпечення правоохоронної діяльності;</p>
<p>Калганову Олену Валеріївну, члена фракції "Батьківщина" – членом&nbsp; Комітету з питань регламенту, депутатської етики та забезпечення діяльності Верховної Ради;</p>
<p>Круглова Миколу Петровича, члена групи "Економічний розвиток" – членом&nbsp; Комітету з питань верховенства права та правосуддя;</p>
<p>Крутія Віталія Івановича, члена фракції "УДАР" – членом&nbsp; Комітету з питань свободи слова та інформатизації;</p>
<p>Ледовських Олену Володимирівну, члена фракції "Батьківщина" – членом&nbsp; Комітету з питань регламенту депутатської етики та забезпечення діяльності Верховної Ради.</p>
<p>Лопачака Маркіяна Романовича, члена фракції "Свобода" – членом&nbsp; Комітету з правової політики;</p>
<p>Макула Леоніда Яковича, члена фракції "Батьківщина" – членом&nbsp; Комітету<a name=Temp></a> з питань верховенства права та правосуддя;</p>
<p>Мерікова Вадима Івановича, члена фракції "Батьківщина" – членом Комітету з питань економічної політики;</p>
<p>Новинського Вадима Владиславовича, члена фракції Партії регіонів – членом Комітету з питань соціальної політики та праці;</p>
<p>Осауленко Тараса Володимировича, члена фракції "Свобода" – членом Комітету з питань регламенту, депутатської етики та забезпечення діяльності Верховної Ради;</p>
<p>Павленка Ростислава Миколайовича, члена фракції "Удар" – членом Комітету з питань державного будівництва та місцевого самоврядування, увільнивши його з посади члена Комітету з питань науки і освіти;</p>
<p>Пилипишина Віктора Петровича, члена групи "Суверенна&nbsp; європейська Україна"&nbsp; - членом Комітету з питань верховенства права та правосуддя;</p>
<p>Поплавського Михайла Михайловича, члена групи "Суверенна європейська Україна" – членом Комітету з питань культури;</p>
<p>Раупова Рустама Бурхановича, члена фракції "Удар" – членом Комітету з питань національної безпеки і оборони, увільнивши його з посади члена Комітету з питань свободи слова та інформатизації;</p>
<p>Ревенка Анатолія Дмитровича, члена фракції "Удар" – членом Комітету з питань науки і освіти;</p>
<p>Рибака Володимира Васильовича, члена фракції Партії регіонів – членом Комітету у закордонних справах;</p>
<p>Стаднійчука Романа Васильовича, позафракційного – членом Комітету з питань верховенства права та правосуддя;</p>
<p>Фірсова Єгора Павловича, члена фракції "Удар" – членом Комітету з питань податкової та митної політики;</p>
<p>Фурмана Олексія Юрійовича, члена фракції "Свобода" – членом Комітету з питань <a name=_GoBack></a>підприємництва, регуляторної та антимонопольної політики;</p>
<p>Чорну Галину Михайлівну, члена фракції "Свобода" – членом&nbsp; Комітету з питань свободи слова та інформації;</p>
<p>Чубатенка Олександра Миколайовича, члена фракції "Батьківщина" –членом Комітету з питань науки і освіти;</p>
<p>Шевченка Олександра Леонідовича, позафракційного – членом&nbsp; Комітету з питань економічної політики;</p>
<p>Шевчука Олега Борисовича, члена фракції "Батьківщина" – членом&nbsp; Комітету з питань транспорту і зв'язку;</p>
<p>Іляшенка, народного депутата, членом Комітету закордонних справ. Дякую за увагу. Прошу підтримати дану постанову за основу і в цілому.</p>
<p>&nbsp;</p>
<p>ГОЛОВУЮЧИЙ. Шановні колеги, є готовність голосувати? Є готовність. Прошу сісти на свої робочі місця. Сідайте, шановні колеги, сідайте. Потім нараду проведете, під час перерви. Прошу сідати на свої робочі місця. І підтримати проект Постанови… Друзі, ну я ж не можу чекати поки всі зберуться депутати. Прошу… Депутати від "Свободи" покличте своїх колег, щоб вони прийшли до залу. Прошу, шановні колеги.</p>
<p>Шановні народні депутати, проект має реєстраційний номер 4121а, це технічне питання, але ж воно важливе для того, щоб всі народні депутати відповідно до чинного законодавства могли не просто мати мандат, але ж працювати в комітетах Верховної Ради, як це вимагає чинне законодавство.</p>
<p>Шановні колеги, просто депутати від "Свободи" говорять, у них зараз зустріч відбувається з претендентами на високі державні посади. І вони просять декілька хвилин, щоб підтягнутись до залу. Я прошу включити мікрофон народного депутата Іванчука. Є ще одна поправка до цієї постанови.</p>
<p>&nbsp;</p>
<p>10:14:41</p>
<p>ІВАНЧУК А.В.</p>
<p>Шановний пане Голово! Шановні народні депутати! Ще для стенограми хотів би сказати, що фракція Всеукраїнського об'єднання "Свобода" просить Тягнибока Андрія народного депутата перевести з комітету екології в соцполітику, а Мірошниченка – навпаки – в комітет екології. Дякую.</p>
<p>&nbsp;</p>
<p>ГОЛОВУЮЧИЙ. Зрозуміла пропозиція. Шановні колеги, з урахуванням пропозиції, яку озвучив народний депутат Іванчук, я прошу, шановні народні депутати, підтримати проект Постанови 4121а за основу і в цілому. Прошу, шановні колеги, голосувати за основу і в цілому.</p>
<p>&nbsp;</p>
<p>10:15:39</p>
<p>За-235</p>
<p>Рішення прийнято.</p>
<p>По фракціям, будь ласка. "Батьківщина" – 68, Партія регіонів – 4, "УДАР" – 34, "Економічний розвиток" – 35, "Суверенна європейська Україна" – 30, "Свобода" – 0, Компартія – 26, позафракційні – 38.</p>
<p>Шановні колеги, я звертаюсь до депутатів фракції "Свобода". Я дуже прошу, зв'яжіться з&nbsp; вашими колегами, щоб вони підійшли, вже підходять. Тому що зараз ми будемо розглядати дуже важливі, стратегічно важливі питання для нашої країни.</p>
<p>І саме тому в залі присутній Прем'єр-міністр України Арсеній Петрович Яценюк. Давайте його привітаємо, шановні колеги. <i>(Оплески)</i> І саме тому я прошу, щоб всі народні депутати зараз були в залі для прийняття відповідальних, важливих рішень.</p>
<p>Працівників Секретаріату я прошу зробити оголошення в кулуарах залу для того, щоб ми могли зараз приймати рішення. Нагадаю, зараз ми будемо розглядати питання, які необхідно включити до порядку денного. Але уряд просить, щоби питання, які ми включимо до порядку денного, які мають дуже важливе значення для країни і які треба негайно нам&nbsp; розглядати, щоб ми могли прийняти і в першому читанні.</p>
<p>Включіть мікрофон народного депутата Тягнибока.</p>
<p>&nbsp;</p>
<p>10:17:07</p>
<p>ТЯГНИБОК О.Я.</p>
<p>Олег Тягнибок фракція Всеукраїнського об'єднання "Свобода".</p>
<p>Шановний пане Голово, шановні колеги, народні депутати України! Звісно, що ми маємо порядок денний і ми повинні іти по цьому порядку денному і позитивно працювати і голосувати. Але сьогодні все українське суспільство обурене не тільки тою ситуацією, яка відбувається зараз на Сході, це є першочергова наша проблема, але і тим, що з незрозумілих або може і зрозумілих причин у нас не працює система люстрації суддів.&nbsp; Як так могло статися, що Овчаренко повернувся до Конституційного Суду?</p>
<p>Мені здається, нам треба зупинити зараз будь-який процес обговорення порядку денного і вирішити всі наші можливості законотворчі або інші можливості для того, щоб зупинити ту вакханалію, кадрову вакханалію, яка зараз твориться в Україні. Якщо далі таке буде продовжуватися, що старі януковичевські кадри будуть обіймати посади в різних структурах, найвищих структурах судової, виконавчої і законодавчої влади в Україні,&nbsp; це буде повна катастрофа, пане Голово. Давайте ухвалюємо відповідне …</p>
<p>&nbsp;</p>
<p>ГОЛОВУЮЧИЙ. Дякую за пропозицію, шановні колеги. Це, дійсно, серйозна проблема: судова влада в Україні, яка, ви знаєте, звільняє злочинців, приймає неправосудні рішення, на великий жаль, мають дуже високу корумповану складову. І єдине, шановні колеги, просто так обговорювати це питання, не маючи реальних відпрацьованих проектів розв'язання цієї проблеми, це, мабуть, втрата часу. Тому давайте ми доручимо, щоб представники від фракцій, в першу чергу я прошу фракції коаліції запропонувала в робочу групу представників, які розуміються на цьому дуже важливому питанні. І ця робоча група, по 2 представника від фракцій і коаліції, могла напрацювати до 12 години, коли у нас відбудеться перерва, пропозиції, як діяти в цій ситуації. Більше того, я запрошую також міністра юстиції, який би мав можливість внести&nbsp; пропозиції від уряду з цього питання.</p>
<p>Шановні колеги, у нас уже… У нас нема обговорення сьогодні, будь ласка. У нас, шановні колеги, зараз розгляд порядку денного, я нагадаю. Тому ми розпочинаємо розгляд дуже важливих питань. Це, в першу чергу, урядові пропозиції, які стосуються енергетичної безпеки України. Ви знаєте, шановні народні депутати, що проти нашої країни,&nbsp; крім війни на сході, Росія веде енергетичну війну. І саме захист нашої країни від цієї агресії – з цим якраз і пов'язані пропозиції Кабінету Міністрів щодо негайного розгляду декількох законодавчих актів.</p>
<p>Арсеній Петрович, хто буде доповідати від уряду? Шановні колеги, слово надається Прем'єр-міністру Арсенію Петровичу Яценюку. І зразу два законопроекти цих аналітичних зможемо? Добре.</p>
<p>Будь ласка, перше, це питання стосується Закону (реєстраційний номер 4116а). це проект Закону про внесення змін до деяких законів України щодо реформування системи управління Єдиною газотранспортною системою України. прошу, Арсеній Петрович.</p>
<p>&nbsp;</p>
<p>ЯЦЕНЮК А.П.</p>
<p>Шановні народні депутати України, шановний пане Голово! Кабінет Міністрів&nbsp; України регулярно інформує Верховну Раду України про те, що відбувається на енергетичному ринку країни, які заходи вживаються для того, щоб стабілізувати ситуацію, як проходили переговори з російською компанією "Газпром" і яким чином ми далі будемо забезпечувати енергопостачання на Україну і втому числі в Європейський Союз.</p>
<p>3 числа тут, в стінах парламенту, я вам доповідав про переговори. І тоді було також припущення, що будуть робитись спроби для того, щоби дискредитувати українську газотранспортну систему, будуть робитись диверсії для того, щоб легітимізувати так званий південний потік, це один з газогонів, який намагаються побудувати в обхід України, і для того, щоб підірвати репутацію України як надійного транзитера.&nbsp;&nbsp;&nbsp;&nbsp;&nbsp;&nbsp;&nbsp;</p>
<p>І це сталося 2 дні тому, коли на магістральному газогоні "Уренгой-Помара-Ужгород", на території Полтавської області був вибух. І Міністерство &nbsp;&nbsp;&nbsp;&nbsp;&nbsp;внутрішніх справ розглядає одну з ключових версій. Одна з ключових версій за даними МВС – це диверсія і це&nbsp; умисний підрив газогону. При цьому нам вдалось забезпечити транспортування газу до Європейського Союзу, втрати звичайно при цьому … 10 мільйонів кубічних метрів газу. Це значна&nbsp; сума коштів, але, не дивлячись на це, ми забезпечили&nbsp; постачання&nbsp; газу до країн-членів Європейського Союзу.</p>
<p>Зараз ми відправили урядову делегацію до Брюсселю і проводяться перемовини&nbsp; щодо збільшення реверсу&nbsp; в Україну. І для того, щоб ми могли забезпечити в цілому газопостачання, з&nbsp; одного боку, нам треба реверс, а&nbsp; іншого&nbsp; боку, нам потрібен чесний&nbsp; ринковий, не політичний, не дискримінаційний&nbsp; договір з російським "Газпромом", і відповідна ціна.&nbsp;&nbsp;</p>
<p>Що стосується наших &nbsp;подальших дій. Зараз, шановні&nbsp; члени парламенту, транспортування газу територією України для потреб Європейського Союзу здійснюється не на підставі контракту, який є між Україною&nbsp; і Європейським Союзом, а на підставі контракту, який є між "Нафтогазом" та &nbsp;"Газпромом". Ми вважаємо, що ця схема повинна змінитися і точка передачі газу повинна перейти&nbsp; з&nbsp; західного кордону&nbsp; України на східний кордон&nbsp; України. Це перше.&nbsp;</p>
<p>Друге. Що стосується функціонування газотранспортної системи. Нам треба прийняти рішення про модернізацію і&nbsp; спільну експлуатацію української&nbsp;&nbsp; газотранспортної системи. Що пропонує уряд&nbsp; України? Уряд України пропонує відповідно до наших зобов'язань як країни, яка підписала Енергетичну хартію, як країни, яка є учасником Європейського енергетичного співтовариства&nbsp;&nbsp; та виконує&nbsp;&nbsp; Третій енергетичний пакет, прийняти ряд рішень, які створять нову модель функціонування&nbsp; &nbsp;енергетичного ринку. Про що йдеться?</p>
<p>Перше. Українська газотранспортна система залишається в державній власності.</p>
<p>Друге. Українські газосховища також залишаються в державній власності.</p>
<p>Третє. Відповідного до вимог Третього енергетичного пакету створюються компанія оператор.</p>
<p>Четверте. Власність компанії операторів, а саме контрольний пакет акцій компанії оператора належить виключно державі Україна.</p>
<p>Четверте. 49 відсотків акцій цієї компанії може належати виключно газотранспортним компаніям країн-членів Європейського Союзу і при цьому вони повинні бути учасниками Європейського Енергетичного Співтовариства та Сполучених Штатів в&nbsp; тому випадку, якщо такі компанії є належним чином сертифіковані енергетичні компанії.</p>
<p>Що нам це дає? Перше – це нам дає можливість модернізувати і інвестувати в українську ГТС. Друге – це нам дає можливість збільшити капіталізацію української газотранспортної системи, яка залишається державною власністю. Третє – це нам дає можливість мати нові умови транспортування російського природного газу. Четверте – це нам дає можливість зупинити побудову південного потоку і направити всі обсяги, які планувались по південному потоку через українську газотранспортну систему так як в цьому будуть в першу чергу зацікавлені країни-члени Європейського Союзу.</p>
<p>Це надзвичайно важливий документ, який є реальним кроком до формування української енергетичної незалежності, до адаптації &nbsp;України до вимог Європейського Союзу, до залучення інвесторів в Україну з Європейського Союзу&nbsp; і з США і до того, щоб Україна стала транзитною державою, яку неможливо обійти, яка гарантує безперебійність транзиту, яка не дотує російський "Газпром", а яка заробляє, яка дає можливість забезпечити Європу газом, яка дає можливість розвивати українську енергетичну систему.&nbsp; За даний законопроект ми звертаємося до парламенту з проханням проголосувати за основу і в цілому.</p>
<p>Що стосується законопроекту 4117а. Я провів перемовини з керівниками фракцій і підтримую те, щоб проголосувати за цей законопроект тільки в першому читанні. Так як у фракції є маса запитань і пропозицій до&nbsp; цього законопроекту.</p>
<p>Що в законопроекті про особливий період в паливно-енергетичному комплексі? Вводиться можливість в тому випадку, якщо є загроза безпечному енергетичному постачанню України, а вона сьогодні є, якщо йде відключення від постачання природним газом чи будь-якими&nbsp; іншими енергетичними&nbsp; продуктами, вводиться можливість&nbsp; введення спеціального&nbsp; стану на енергетичному ринку – так званий&nbsp; надзвичайний стан&nbsp;&nbsp;&nbsp;&nbsp;&nbsp; в енергетиці.</p>
<p>При введені надзвичайного стану в енергетиці уряд отримує повноваження: щодо контролю, як за споживання, так і постачання енергетичних ресурсів; щодо встановлення спеціальних процедур, як придбання, так і продажу, в тому числі природного газу і інших енергетичних продуктів; щодо запровадження санкцій.</p>
<p>І основна мета законопроекту: дати можливість виконавчій гілці влади в надзвичайних умовах управляти енергетичним&nbsp; ринком для того, щоб було забезпечення людей і підприємств у мінімальних обсягах, які дадуть можливість&nbsp; &nbsp;утримувати країну на плаву.</p>
<p>Тому я прошу шановний членів парламенту проголосувати за даний законопроект у першому читанні і за скороченою процедурою на наступному пленарному тижні прийнятий цей законопроект в цілому.</p>
<p>Шановні народні депутати України, цих два закони, це вперше за 20 років реальні кроки до формування енергетичної незалежності держави, кроки по тому, щоб українська енергетична і газотранспортна система стала тим гарантом забезпечення безперебійності транзиту та отримання&nbsp; доходів для української держави, про які всі говорили, але так ні разу і не зробили. Тому я прошу&nbsp; членів парламенту підтримати енергетичну незалежність України і проголосувати за ці закони. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, я прошу&nbsp; сісти на свої робочі місця. <i>(Шум у залі)</i> Шановні… шановні народні депутати, я прошу сісти на свої робочі місця. Ми зараз включимо до порядку денного цей закон, один і другий, і тоді обговоримо ці законодавчі акти. Я дам можливість виступити з цього питання. Прошу, шановні колеги, це дуже серйозне питання. Включимо до порядку денного і тоді зможемо обговорити. Включимо до порядку денного і спробуємо тоді обговорити. Прошу сісти на свої робочі місця, шановні колеги.</p>
<p>Прошу включити систему "Рада" і підтримати пропозицію уряду щодо включення до порядку денного законодавчі акти 4116а, 4117а і 4117а-1. Прошу, шановні колеги, підтримати пропозицію і проголосувати за включення до порядку денного. Прошу голосувати. Я прошу швидше, колеги, на свої робочі місця, голосувати.</p>
<p>&nbsp;</p>
<p>10:31:26</p>
<p>За-176</p>
<p>Рішення не прийнято.</p>
<p>Шановні колеги, ідеться про енергетичну небезпеку уряду.</p>
<p>По фракціям, будь ласка, покажіть. 68 – "Батьківщина",&nbsp; 1 – Партія регіонів, 34 – "УДАР", "Економічний розвиток" – 24, "Суверенна, європейська Україна" – 3, "Свобода" – 20, Компартія – 0, позафракційні – 26.</p>
<p>Прошу, шановні колеги, записатися від фракцій по одній хвилині з цього питання. Народний депутат Розенко, фракція "УДАР".</p>
<p>&nbsp;</p>
<p>10:32:09</p>
<p>РОЗЕНКО П.В.</p>
<p>Фракція "УДАР" буде, звичайно, підтримувати цей законопроект, адже. Справді, мова йде про енергетичну незалежність нашої держави і ефективне використання нашої газотранспортної системи. Тому просимо ще раз повернутися до даного питання. Всі там нюанси ми можемо обговорити&nbsp; вже в обговоренні цього питання. Просимо підтримати цей законопроект для порядку денного.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Гелевей, "Свобода".</p>
<p>&nbsp;</p>
<p>10:32:45</p>
<p>ГЕЛЕВЕЙ О.І.</p>
<p>Прошу передати слово депутату Мирному.</p>
<p>&nbsp;</p>
<p>ГОЛОВУЮЧИЙ. Будь ласка, включить мікрофон народного депутата Мирного.</p>
<p>&nbsp;</p>
<p>10:32:51</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Зрозуміло, що "Свобода" може підтримати внесення, підкреслюю, внесення в порядок денний цих законопроектів. Але, вибачте, від того, що змінилася ситуація в країні не змінилася наша позиція. Ми не можемо дозволити фактично приватизацію газотранспортної системи, як би це не називали. Тому що в тому законопроекті, який прописаний, і при чому вчора на комітеті просто з голосу, представник уряду не знав відповідей, ми не готові його в цьому вигляді&nbsp; підтримувати. Тому що фактично оператор стає власником і всі фінансові&nbsp; результати отримує у власну кишеню, а країні залишається залізо, яке чи буде оператор інвестувати в реконструкцію, чи&nbsp; не буде – це величезне питання. І в складі операторів – сто відсотків буде "Газпром", тому що він присутній в усіх, підкреслюю...</p>
<p>&nbsp;</p>
<p>ГОЛОВУЮЧИЙ. Дякую. &nbsp;Будь ласка,&nbsp; народний депутат Доній, "Суверенна європейська Україна".</p>
<p>&nbsp;</p>
<p>10:33:59</p>
<p>ДОНІЙ О.С.</p>
<p>Маємо дві позиції. З одного боку, ми прекрасно розумієм, наскільки в важкій економічній ситуації зараз знаходиться Україна, і безперечно, що уряд шукає будь-які можливості для покращання цієї економічної ситуації.</p>
<p>З іншого боку, ми так само розуміємо, що одних з небагатьох ліквідних… високоліквідних товарів, які залишились в Україні, це газотранспортна мережа. І так само знаємо, що більшість олігархів в Україні вони наживали свої&nbsp; статки саме за рахунок&nbsp; непрозорих відносин в енерготранспортній мережі, і зараз такий прискорений режим без обговорення&nbsp; з громадськістю він непокоїть. На наш погляд,&nbsp; необхідно більш прозорі дії з боку уряду, обговорення з експертами, з громадськістю і після того можна повернутися до цього&nbsp; запитання.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Народний депутат Безбах, Партія регіонів.</p>
<p>&nbsp;</p>
<p>10:34:55</p>
<p>БЕЗБАХ Я.Я.</p>
<p>Я прошу передать слово доктору наук Мартовицкому, пожалуйста.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть мікрофон народний депутат Мартовицького.</p>
<p>&nbsp;</p>
<p>10:35:01</p>
<p>МАРТОВИЦЬКИЙ А.В.</p>
<p>Шановний пане Голово! Шановні народні депутати! Сьогодні за ініціативою Кабінету Міністрів України внесено на розгляд Верховної Ради України проект Закону про особливий період у паливно-енергетичному комплексі.</p>
<p>Я пропоную запропонованим проектом №4117… пропонується до підстав запровадження обмежень прав та свобод громадян, окрім військового стану, надзвичайного стану або прийняття Президентом рішення про мобілізацію доповнити підставою – звертаю увагу! – обмеження&nbsp; припинення постачання енергоносіїв на території України. Тому я наголошую, що управління газовим комплексом України, обмеження деяких споживачів у користуванні природним газом або надання Кабінету Міністрів України позачергового права викупу всього об'єму газу, який добувається в Україні. Для цього не потрібно запроваджувати надзвичайний стан…</p>
<p>&nbsp;</p>
<p>ГОЛОВУЮЧИЙ. Народний депутат Кальченко, будь ласка. "Батьківщина".</p>
<p>&nbsp;</p>
<p>10:36:08</p>
<p>КАЛЬЧЕНКО В.М.</p>
<p>Прошу передати слово Сергію Соболєву.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть мікрофон&nbsp; Сергія Соболєва.</p>
<p>&nbsp;</p>
<p>10:36:13</p>
<p>СОБОЛЄВ С.В.</p>
<p>Соболєв, фракція "Батьківщина".</p>
<p>Ви звернули увагу, що наша фракція підтримала включення до порядку денного. Але я звертаюсь до Прем’єр-міністра. &nbsp;Арсеній Петрович, будь ласка, акцентуйте увагу на тому, що це не є приватизація цих магістральних проводів і газосховищ. Це є передача в управління і саме в такому вигляді ми готові підтримати.&nbsp; Ми голосували і зараз проголосуємо за це.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Народний депутат Симоненко, Комуністична партія.</p>
<p>&nbsp;</p>
<p>10:36:44</p>
<p>СИМОНЕНКО П.М.</p>
<p>Симоненко, фракция Компартии. Компартия не будет голосовать за это решение и мы рассматриваем этот проект как сдачу национальных интересов государства Украина. Я хочу еще раз обратить внимание всех, что процесс, который ранее был связан с определением стратегических интересов Украины в сотрудничестве, прежде всего, с Российской Федерацией по использованию этой газотранспортной системы, завершился тем, что эта, по сути дела, система будет утрачена нами. Этот вопрос еще более усугубит переговорный процесс прежде всего по поставкам газа в Украину для украинского потребителя. Украинская власть не отвечает, что завтра будет с химическими предприятиями Украины. Это десятки тысяч предприятий работающих, они останутся без работы. Что будет с энергетикой, которая использует газ для, прежде всего, для выработки электроэнергии в условиях войны в Донбассе и отсутствия объёмов&nbsp; энергетических углей. Это крах для тепловой энергетики. Что будет с металлургами, которые поставляют нам возможности иметь бюджет…</p>
<p>&nbsp;</p>
<p>ГОЛОВУЮЧИЙ. Народний депутат Пилипенко, "Економічний розвиток" депутатська група.</p>
<p>&nbsp;</p>
<p>10:37:58</p>
<p>ПИЛИПЕНКО В.П.</p>
<p>Дякую, пане головуючий. Група "Економічний розвиток", Пилипенко, Полтавщина. Наша депутатська група повністю поділяє стурбованість Кабінету Міністрів щодо ситуації, яка склалася у газовій сфері. Ми підтримуємо позицію Прем'єр-міністра&nbsp; про включення даних законопроектів в порядок денний та підтримуємо те, що їх треба поставити на голосування щодо першого читання. і в цілому &nbsp;окремі законопроекти, але справа в тому, що у нас до цього часу тривають консультації з приводу цих кадрових питань, які плануються сьогодні розглянути, тому, щойно підходять тільки наші депутати від нашої групи, ми просимо ще раз поставити на голосування і підтримати позицію уряду. Дякуємо.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Немілостівий.</p>
<p>&nbsp;</p>
<p>10:38:42</p>
<p>НЕМІЛОСТІВИЙ В.О.</p>
<p>Шановний пане головуючий! Шановні колеги!</p>
<p>Ну перше, вперше Уряд України і Президент України хочуть створити прозору систему транспортування газу українською територією і це треба, від позафракційних я кажу, що ми це повністю підтримуємо, по-перше.</p>
<p>По-друге, я би хотів звернутися до своїх колег, щоб ви трубу, яка іде територією України, не називали надбанням України, давайте, щоб надбанням України був авіакосмічний комплекс, ІТ-технології, високі фармацевтичні підприємства, високотехнологічні. А труба, яка може залишитися пустою, як в нас вже є декілька прикладів, коли труба стоїть пуста і ржавіє, то вона взагалі нікому не потрібна. Але все ж таки, я би хотів уряд, або врахувати з голосу, або до другого читання внести пропозиції такі: щоб у нас не було монополіста, якщо ми надаємо 49 відсотків комусь, то щоб це було, або 3 або 4 компанії, бажано з різних європейських країн і щоб би вітчизняний енергомашинобудівний комплекс був залучений до …</p>
<p>&nbsp;</p>
<p>ГОЛОВУЮЧИЙ. Шановні колеги, ми обговорили це питання.</p>
<p>Перед тим, як надати слово прем'єр-міністру, я хочу, щоб ми привітали комісара Європейського Союзу Фюлле, який веде питання європейської інтеграції, давайте привітаємо, шановні колеги. <i>(Оплески). </i>З ним також присутній посол Європейського Союзу, пан Томбінський. Давайте його привітаємо також.&nbsp; <i>(Оплески</i>)</p>
<p>Шановні народні депутати, я би просив після того, як ми обмінялись позиціями наших фракцій і депутатських груп, надати можливість прем'єр-міністру прокоментувати і після цього визначитись щодо голосування.</p>
<p>&nbsp;</p>
<p>ЯЦЕНЮК А.П.</p>
<p>Шановний Олександр Валентинович, шановні народні депутати України! В першу чергу, я дуже прошу всіх народних депутатів України, які висловлюють позиції, які коментують закон, принаймні прочитати цей закон. Українська газотранспортна система була, є і залишається державною власністю. Але, якщо той, хто хоче, щоби з української газотранспортної системи залишився тільки металобрухт то тоді вони за цей закон голосувати не будуть.</p>
<p>Спробую ще раз пояснити. Труба разом з газосховищами, виключно 100-відсоткова власність української держави. Ніякого питання, ні про яку приватизацію навіть не стоїть.</p>
<p>Друге. Зараз оператора Української газотранспортної системи, який би відповідав критеріям Європейського Союзу і який би мав гроші на інвестування в модернізацію ГТС, нема. Це державна компанія, яка тільки замішана в оборудках по відмиванню коштів протягом останніх 20 років. Ми пропонуємо, так як цього вимагає Третій енергетичний пакет і здорова логіка економічна. На базі 100-процентної державної власності створити оперуючу компанію, яка буде належати, 51 відсоток – це державна власність, це контрольний пакет; 49 відсотків належить виключно компаніям країн-членів Європейського Союзу, які є учасниками Енергетичного Співтовариства або компаніям США, які сертифіковані на енергетичному ринку.</p>
<p>І дуже важливо, що там написано: "власність" і "підконтрольні". Щоб ніяка інша країна не залізла у власність через задні двері. Самий важливий елемент цього, це те, що якщо європейці зайдуть в цю операторську компанію, то тоді Росія не побудує Південний потік.</p>
<p>Якщо цей закон не буде прийнятий, то в Кремлі буде салют! Тому що вони будуть знати про те, що у них відкриті повністю двері для будівництва Південного потоку. І потужність української ГТС, вдумайтесь, вона загалом – 140 мільярдів кубічних метрів газу на рік. Ми качали 122. Зараз ми качаємо 80. Якщо буде побудований Південний потік, а він буде побудований, якщо цей закон не буде проголосований, тоді ми в кращому випадку будемо прокачувати 40-50 мільярдів кубічних метрів газу.</p>
<p>І нам з бюджету прийдеться дотувати транспортування російського газу. Дуже проста і зрозуміла арифметика. І перестаньте спекулювати політичні тези на приватизацію, на те, що не відповідає дійсності. Читайте закони і не брешіть українському народу.</p>
<p>Той, хто хоче зробити з української труби металобрухт, той, хто хоче підіграти Росії в тому, щоб Росія побудувала південний потік, той, хто проти того, щоб Україна була ключовою транзитною державою – той за цей закон не голосує. А той, хто хоче, щоб українська ГТС&nbsp; заробляла, поставляла газ в Європу, модернізувалась і щоб Україна була гравцем на енергетичному ринку – той підтримає закон і ми його тоді виконаємо. І на кінець-то зробимо те, що Україна стане ключовим гравцем не європейському енергетичному ринку.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, я прошу зараз сісти на свої робочі місця. Шановні колеги, це дуже важливе для нашої країни питання, дуже важливе.</p>
<p>Я прошу без політичних спекуляцій, а відповідально поставитися до інформації Прем'єр-міністра України і зараз визначитися. Давайте кожний закон окремо будемо голосувати. Визначитись зараз щодо включення до порядку денного нашої сесії законопроект&nbsp; (реєстраційний номер 4116а) про внесення до деяких Законів України щодо реформування системи управління Єдиною газотранспортною системою України.</p>
<p>Шановні колеги, прошу включити систему "Рада" і визначитися щодо підтримки включення цього законопроекту до порядку денного. Прошу голосувати, шановні колеги.</p>
<p>&nbsp;</p>
<p>10:46:54</p>
<p>За-201</p>
<p>Рішення не прийнято.</p>
<p>По фракціям. "Батьківщина" – 71, регіони – 0, "УДАР" – 39, 33 – "Економічний розвиток", "Суверенна європейська Україна" – 1, "Свобода" – 35, Компартія – 0, позафракційні – 22.</p>
<p>Я би просив "Суверенну європейську Україну" представника.</p>
<p>Пан Єремеєв, будь ласка, вам слово. Тому що ваша фракція не дає можливості прийняти цей закон.</p>
<p>&nbsp;</p>
<p>10:47:17</p>
<p>ЄРЕМЕЄВ І.М.</p>
<p>Шановний Голово, шановні народні депутати! Питання про газотранспортну систему – це одне зі важливих питань в державі Україна і для українського народу. І ви знаєте, що кожна Верховна Рада підходила до цього питання. І ми стоїмо на позиції, що питання обговорення: хто буде входити в консорціум, які компанії будуть входити в консорціум, на яких принципах – повинно обговорюватись всенародно. І&nbsp; коли вноситься це питання в зал, ми повинні були б знати вже про це. І сьогодні за один день прийняти таке важливе рішення – дуже складно. Тому ми би просили, щоби це питання було перенесене, наприклад, обговорене, а потім прийняте рішення.</p>
<p>&nbsp;</p>
<p>ГОЛОВУЮЧИЙ. Шановні колеги, я нагадаю, що ми зараз голосуємо за включення до порядку денного. Ми не голосуємо в цілому.</p>
<p>Будь ласка, Прем'єр-міністр Арсеній Яценюк.</p>
<p>&nbsp;</p>
<p>ЯЦЕНЮК А.П. Шановний пане голово фракції! Складно обговорювати законопроект, якщо ви відмовляєтесь навіть його включати в порядок денний. Складно залучити європейські компанії до інвестування, якщо такий законопроект не прийнятий. Я хочу офіційно заявити позицію уряду України.</p>
<p>Ми пропонуємо, щоби рішення про залучення інвесторів в оперуючу компанію було підтверджено рішенням парламенту. Ми прийдемо сюди у Верховну Раду після прийняття закону, приведемо компанії з Європейського Союзу і США, які виграють публічні тендери. І тут в парламенті проголосуємо рішення. Тому що інвестори зацікавлені в&nbsp; гарантіях. І голосування парламенту по залученню цих інвесторів – є ще один додатковий крок до того, щоб вони більше вкладали, щоб кредити були дешевші, а українська ГТС була стабільна і надійна.</p>
<p>&nbsp;</p>
<p>ГОЛОВУЮЧИЙ. Народний депутат Ляшко, будь ласка.</p>
<p>&nbsp;</p>
<p>10:49:37</p>
<p>ЛЯШКО О.В.</p>
<p align=left>Олег Ляшко, Радикальна партія.</p>
<p>Шановні колеги,&nbsp; я думаю,&nbsp; що ні для кого не є секретом, що наша газотранспортна&nbsp; система потребує мільярдних&nbsp;&nbsp; капіталовкладень. І найголовніше – сьогодні&nbsp; це&nbsp; той ресурс, який&nbsp; дасть нам можливість мати реальну незалежність. Цю незалежність&nbsp; ми можемо мати у співпраці з Європейським Союзом, із Сполученими Штатами Америки і з іншими цивілізованими країнами,&nbsp; які готові нам допомагати її утримувати і на цьому заробляти.</p>
<p>Але водночас&nbsp;&nbsp; у багатьох, шановний пане Прем'єр-міністр, колег депутатів є зауваження щодо того, що уряд намагатиметься підставити якісь компанії, які не відповідатимуть інтересам України.&nbsp; І тому&nbsp; я думаю,&nbsp;&nbsp; що пропозиція&nbsp; Прем'єр-міністра щодо того, щоб&nbsp; парламент узгоджував і ратифікував&nbsp; угоди про співпрацю із світовими партнерами – це та пропозиція, яка дасть можливість&nbsp; підтримати цей закон. Я звертаюсь&nbsp; до колег депутатів, підтримати цей закон, який дасть нам отримати реальну енергетичну&nbsp; незалежність&nbsp; і можливість …</p>
<p>&nbsp;</p>
<p>ГОЛОВУЮЧИЙ.&nbsp;&nbsp;&nbsp; Шановні колеги, народний&nbsp; депутат Єремеєв, керівник фракції "Суверенна європейська&nbsp; Україна" просить пояснити позицію фракції.</p>
<p>&nbsp;</p>
<p>10:50:53</p>
<p>ЄРЕМЕЄВ І.М.</p>
<p>Шановний Голово, шановний пане Прем'єр, шановний український народе!&nbsp; Дуже багато нарікань до цієї Верховної Ради. Цю Верховну Раду&nbsp; поливають брудом кожен день за різні рішення і ті рішення,&nbsp; які приймалися протягом останніх трьох років. І ви дуже добре знаєте, що таке створення консорціуму і як виносилась ця Верховна Рада, як тільки це питання піднімалось. Але ми готові, наша фракція "Суверенна європейська&nbsp; Україна" наполягає на тому, що це питання повинно бути&nbsp; публічне і відкрите.</p>
<p>Прем'єр-міністр сказав, що кожна компанія, яка буде&nbsp; запропонована для участі в консорціумі,&nbsp;&nbsp; пройде&nbsp; публічні слухання і буде відкрито виступати в залі Верховної Ради. Якщо&nbsp; це приписується до цього… зараз дописується&nbsp; до цього закону, що це будуть публічні читання, що ми будемо знати публічні компанії,&nbsp; тоді "Суверенна європейська&nbsp; Україна" сьогодні проголосує за включення до порядку денного даного закону. І я вважаю, що це правильне&nbsp;&nbsp;&nbsp;&nbsp;&nbsp;&nbsp; рішення, за нами стоїть 46 мільйонів людей, і я не хочу, і депутати нашої фракції не хочуть&nbsp;&nbsp;&nbsp; кліпати на округах і на виборах. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую. Шановні колеги, фракція змінила свою позицію. Я відчуваю, що зараз ми зможемо прийняти рішення. Прошу сісти на свої робочі місця. Шановні колеги, я прошу, дуже&nbsp; відповідально поставитись до цього питання. Це питання енергетичної безпеки нашої країни – це питання захисту вкінці-кінців України від агресії Російської Федерації.</p>
<p>Прошу, шановні колеги, підтримати включення до порядку денного, включаючи до закону ті пропозиції щодо відкритості і розгляду в парламенті питання угоди, яка буде заключатись з партнерами. Прем'єр-міністр, будь ласка, підтвердіть цю позицію для народних депутатів.</p>
<p>&nbsp;</p>
<p>ЯЦЕНЮК А.П. Я ще раз хочу задекларувати і підтвердити позицію уряду України. Український народ повинен знати, кого ми залучаємо в якості інвестора по модернізації і експлуатації української газотранспортної системи. Це повинні бути ключові загальновідомі світові європейські і американські компанії, які повинні прийти до парламенту, задекларувати свої наміри, доповісти народу України і парламенту, отримати згоду і отримати гарантії. Саме тому ще раз кажу: ми виключно за самий прозорий процес.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Прошу з врахуванням цієї позиції включити до порядку денного проект Закону (реєстраційний номер 4116). Прошу, шановні колеги, сісти на свої робочі місця, дуже відповідальне питання і підтримати включення до порядку денного цього закону шляхом голосування. Прошу голосувати.</p>
<p>&nbsp;</p>
<p>10:54:29</p>
<p>За-246</p>
<p>Рішення прийнято. Дякую.</p>
<p>Шановні колеги! Можемо зразу прийняти цей закон з врахуванням цієї пропозиції. Це як, вітання чи як? <i>(Шум у залі) </i>В першому читанні…</p>
<p>Литвину Володимиру Михайловичу, дайте можливість сказати.</p>
<p>&nbsp;</p>
<p>10:54:49</p>
<p>ЛИТВИН В.М.</p>
<p>Шановний Голово! Шановний Прем'єр-міністре України! Якщо не ставиться на голосування до прийняття до постанови, то в цей&nbsp; закон має бути зафіксована норма, що "функції оператора Єдиної енергетичної системи України можуть бути закріплені за&nbsp; суб'єктом господарювання, засновником та власником якого може виступати виключно держава або держава&nbsp;&nbsp; володіє не менше 51 відсотком корпоративних прав, та юридична особа, юридичні особи, що&nbsp; належать та контролюються резидентами країн", –&nbsp; далі за текстом: "… за умови, коли&nbsp; Верховна Рада України чітко заслухає ці компанії і надасть їм згоду працювати з газотранспортною системою України". І крапка.</p>
<p>&nbsp;</p>
<p>ГОЛОВУЮЧИЙ. Арсеній Петрович, можемо з цією правкою прийняти закон в цілому? Добре-добре, в першому читанні. В першому.</p>
<p>&nbsp;</p>
<p>ЯЦЕНЮК А.П. Є пропозиція прийняти в першому&nbsp; читанні з цією правкою і до другого читання доопрацювати.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Рудьковський.</p>
<p>&nbsp;</p>
<p>10:56:00</p>
<p>РУДЬКОВСЬКИЙ М.М.</p>
<p>Значить, шановний Прем'єр-міністре, шановні народні депутати, до Верховної Ради зібралося кілька тисяч чоловік, які наполягають на прийняття Закону 4895.</p>
<p>&nbsp;</p>
<p>ГОЛОВУЮЧИЙ. Шановні колеги, ми ж не з цього питання обговорюємо. Я дам можливість вам сказати після обговорення&nbsp; цього питання.</p>
<p>Будь ласка, включіть мікрофон народного депутата Богословської.</p>
<p>&nbsp;</p>
<p>10:56:23</p>
<p>БОГОСЛОВСЬКА І.Г.</p>
<p>Шановні колеги! Я хочу вам сказати дуже прості і зрозумілі речі. Люди, які після прийняття&nbsp; цього закону&nbsp; будуть мати право приймати будь-які рішення в системі ТЕКу всієї України, –це нинішній міністр палива і енергетики Продан, який завізував газові контракти, на право підписання яких весь Кабмін не дав права, і пан Ігор Діденко, який&nbsp; підписав Угоду з&nbsp; Росією про занижені тарифи на транспортування газу через Україну. Це безумство робити таку схему, за якою&nbsp;&nbsp;&nbsp; &nbsp;БЮТ і ці злодії будуть керувати всім ТЕКом без будь-якого контролю. Тому&nbsp;&nbsp; тільки повний розгляд цих законів парламентом, профільними комітетами і не приймати цього "чорного кота" в мішку в жодному разі. &nbsp;Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, я прошу, народний депутат Соболєв.</p>
<p>&nbsp;</p>
<p>10:57:27</p>
<p>СОБОЛЄВ С.В.</p>
<p>Соболєв, "Батьківщина". Мені здається, що уряд Сполучених Штатів і Федеральне бюро розслідувань плаче не лише по Фірташу, який ховається в Австрії, а ще по декількох особах, які є його голосом.</p>
<p>Тому в мене є пропозиція: проголосувати в першому читанні за цей закон, і далі&nbsp; доопрацювати його і внести безпосередньо на голосування.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Мирний, будь ласка.</p>
<p>&nbsp;</p>
<p>10:57:58</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода". Шановне товариство, ми не свинарник продаємо, ми зараз з вами вирішуємо долю газотранспортної системи України. Так давайте українців хоча б спитаємо, чи вони підтримують цей законопроект у першому читанні?</p>
<p>Для початку, вчора в пожежному порядку внесено в комітет, сьогодні ставимо на голосування. Ну, а думку людей ми можемо врахувати? Тому що є, наприклад, у нас програма захисту українців, там категорично проти будь-якої приватизації у вигляді акціонування чи ще чогось газотранспортної системи України.</p>
<p>Про що ми розмовляємо? Питаємо в людей, виносимо на голосування, підтримуємо. Але думку людей не враховувати не можна!</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Шановні колеги, будь ласка, народний депутат Зарубінський, і будемо визначатися.</p>
<p>&nbsp;</p>
<p>10:59:01</p>
<p>ЗАРУБІНСЬКИЙ О.О.</p>
<p>Шановні колеги, от ця дискусія і такі емоції, які панують в залі, викликані самою процедурою того, як цей законопроект подається. Вчора на засіданні профільного комітету, буквально теплими, роздавалися сторінки цього законопроекту. Його ніхто не бачив.</p>
<p>Всі ми прекрасно розуміємо, що треба інвестиції. Добре, що в законопроекті прописано, що мова йде про резидентів ЄС, Енергетичного Співтовариства і Сполучені Штати&nbsp; &nbsp;Америки. І правильно Прем'єр каже, що це ті компанії, які мають&nbsp; загальносвітовий авторитет, це дійсно серйозні компанії. Але, шановні, я вам пояснюю, чому так відбувається. Не можна все списувати на війну, парламент має залишатися парламентом. З громадськістю треба консультуватися. Ну, правильно ж я&nbsp; кажу?</p>
<p>А в пояснювальній записці навіть написано в пункті 8: "Законопроект не потребує консультацій з громадськістю". Ну як так можна робити, шановні?</p>
<p>&nbsp;</p>
<p>ГОЛОВУЮЧИЙ. Будь ласка, шановні колеги, давайте дамо можливість зараз – одну хвилинку Прем'єр-міністру. І будемо приймати рішення щодо подальшого розгляду цього питання. Будь ласка, Арсеній Петрович.</p>
<p>&nbsp;</p>
<p>ЯЦЕНЮК А.П. Шановний Олександр Валентинович, шановні народні депутати України! Уряд категорично підтримує повну процедуру розгляду&nbsp; законопроекту. В першу&nbsp; чергу дозвольте висловити вам вдячність за те, що 246 народних депутатів України підтримали енергетичну незалежність держави і включили даний&nbsp; законопроект в порядок денний – це суттєвий крок вперед.</p>
<p>Друге. Є процедура і ми готові провести публічне обговорення в усіх комітетах і ще аз доповісти українському народу для того, щоби прийняти даний&nbsp; законопроект в першому і другому читанні. Тому я прошу, звертаюсь до профільного комітету: розглянути даний законопроект, ще раз його внести в парламент уже для розгляду за основу і в цілому. Підтримується так, шановні колеги?</p>
<p>&nbsp;</p>
<p>ГОЛОВУЮЧИЙ. Підтримується. Підтримується народними депутатами. Ми не будемо зараз обговорювати це питання для того, щоб воно пройшло серйозне&nbsp; опрацювання в комітеті, щоб ми могли публічно його обговорити і з громадськістю, щоб інформаційно уряд забезпечив розгляд і пояснення цього питання – дуже важливого для енергетичної безпеки нашої країни питання. І тому, шановні колеги, давайте в розгляді сьогодні цього питання підведемо риску. Підтримується? Підтримується. Дякую.</p>
<p>Шановні колеги, наступне питання, яке нам треба включити до порядку денного, про яке говорив Прем'єр-міністра, це проект Закону про особливий період у паливно-енергетичному комплексі України (4117а) &nbsp;і &nbsp;є&nbsp; альтернативний закон №4117а-1 (депутатський).</p>
<p>Шановні колеги, прошу підтримати включення до&nbsp; порядку денного&nbsp; цього питання. Прошу, шановні колеги. За, за!</p>
<p>&nbsp;</p>
<p>11:02:27</p>
<p>За-203</p>
<p>Рішення не прийнято.</p>
<p>По фракціях. 71 – "Батьківщина", 0 – регіони, "УДАР" – 38, 33 –&nbsp; "Економічний розвиток", "Суверенна європейська Україна" – 2, 34 – "Свобода", 0 – Компартія, 25 –&nbsp; позафракційні.</p>
<p>Народному депутату Єромеєву, прошу. Коаліція голосує. Шановні колеги, давайте підтримаємо включення до порядку денного. Це не в першому, ні в другому, ні в третьому, включення до порядку денного. Будь ласка.</p>
<p>&nbsp;</p>
<p>11:02:43</p>
<p>ЄРЕМЕЄВ І.М.</p>
<p>Шановний Олександр Валентинович! Шановний Арсеній Петрович, народні депутати, Український народ! Ми&nbsp; з вами декілька тижнів тому приймали рішення,&nbsp; що нам негайно треба прийняти на час війни рішення для того, щоби Міністерство оборони негайно могло закупляти нафтопродукти і все інше – техніку –&nbsp; для того, щоби забезпечувати армію. В результаті… Уважно! В результаті в Одеській області проведений тендер, в якому матеріально-технічна частина закуплена в два рази дорожче.</p>
<p>Ми сьогодні пропонуємо ввести надзвичайний стан для того, щоби в ручному режимі знову приймати рішення по всіх енергетичних пакетах і по всіх енергетичних діях. Давайте це питання обговоримо, щоби ми могли правильно прийняти рішення. Якщо у нас сьогодні є така надзвичайна ситуація,&nbsp; давайте вводити військовий стан і приймати такі рішення відповідно, а не проводити надзвичайний стан в медицині, надзвичайний стан в освіті…</p>
<p>&nbsp;</p>
<p>ГОЛОВУЮЧИЙ. Шановні колеги! Те, що у нас надзвичайний стан в енергетиці, це ви повинні оплески зробити не виступаючому, а путіну володимиру володимировичу за надзвичайний стан в енергетиці України, яка блокується Російською Федерацією. Проти нас ведеться агресія! Коли вам це невідомо, шановні колеги, то включіть телевізор, будь-яку програму, і ви про це дізнаєтесь!</p>
<p>Будь ласка,&nbsp; Прем’єр-міністр –&nbsp; короткий коментар, і будемо остаточно приймати рішення.</p>
<p>&nbsp;</p>
<p>ЯЦЕНЮК А.П. Шановний пане Голово і народні депутати! Я ще раз звертаюся з дуже великим проханням. Я розумію, що члени парламенту дуже &nbsp;зайняті люди, але, будь ласка, прочитайте законопроект. Цей законопроект дає можливість ввести надзвичайний стан у тому випадку, якщо перекривається енергопостачання для України. Як керувати енергетичною системою, якщо не мати важелів впливу? Не буде цього законопроекту, потім через 4 місяці, шановні колеги, будуть нести відповідальність за те, що немає світла і газу в хатах тих, хто проти законопроекту. Уряд зараз на себе бере відповідальність за ці речі. Не переживайте, що там в законопроекті написано про те, що весь газ українського власного видобутку, у випадку введення надзвичайного&nbsp; стану, повинен іти виключно на потреби населення за рішенням уряду. А як ви думали?</p>
<p>&nbsp;</p>
<p>ГОЛОВУЮЧИЙ. Шановні колеги! Я ще раз ставлю пропозицію щодо включення, я підкреслюю, не прийняття, а включення до порядку денного цього важливого питання. І просив би, шановні колеги, читати проекти законів перед тим, як їх коментувати. Прошу, шановні колеги. Йдеться про захист нашого населення, виключно в період, коли Російська Федерація відключає газ від України. І готовність для цього повинна бути.</p>
<p>Прошу, шановні колеги, голосувати. Я покажу по фракціям потім, хто як голосує. Давайте за включення до порядку денного цього питання.</p>
<p>&nbsp;</p>
<p>11:06:18</p>
<p>За-240</p>
<p>Рішення прийнято. Дякую.</p>
<p>Будь ласка, репліка Прем'єр-міністру і будемо переходити до важливого питання. Будь ласка.</p>
<p>&nbsp;</p>
<p>ЯЦЕНЮК А.П.&nbsp; Шановний Олександр Валентинович! Шановні члени парламенту!</p>
<p>Я готовий доповідати по всім фракціям по цим законопроектам. Ми проведем публічне, ще раз, засідання уряду. Я запрошую народних депутатів України на засідання Кабінету Міністрів, яке буде спеціально проведене з приводу даних 2 законопроектів. Це наше з вами спільне завдання – мати&nbsp;&nbsp; сильну газотранспортну систему, мати сильний вплив в Європейському Союзі на транзиті на енергопостачання і забезпечити Україну енергетичними ресурсами.</p>
<p>Дякую за підтримку уряду.</p>
<p>&nbsp;</p>
<p>ГОЛОВУЮЧИЙ. Шановні колеги! Ми зараз підходимо за часом до розгляду кадрових питань, перед розглядом кадрових питань, 2 фракції комуністи і регіонали, попросили зробити на 15 хвилин перерву для консультацій.</p>
<p>Прошу шановні колеги, ми розпочнемо нашу роботу в 11 годин 25 хвилин. Прошу шановні колеги не запізнюватись, дуже важливе питання.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Шановні народні депутати, прошу сідати на свої робочі місця. Ми переходимо до розгляду кадрових питань і перше з них, це призначення Генерального прокурора України.</p>
<p>Я нагадаю, що це питання розглядається в присутності Президента України і я запрошую до залу Верховної Ради Президента України Петра Олексійовича Порошенка. (<i>Оплески</i>)</p>
<p>Шановні колеги, відповідно до пункту 25 частини першої статті 85 Конституції України до повноважень Верховної Ради України належить надання згоди на призначення на посаду Президентом України Генерального прокурора України.</p>
<p>Відповідно до пункту 11 частини першої статті 106 Конституції України Президент України вніс до Верховної Ради подання на призначення Віталія Григоровича Яреми на посаду Генерального прокурора України. Матеріали роздані всім народним депутатам.</p>
<p>До слова запрошується Президент України Петро Олексійович Порошенко, для представлення кандидата на цю високу посаду.</p>
<p>Будь ласка, включіть мікрофон.</p>
<p>&nbsp;</p>
<p>ПОРОШЕНКО П.О. Шановні народні депутати, дорогі друзі! Маю високу честь бути присутнім в стінах Верховної Ради України, щоб розпочати робочий процес &nbsp;конструктивної взаємодії глави держави з Верховною Радою України. <i>(Оплески)</i></p>
<p>Мені дуже хотілося, щоб ми з вами зберегли ту атмосферу, яка панувала в цій залі два тижні тому під час інаугурації. Весь світ був вражений тими напрямками, перспективами співпраці, які ми тоді продемонстрували.</p>
<p>На дострокових виборах Президента майже 55 відсотків громадян України підтримали мою програму. Під час кампанії я не одноразово про це говорив і вже вдруге з цієї трибуни наголошую на своїй відданості парламентсько-президентській республіці. <i>(Оплески)</i></p>
<p>&nbsp;Жодної узурпації влади сьогодні країні не потрібно. Чинна редакція Основного Закону нашої країни наділяє мене як Президента абсолютно достатнім обсягом повноважень, в тому числі і кадрових, необхідних для вирішення обіцянок, даних українському народу.</p>
<p>Сьогодні я прийшов до вас з першими кадровими пропозиціями, реалізація яких належить до нашої спільної компетенції. Менш за все хотів би починати з будь-яких обговорень попередників цих кандидатів. Це справжні держані мужі, які до сьогодні очолювали Генеральну прокуратуру, МЗС, Національний банк. Прийшли на свої посади в умовах, близьких до катастрофічних. І щоб втримати країну, вони всі робили все, що могли, кожен на своїх посадах.</p>
<p>Чогось вони з об'єктивних причин не змогли зробити. Але, щоб реалізувати свої зобов'язання перед мільйонами і мільйонами виборців, волею яких на мене покладено відповідальність за країну, хотів би, спираючись на народну довіру і можливості, дані мені Конституцією, сформувати команду патріотів, професіоналів, однодумців. Нині ми з вами лише розпочинаємо цей процес.</p>
<p>І сьогодні я вперше, запевняю вас, далеко не в останнє &nbsp;прийшов до вас з кадровими пропозиціями. Щодо інших рішень, вони обов'язково будуть. Іде напружений процес пошуку кандидатур, здатних виконувати неординарні завдання в екстраважких умовах, які зараз склалися в Україні.&nbsp;</p>
<p>В той же час і Верховна Рада проходить сьогодні тест на здатність до нашої співпраці, на здатність рахуватися з щойно продемонстрованою волею виборців, на здатність всієї політичної еліти України до консолідації.&nbsp; Я впевнений в тому, що ми можемо це продемонструвати заради миру і порятунку України. Я сподіваюся, що сьогодні разом ми створимо позитивний прецедент вирішення кадрових проблем, яке стане міцною основою для подальшої співпраці Президента, Верховної Ради і уряду нашої держави.</p>
<p>Відтак виношу на&nbsp; ваш розгляд кандидатуру Віталія Яреми.&nbsp; <i>(Оплески) </i>&nbsp;Прошу дати згоду на його призначення на посаду Генерального прокурора України. Скажу відверто, я розглядав різні кандидатури. Був суддя, був адвокат, прийняв рішення зупинитися на правоохоронці. Бо відсутність зараз в цих&nbsp; умовах запису в трудовій книжці "працівник прокуратури" є скоріше перевагою ніж недоліком.&nbsp; <i>(Оплески) </i>&nbsp;Реформувати цю систему, а не стати її жертвою, здатна лише людина з поза меж цієї системи, невихована нею і нічим їй не зобов'язана.&nbsp; В той же час Віталій Ярема – досвідчений захисник прав людей, який пройшов через чистилище Майдану, через горнило координації правоохоронних органів під час останніх подій в Україні.</p>
<p>Якщо ви, шановні народні депутати, надаєте згоду на призначення мною пана Яреми на посаду Генерального прокурора, то сьогоднішній день, я впевнений, стане чорним днем для всієї української злочинності, як організованої, так і не дуже, для всіх тих, хто не в ладах із законом і з совістю <i>(Оплески)</i></p>
<p>&nbsp;Також хотів окремо підкреслити, що роль Генеральної прокуратури в боротьбі з корупцією є визначальною. Ми брали на себе зобов'язання перед усім народом негайно подолати корупцію в країні. І боротьба з корупцією для людей також важливе і пріоритетне питання, так само, як і боротьба за мир. Народ розуміє, що без боротьби з корупцією будь-який рух країни вперед буде заблоковано, розумію це і я.</p>
<p>І в якості напутнього та символічного побажання Віталію Григоровичу моя улюблена цитата автора "Сінгапурського дива" Лі Куан Ю. "Як почати боротьбу з корупцією. Почніть з того, що посадіть трьох своїх друзів. Ви точно знаєте за що, вони знають за що і народ вам повірить". <i>(Оплески)</i></p>
<p>&nbsp;І останнє. Вкрай важливо…. Увага! Вкрай важливо не зволікати з ухваленням нового Закону про прокуратуру. Я готовий взяти участь в обговоренні і прийняти новий європейський Закон про прокуратуру, який ми спільно зробимо з Генеральної прокуратури справжній європейський орган.&nbsp; Я щиро вас прошу про підтримку. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, є бажання голосувати без обговорення? <i>(Шум у залі)</i> Давайте все ж таки Віталію Яремі дамо слово. <i>(Шум у залі)</i></p>
<p>&nbsp;Голосуємо? Знаємо Віталія Григоровича?&nbsp; Підтримуємо? Голосуємо? Голосуємо.</p>
<p>Шановні колеги,&nbsp;&nbsp; ну натхнення&nbsp; у залу&nbsp; голосувати. А опозиція потім підтримає оплесками, я так думаю, обрання Віталія&nbsp;&nbsp;&nbsp; Яреми.&nbsp; Шановні колеги, на прохання народних депутатів ставлю на голосування проект Постанови&nbsp;&nbsp;&nbsp; (реєстраційний номер 4113а)&nbsp; про надання згоди на&nbsp; призначення&nbsp;&nbsp; Президентом України Віталія Григоровича Яреми на посаду Генерального прокурора&nbsp; України. Прошу підтримати шляхом голосування, прошу голосувати.</p>
<p>&nbsp;</p>
<p>11:39:45</p>
<p>За-329</p>
<p>Рішення прийнято.&nbsp; Привітаємо!&nbsp; <i>&nbsp;(Оплески)</i></p>
<p>Віталій Григорович,&nbsp; коротко, два слова.&nbsp;</p>
<p>По фракціям просять показати голосування, 81 - "Батьківщина",&nbsp; Партія регіонів -&nbsp; 13,&nbsp; "УДАР" - 41,&nbsp; 37 - "Економічний розвиток", 35 - "Суверенна європейська Україна", "Свобода" - 35, Компартії - 0, позафракційні - 87.&nbsp;&nbsp;&nbsp;</p>
<p>Будь ласка, Віталій Григорович. Генеральний прокурор&nbsp; України Віталій Ярема. <i>(Оплески)</i></p>
<p>&nbsp;</p>
<p>ЯРЕМА В.Г.&nbsp;&nbsp;</p>
<p>Шановний пане Президенте, шановний Голово Верховної Ради, шановні депутати! Хочу висловити вам&nbsp; слова подяки і&nbsp; сказати, що я прикладу максимум зусиль для того, щоб в Україні був спокій, мир, щоб верховенство права&nbsp; завжди панувало на території нашої країни. Прикладу всі свої зусилля, всі свої можливості для того, щоб&nbsp; захистити людей&nbsp; від злочинних&nbsp; посягань. І хочу висловити&nbsp; повагу до виконуючого обов'язки прокурора, до Ігоря Олеговича, який протягом Махніцького, Олега Ігоревича, перепрошую, який протягом складного часу для нашої держави виконував обов'язки&nbsp; і спрямовував прокуратуру для боротьби зі злочинністю. Ще раз щиро дякую!&nbsp; <i>(Оплески) </i></p>
<p><i>&nbsp;</i></p>
<p>ГОЛОВУЮЧИЙ. Дякуємо, Віталій Григорович.</p>
<p>Шановні колеги, я хочу нагадати, що Генеральний прокурор не може поєднувати свою посаду з виконанням інших функцій відповідно і в державних органах влади. Тому Прем'єр-міністр Арсеній Яценюк вніс подання на звільнення Яреми Віталія Григоровича з посади Першого віце-прем'єр-міністра України.</p>
<p>Шановні колеги! Прошу підтримати Постанову щодо звільнення Яреми Віталія Григоровича з посади Першого віце-прем'єр-міністра України. Прошу підтримати голосуванням. Прошу голосувати.</p>
<p>&nbsp;</p>
<p>11:42:03</p>
<p>За-331</p>
<p>Рішення прийнято. Дякую.</p>
<p>Отак би ми завжди, шановні колеги, голосували за всі питання.</p>
<p>Шановні колеги! Це ще не всі кадрові питання. У нас є необхідність розглянути подання Президента України щодо звільнення з посади виконуючого обов'язки міністра закордонних справ Андрія Богдановича Дещиці. <i>(Оплески)</i></p>
<p>&nbsp;Я думаю, що ми поважаємо Андрія Богдановича, вітаємо, він гідно виконував свої&nbsp; обов'язки, <i>(Оплески) </i>давав об'єктивні коментарі з багатьох питань. Я хочу, шановні колеги,&nbsp; сказати, що є право Президента України вносити подання і на звільнення, і на призначення міністра закордонних справ. І зараз я вношу на ваш розгляд і прошу підтримати шляхом голосування Постанову Верховної Ради (реєстраційний номер 4111а) щодо звільнення Дещиці Андрія Богдановича від виконання обов'язків міністра закордонних справ України.</p>
<p>Шановні колеги, прошу визначитись шляхом голосування. Прошу голосувати.</p>
<p><b>&nbsp;</b></p>
<p>11:43:53</p>
<p>За-319</p>
<p>Рішення прийнято.</p>
<p>Але давайте все ж таки привітаємо&nbsp; Андрія Богдановича із згідним виконанням ним обов'язків міністра закордонних справ України. <i>&nbsp;(Оплески)</i></p>
<p>&nbsp;По фракціях, просить "Свобода" показати. "Батьківщина" – 72, Партія регіонів – 57, "УДАР" – 39, 37 - "Економічний розвиток", 34 – "Суверенна європейська Україна", "Свобода" – 0, Компартія – 0, позафракційні – 80. "Свобода" – 0 "за". Хочу озвучити, що вони голосували&nbsp; "проти" – 35 чоловік.&nbsp;&nbsp;&nbsp;&nbsp;&nbsp;</p>
<p>Шановні колеги, інформую вас, колеги, прошу&nbsp; заспокоїтись, що відповідно до статей 85, 106, 114 Конституції України міністр закордонних справ України призначається&nbsp; Верховною України за поданням Президента України.</p>
<p>Президентом України відповідно до пункту 10 частини першої статті 106 Конституції України було внесено подання &nbsp;&nbsp;про призначення&nbsp; Міністром закордонних справ України Павла Анатолійович Клімкіна.&nbsp; Відповідні матеріали щодо Павла Анатолійовича роздані народним депутатам. (<i>Оплески</i>)</p>
<p>Шановні колеги, можемо голосувати? Можемо голосувати. Прошу шановні колеги підтримати проект Постанови (4110а) про призначення Павла Анатолійовича Клімкіна&nbsp; Міністром закордонних справ України. Прошу голосувати, шановні колеги. За основу і в цілому голосуємо, нагадую.</p>
<p>&nbsp;</p>
<p>11:45:48</p>
<p>За-335</p>
<p>Рішення прийнято. (<i>Оплески</i>)</p>
<p>Вітаємо новообраного міністра закордонних справ. Є необхідність дати&nbsp; декілька хвилин? Будь ласка, пане міністре, декілька хвилин щодо вашої позиції в забезпеченні зовнішньої політики України. <i>(Шум у залі)</i> Безумовно, колеги. Колеги, всі матеріали роздані&nbsp; народним депутатам, нагадаю, щодо біографії міністра закордонних справ.</p>
<p>&nbsp;</p>
<p>КЛІМКІН П.А. Вельмишановний пане Президенте, шановний пане Голово, шановні пані і панове народні депутати! Дуже дякую за довіру. Я буду намагатися здійснити все, щоб зовнішня політика України була&nbsp; послідовною, консолідованою і проактивною, спрямованою на захист національних інтересів України.&nbsp; Ще раз дуже дякую за довіру.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, відповідно до статті 10 Закону України про Кабінет Міністрів України особа, призначена на посаду члена Кабінету Міністрів України в день свого призначення перед вступом на посаду складає на пленарному засіданні Верховної Ради&nbsp; України присягу. До складання присяги, я прошу, Павло Анатолійович, приступити.</p>
<p>&nbsp;</p>
<p>КЛІМКІН П.А. Я, Клімкін Павло Анатолійович, усвідомлюючи високу відповідальність члена&nbsp; Кабінету Міністрів України, урочисто присягаю на вірність Українському народові. Зобов'язуюсь додержуватися Конституції України та Законів України, зміцнювати суверенітет і незалежність України, одстоювати права і свободи людини та громадянина, дбати про добробут українського народу, сталий демократичний розвиток суспільства. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Привітаємо міністра закордонних справ, побажаємо плідної роботи на цьому важкому і відповідальному напрямку.&nbsp; Дякуємо.</p>
<p>Шановні колеги, у нас не всі кадрові питання є також внесені Президентом України пропозиції щодо звільнення з посади голови Національного банку України Кубіва Степана Івановича і призначення на посаду голови Національного банку України Валерію Олексіївну Гонтареву. <i>(Оплески)</i></p>
<p>Шановні колеги, можемо без обговорення? <i>(Оплески)</i> Можемо без обговорення? Будь ласка, фракція "Батьківщина", керівник фракції &nbsp;Соболєв Сергій Владиславович. Включить мікрофон.</p>
<p>&nbsp;</p>
<p>11:48:49</p>
<p>СОБОЛЄВ С.В.</p>
<p>Соболєв, фракція "Батьківщина".</p>
<p>Ми просили перед голосуванням з першого і другого питання нам необхідна коротка перерва для того, щоб провести засідання фракції, оскільки щойно тільки стало відома інформація, яку ми хотіли отримати. Тому просимо на 10 хвилин оголосити перерву перед голосуванням.</p>
<p>&nbsp;</p>
<p>ГОЛОВУЮЧИЙ. Шановні колеги, я думаю, що треба прислухатися, нам треба консолідована позиція з багатьох питань. Можемо зробити перерву? На 10.... <i>(Шум у залі)</i> Колеги, колеги, колеги. Будь ласка, народний депутат Ляшко.</p>
<p>&nbsp;</p>
<p>11:49:31</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановний Олександре Валентиновичу, шановні колеги народні депутати! Шановний пане Президенте Петро Олексійович Порошенко! Ми сьогодні розглядаємо за вашим поданням надзвичайно важливі кадрові питання. Мені видається, що коли такі важливі питання вирішуються, мають бути обговорені претенденти, має бути заслухана політика щодо подолання військової агресії, якщо йдеться про призначення голови МЗС. Якщо йдеться про призначення голови Національного банку, біля Верховної Ради стоять люди, які не можуть роками погасити валютні кредити і, очевидно, від голови Національного банку цим мільйонам людей в Україні було б важливо почути цю позицію.</p>
<p>Я прошу, шановний пане Голово, вирішення стратегічних кадрових питань давайте розглядати, Майдан боровся за прозорість влади, за підзвітність влади, за підконтрольність влади, а не "галопом по Європах", як це робилося за часів&nbsp; Януковича, Чечетова. Слава Україні! <i>(Оплески) </i></p>
<p>&nbsp;</p>
<p>ГОЛОВУЮЧИЙ. Шановні колеги, я ще раз хочу наголосити, що питання щодо формату розгляду цього важливого питання – це рішення Верховної Ради. Коли є наполягання на розгляді, відповідно до Регламенту, ми розглянемо відповідно до Регламенту без будь-яких обмежень, тому спокійно. <i>(Шум у залі)</i> Шановні колеги, я ще раз, Сергій Владиславович, наполягає фракція на перерві? <i>(Шум у залі)</i> Колеги, колеги, колеги. Сергій Владиславович, щоб не було &nbsp;питань у наших народних депутатів, дві фракції може підписати перерву, переговорити з нашими колегами? <i>(Шум у залі)</i> Я тоді оголошу перерву. Тому що зараз, бачите, зал наполягає на прийнятті рішення. Дві фракції – "Свобода" і "Батьківщина" – наполягають на перерві.</p>
<p>Оголошується перерва на 10 хвилин. До 12-ї години 5 хвилин. Будь ласка,&nbsp; спокійно!</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Прошу сідати на свої робочі місця. Верховна Рада продовжує свою роботу. Прошу сідати, шановні колеги. Я звертаюсь до працівників секретаріату: зробіть, будь ласка, об'яву, що парламент продовжує свою роботу і перерва завершена. Щоб всі народні обранці зайшли до сесійної зали. Сідайте, шановні колеги, тому що зараз треба буде визначитись з першого питання. Після цього ми перейдемо до другого питання обрання голови Національного банку. Прошу, шановні депутати, сідайте на свої робочі місця, підготуйтесь до прийняття рішень. Рішення відповідальні, інших рішень наш парламент не приймає.</p>
<p>Відповідно до постанови Верховної Ради (реєстраційний номер 4112а), відповідно до пункту 18 частини першої статті 85 Конституції України,&nbsp; Президент України вніс Постанову щодо звільнення Кубіва Степана Івановича з посади Голови Національного банку України. Шановні колеги, прошу визначитись щодо цієї постанови щодо прийняття її за основу і в цілому, тобто, щодо звільнення Кубіва Степана Івановича, який дуже багато і плідно попрацював на цій посаді, працював ефективно. Вчора він робив доповідь, але є подання Президента і ми повинні його підтримати.</p>
<p>Прошу, шановні колеги, прийняти рішення з цього питання. Прошу голосувати щодо звільнення Степана Івановича Кубіва. Прошу голосувати.</p>
<p>&nbsp;</p>
<p>12:04:47</p>
<p>За-302</p>
<p>Рішення прийнято.</p>
<p>По фракціям, будь ласка. "Батьківщина" – 36, 57 – Регіони, "УДАР" – 39, 36 – "Економічний розвиток", "Суверенна європейська Україна" – 32, 35 – "Свобода", Компартія – 0, позафракційні – 67.</p>
<p>Шановні колеги, наступне питання щодо призначення Голови Національного банку України, не верховного банку, а Національного банку України, а саме Президент вніс подання на призначення Валерії Олексіївни Гонтарєвой. Є пропозиція без обговорення розглянути це питання. <i>(Шум у залі).</i> В зв'язку з тим, що пропозиція була без обговорення, я прошу її поставити на голосування. Прошу визначитись шляхом голосування щодо розгляду цього питання без обговорення, шановні колеги.</p>
<p>&nbsp;</p>
<p>12:05:58</p>
<p>За-272</p>
<p>Рішення прийнято. <i>(Оплески) </i></p>
<p>По фракціям, будь ласка. Покажіть по фракціям голосування. "Батьківщина" – 16, Партія регіонів – 62, "УДАР" – 40, 35 – "Економічний розвиток", 35 – "Суверенна європейська Україна", "Свобода" – 7, Компартія 0, позафракційні – 77.</p>
<p>Шановні колеги, я ставлю на голосування проект Постанови (реєстраційний номер 4114а) про призначення на посаду Голови Національного банку України Валерії Олексіївни Гонтарєвой. Прошу, шановні колеги, підтримати цей проект постанови за основу і в цілому. Прошу голосувати.</p>
<p>&nbsp;</p>
<p>12:06:54</p>
<p>За-349</p>
<p>Рішення прийнято. <i>(Оплески)</i></p>
<p>Давайте привітаємо Голову Національного банку України з призначенням на цю високу посаду і просимо, Валерія Олексіївна, декілька слів щодо політики Національного банку України, щодо стабілізації фінансової і банківської системи України. Прошу декілька слів народним депутатам і народу України, в першу чергу. Будь ласка, будь ласка, виступайте.</p>
<p>&nbsp;</p>
<p>ГОНТАРЄВА В.О.</p>
<p>Шановні народні депутати, ну, це щось неймовірне, і можу вам сказати, що це ви підтримали Президента, тому що мене ніхто з вас, чесно кажучи, не дуже знає. Тому це ще більша для мене відповідальність.</p>
<p>Скажу тільки декілька слів про те, хто я є і на що ми можемо сподіватися, і що можна очікувати від такої персони, яку народні депутати, на жаль, до цього ще ніколи не бачили. І я можу сказати, що 20 років мого життя я дійсно віддала розбудові фінансового та банківського ринку нашої країни. Тому, як це говориться гарно,&nbsp; звісна в вузьких колах. Тому банкіри, я думаю, сьогодні це для них, може, теж дуже позитивний сигнал.</p>
<p>Більш того, я сподіваюся, що це реально дуже позитивний сигнал для міжнародний інвесторів. Тому що 15 років з цих 20 років свого життя я розбудовувала іноземні банки на території України. Я була заступником голови правління Банку "Сосьєте Женераль", більше ніж 5 років. Та потім я була першим заступником голови правління, а потім виконуючим обов'язки голови правління голландського груп банку ING в Україні.</p>
<p>Більш того, всі 20 років я присвятила розбудові фінансового ринку і ринку капіталу України. Тому останні 7 років компанія, якою я керую на сьогоднішній, вже не керую, вже нова у мене, нове життя. Якою я керувала останні 7 років, це компанія, яка стала лідером як на ринку облігацій, тому що 90 процентів ринку внутрішнього державного боргу ми як торгово-цінними паперами, це наш ринок. Тому це також компанія, яка найбільша з управління активами.</p>
<p>Тому я думаю, що цей досвід фінансових ринків, це теж допоможе мені на цій посаді. І головне, зрозуміло, що це зовсім інше життя. Тому що монетарна політика Національного банку і пруденційна політика Національного банку – це зовсім відрізняється від комерційної політики, чим я займалася останніх 20 років. Тому для мене це реально виклик. Але я сподіваюся, що мої професійні здібності і мої макроекономічні знання допоможуть мені в цьому. Ну, а цей ……. Як це сказати українською мовою. Вражає. <i>(Оплески)</i></p>
<p>&nbsp;Готова відповідати на запитання.</p>
<p>&nbsp;</p>
<p>ГОЛОВУЮЧИЙ. Ні, у нас нема відповіді на запитання.</p>
<p>Шановні колеги, я думаю, що новий керівник Національного банку відчує ситуацію на цій посаді. І найближчим часом прийде до Верховної Ради уже з інформацією щодо перспективи роботи Національного банку, щодо стабілізації фінансової системи, банківського сектору, щодо виводу багатьох банків з кризового стану. Я сподіваюсь, що найближчим часом ми саме доповідь Голови Національного банку почуємо. Дякую.</p>
<p>А я хочу дати слово, надати слово Президенту України Петру Олексійовичу Порошенко. Будь ласка, Петро Олексійович.</p>
<p>&nbsp;</p>
<p>ПОРОШЕНКО П.О. Шановний пане Голово, шановні народні депутати, дорогі колеги! Від усього серця хотів вам подякувати за таку блискучу, плідний початок нашої спільної роботи. Найближчим часом я хотів би запропонувати, щоб відбулися мої зустрічі з фракціями. І щоб тісна взаємодія і тісна координація дій між Президентом України і Верховною Радою України було тим прикладом, якого нам конче не вистачало останні роки.</p>
<p>Особливо хотів би подякувати за ефективну роботу Кубіва Степана Івановича. <i>(Оплески) </i>Який в найважчий момент взяв на себе відповідальність. Я гарантую, що місце Степана Івановича зараз буде надзвичайно важливим у політичному процесі.</p>
<p>Хотів подякувати Махніцькому Олегу Ігоровичу.&nbsp; <i>(Оплески) </i>&nbsp;І оцінкою його роботи є моє призначення Олега Ігоровича Радником Президента України. <i>(Оплески)</i></p>
<p>Окремо хотів подякувати Дещицю Андрія Богдановича. <i>(Оплески)</i> Можу сказати, що мною запропоновано йому очолити одну із закордонних дипломатичних установ України і він цю пропозицію прийняв. <i>(Шум у залі)</i> Прохання, не наполягати на країні! Це визначимося ми з Дещицею. Дякую.</p>
<p>Друзі, дякую за плідну співпрацю! До зустрічі. Спасибі величезне! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, прошу сідати. Зараз у нас ще одне кадрове питання. Шановні колеги, буквально…, я дам уже ось… Дякую.&nbsp;</p>
<p>Шановні колеги, є одне кадрове питання, яке потребує голосування. Це подання&nbsp; Прем'єр-міністра України на зняття, звільнення Рябченка Олександра Володимировича з посади Голови Фонду державного майна України. <i>(Шум у залі)</i></p>
<p>&nbsp;Шановні колеги, прошу… Прошу підтримати Постанову про звільнення Рябченка Олександра Володимировича з посади Голови Фонду державного майна України. Прошу голосувати, шановні колеги. Прошу голосувати.</p>
<p>&nbsp;</p>
<p>12:14:33</p>
<p>За-320</p>
<p>Рішення прийнято.</p>
<p>Шановні колеги, до мене підійшли декілька керівників фракцій, просять проконсультуватись перед голосуванням щодо призначення Голови Фонду державного майна. Так я&nbsp; розумію? Саме тому давайте ми призначення можемо на наступний раз. Прошу, шановні колеги. Рішення прийнято.</p>
<p>Прошу по фракціям.&nbsp; 75 – "Батьківщина", 52 – Партія регіонів, 40 – "УДАР", 34 – "Економічний розвиток", 31 – "Суверенна європейська Україна", "Свобода" – 35, Компартія – 0, позафракційні – 53.</p>
<p>Будь ласка, народний депутат Кайда, 1 хвилину.</p>
<p>&nbsp;</p>
<p>12:15:21</p>
<p>КАЙДА О.П.</p>
<p>Дякую.&nbsp; Олексій Кайда,&nbsp; фракція&nbsp; Всеукраїнського об'єднання "Свобода". Шановний Олександре Валентиновичу, шановні колеги-депутати! Зараз біля&nbsp;&nbsp; стін Верховної Ради стоять наші громадяни&nbsp; України, стоять українці, яких зараз заганяють в валютну кабалу.&nbsp; Зараз працює робоча група, яка створена Розпорядженням Голови Верховної Ради&nbsp; України щодо власне вирішення&nbsp;&nbsp; цього проблемного питання, питання валютних позичальників. Але складається враження, що ми не зможемо&nbsp; прийти до спільного знаменника. Тому&nbsp; є пропозиція і наша фракція,&nbsp; фракція&nbsp; Всеукраїнського об'єднання "Свобода", наполягає на включенні сьогодні до порядку денного законопроекту (№ 4895) про переведення кредитних зобов'язань з іноземної валюти в національну, ухвалити цей законопроект&nbsp; в&nbsp;&nbsp; першому читанні і вносити до нього поправки. Наша&nbsp;&nbsp; фракція, ще раз кажу, наполягає на включенні цього законопроекту до&nbsp; порядку денного.&nbsp;</p>
<p>Слава&nbsp; Україні!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні колеги, я зараз продовжу нашу роботу щодо включення до порядку денного і&nbsp; поставлю обов'язково 4895 щодо включення до порядку денного. Прошу, шановні колеги, прошу колеги, давайте, у нас міністр фінансів сидить для того, щоб зробити доповідь з питання, яке нам&nbsp; також конче необхідно включити до порядку&nbsp;&nbsp;&nbsp; денного. Нагадаю, це проект&nbsp; Закону (4101а) про внесення змін&nbsp; до Податкового кодексу&nbsp; України щодо оподаткування доходів&nbsp; від капіталу.&nbsp; Прошу,&nbsp; шановні колеги.</p>
<p>Олександр Віталійович, прошу до трибуни.&nbsp;</p>
<p>&nbsp;</p>
<p>ШЛАПАК О.В. Шановний пане Голово,&nbsp;&nbsp; шановні народні депутати,&nbsp; 27 березня цього року парламент за ініціативою уряду проголосував зміни до Податкового кодексу, яким встановив процедуру&nbsp; оподаткування доходів від капіталу. Після цього по всій Україні&nbsp;&nbsp;&nbsp; і зокрема в банківському секторі розгорнулася серйозна дискусія з приводу того,&nbsp; &nbsp;наскільки доконаними&nbsp; є норми, які були прийняті тут в парламенті.</p>
<p>Хочу нагадати вам, що сам законопроект складається з таких норм. Ми розбили всю українську громаду на 4 групи людей: до 20 тисяч доходів від капіталу цих людей ми не оподатковуємо; ті, хто мають доходи від 250 до 500&nbsp; тисяч, людей оподатковується 15&nbsp; відсотками; 20 відсотків – від 500 до мільйону і 25 –&nbsp; більше мільйону.</p>
<p>Однак, хочу нагадати вам, що для того, щоб провести таке оподаткування, ми вимушені були прийняті рішення про зняття банківської таємниці з вкладів населення. Саме ця норма і викликала найбільшу дискусію в середовищі вкладників.</p>
<p>Провівши відповідні консультації з вкладниками, з банкірами, уряд пропонує парламенту іншу систему оподаткування процентних доходів наших громадян, а саме: по-перше, ми пропонуємо підняти ставку, після якої сплачуються доходи… Я перепрошую. По-перше, замінити оподаткування процентів депозитів громадян спеціальним податком з комерційних банків, вони будуть платити такий податок і відносити&nbsp; собі його на видатки в розмірі 18 відсотків.</p>
<p>Що стосується прогресивної шкали оподаткування, то оподатковувати, але тільки тих громадян, доходи яких за рік складуть більше 500 тисяч гривень…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, дайте можливість завершити.</p>
<p>&nbsp;</p>
<p>ШЛАПАК О.В.</p>
<p>Дякую. &nbsp;В такому разі оподаткування складатиме 5 відсотків від перевищення, а ті, хто отримують доходи від капіталу більше мільйона гривень, заплатять 10 відсотків від перевищення. Ми зберігаємо в такому разі банківську таємницю, що надзвичайно важливо.</p>
<p>В законопроекті є ще дві норми. Одна з них – оподаткування інститутів спільного інвестування. Ми пропонуємо зняти пільгу по цим інститутам, оскільки фактично створена одна з найбільших внутрішніх офшорних зон в нашій державі. Ми вже дискутували в парламенті на цю тему і вирішили дослухатися &nbsp;до тих фондів спільного інвестування, які працюють в будівництві, і їх вилучити з цієї законодавчої пропозиції.&nbsp;</p>
<p>Ну, і нарешті уряд вирішив піти на зустріч бізнесу стосовно відміни фактичного подвійного оподаткування податком на прибуток при виплаті дивідендів.</p>
<p>Ось&nbsp; власне три норми, які є в запропонованому законі.&nbsp; І в мене прохання до вас,&nbsp; шановні народні депутати, у випадку не прийняття цих норм з 1 липня вступає діюча сьогодні система оподаткування доходів на капітал. Вона є достатньо складною, вона зачіпає більше мільйона людей. В мене є пропозиція поставити в порядок денний. І прохання велике проголосувати в першому читанні. Щодо другого читання&nbsp; ми доопрацюємо цей&nbsp; документ обов'язково&nbsp; з комітетом і запропонуємо вам на розгляд. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, давайте зараз включимо до порядку денного, тому що, не включивши цей&nbsp; закон, нам обговорювати його немає сенсу. Включимо до порядку денного&nbsp; і тоді буде можливість, я дам можливість обговорити.</p>
<p>&nbsp;</p>
<p>ТЕРЬОХІН С.А. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Сергій Анатолійович, як тільки включаємо, ви доповідаєте його від комітету. Ну, будь ласка, буквально хвилину.</p>
<p>Сергій Терьохін –&nbsp; від комітету профільного.</p>
<p>&nbsp;</p>
<p>12:21:31</p>
<p>ТЕРЬОХІН С.А.</p>
<p>Шановні колеги, доброго дня! Вчора відбулося засідання профільного комітету, де ми&nbsp;&nbsp; детально розглянули цей&nbsp; законопроект. Була доволі сильна&nbsp; дискусія. Я хотів би озвучити ті рішення, які&nbsp; ми прийняли.</p>
<p>По-перше, нам треба приймати цей закон за основу. Оскільки правда, з 1 липня наступає оподаткування дивідендів, в доволі незграбному характері,&nbsp; за яким наступного року біля 14 мільйонів вкладників мають нести декларації до податкової інспекції. Це неприпустимо.</p>
<p>До другого читанням нам прийдеться в робочій&nbsp; групі в комітеті змінити філософію оподаткування дивідендів… процентів по вкладах, зробити ***пулове оподаткування персоніфікації платника для того, щоб зберегти банківську&nbsp; таємницю. Але не припускати фактичного подвійного оподаткування кредиторів, не кредиторів, я перепрошую, а банківських фінансових установ,&nbsp; які пропонуються в цьому проекті. Тому комітет…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити питання.</p>
<p>&nbsp;</p>
<p>ТЕРЬОХІН С.А. Тому комітет просить взяти за основу цей законопроект, визначити скорочену процедуру, щоб ми могли через тиждень дати нову редакцію на розгляд Верховної Ради&nbsp; і, між іншим, розглянути окреме питання&nbsp; ………. і фондів будівництва, оскільки там теж робиться все, ну, скажемо, мечем. Тому прохання підтримати у першому читанні.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, зараз давайте включимо до порядку денного, і я дам можливість обговорити це питання, тому що воно важливе. Я нагадаю, що ми з вами уже приймали рішення, і закон такий діє. Більше того, найближчим часом він повинен вступити в дію вже по повній програмі. І саме ці зміни, які вносить Кабінет Міністрів, які підтримує профільний комітет, вони якраз стосуються того, щоб змягчити дію попередньо прийнято закону і зробити диференціацію щодо цього питання.</p>
<p>Прошу, шановні колеги, включити до порядку денного проект закону, реєстраційний номер 4101а. Прошу, шановні колеги, на свої місця давайте сядемо. Увага, колеги! Прошу, зараз голосуємо, важливе питання. Прошу підтримати включення до порядку денного проекту Закону (реєстраційний номер 4101а). Прошу голосувати.</p>
<p>&nbsp;</p>
<p>12:24:26</p>
<p>За-266</p>
<p>Рішення прийнято.</p>
<p>Шановні колеги, звертаюся до всіх присутніх, давайте ми його … можемо зразу в першому читанні? Можемо. Прошу підтримати у першому читанні з доопрацюваннями, які запропонував Сергій Терьохін від профільного комітету. <i>(Шум у залі)</i> І до другого читання за скороченою процедурою. Зрозуміло. Прошу підтримати у першому читанні. Прошу голосувати.</p>
<p>&nbsp;</p>
<p>12:25:09</p>
<p>За-249</p>
<p>Рішення прийнято.</p>
<p>І зразу, шановні колеги, за скорочену процедуру розгляду цього питання. Прошу підтримати пропозицію комітету, що негайно його треба приймати, цей закон.</p>
<p>&nbsp;</p>
<p>12:25:28</p>
<p>За-235</p>
<p>Рішення прийнято. Дякую.</p>
<p>Шановні колеги, наступне питання, воно стосується... <i>(Шум у залі)</i> народний депутат Долженков, будь ласка, одну хвилину. Обов'язково...</p>
<p>&nbsp;</p>
<p>12:25:47</p>
<p>ДОЛЖЕНКОВ О.В.</p>
<p>Дякую, пане Голово.&nbsp; Шановні колеги, ми, звичайно, також підтримуємо цю законодавчу ініціативу Кабінету Міністрів. Але не в тому вигляді, в якому вона відображена в законопроекті. Зокрема ми не підтримуємо зазначений спец податок, який запроваджується для банків. Оскільки ніякого економічного обґрунтування немає. Звичайно, фракція Партії регіонів послідовна в ідеї. В моделі оподаткування пасивних доходів. І хочу наголосити громадянам, що фракція Партії регіонів не голосувала за законопроект про запобігання фінансовій катастрофі та створенню передумов для економічної кризи, якою було запроваджено вказана модель оподаткування пасивних доходів. Ми говорили, що це безглуздо та абсурдно позбавляти банків обов'язків щодо виконання ними функцій податкового агенту при оподаткуванні зазначених доходів. Ми наполягаємо на тому, щоб ставка була лінійною для того, щоб адміністрування – спрощеним, а на банки покласти обов'язки щодо виконання ними функцій податкових&nbsp; агентів. Тому ми зазначаємо про те, що всі&nbsp; депутатські фракції та...</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Пинзеник.</p>
<p>&nbsp;</p>
<p>12:27:00</p>
<p>ПИНЗЕНИК В.М.</p>
<p>Шановний Олександре Валентиновичу, шановні народні депутати, в мене є проста революційна пропозиція. Всім нам розданий порядок денний. Для чого морочити голову депутатам, читати документи? Давайте поставимо всі зразу на голосування і приймемо їх. Те, що відбувається сьогодні в залі, коли документи навіть не обговорюються, коли&nbsp; не слухається питання про призначення кандидатів, ми не чуємо про політику, яку вони збираються робити. Це ще&nbsp; один аргумент до того, щоб заявити: цей парламент не має права на життя. Він має бути розпущений, і проведені нові вибори парламенту. <i>&nbsp;(Оплески) </i></p>
<p>&nbsp;</p>
<p>ГОЛОВУЮЧИЙ. Шановні колеги, я хочу, єдине, надати відповідь пану Пинзенику, що всі пропозиції, які я ставлю на голосування, це пропозиції народних депутатів. І щодо без обговорення – це також була пропозиція у тому числі і вашої фракції, коли ми говорили про призначення керівника Національного банку України. Тому давайте визначіться з своєю позицією, а потім будете робити&nbsp; такі заяви.</p>
<p>Шановні колеги! Я прошу,&nbsp; щоб ми перейшли до наступного питання реєстраційний номер 4973. Це проект Закону про внесення змін до статті 34 Кримінального процесуального кодексу України (щодо посилення гарантій здійснення незалежного правосуддя). Прошу,&nbsp; шановні колеги, визначитися щодо включення&nbsp; цього проекту до порядку денного. Нагадаю, реєстраційний номер 4973, проект Закону про внесення змін до статті 34 Кримінального процесуального кодексу (щодо посилення гарантій здійснення незалежного правосуддя). Прошу підтримати включення до порядку денного, шановні колеги.</p>
<p>&nbsp;</p>
<p>12:28:54</p>
<p>За-199</p>
<p>Рішення не прийнято.</p>
<p>Будь ласка,&nbsp; одну хвилину народному депутату Ємцю.</p>
<p>&nbsp;</p>
<p>12:29:02</p>
<p>ЄМЕЦЬ Л.О.</p>
<p>Шановні колеги, хочу доповісти, що є технічна правка до цього законопроекту&nbsp; в частині я просив би, щоб ми виклали, що пункт 5 звучить так: "Суд, в якому повинно розглядатися кримінальне&nbsp; провадження, знаходиться на території, де проводиться антитерористична операція, введено воєнний або надзвичайний стан та є загроза забезпеченню незалежного здійснення правосуддя чи втручання&nbsp; в професійну діяльність суддів". Тобто мова йде, що це виключною підставою є те,&nbsp; що територія, на якій знаходиться суд, це є територія, де проводиться антитерористична операція. Питання визначення&nbsp; антитерористичної операції визначається сьогодні Законом "Про боротьбу з тероризмом", має чітко визначений статус і&nbsp; процедуру прийняття і оголошення.</p>
<p>Тому зауваження про те, що ця норма може використовуватись для того, щоб питання просто в довільному порядку переносити з одного в інший суд, як зрозуміло, уже ….</p>
<p>&nbsp;</p>
<p>ГОЛОВУЮЧИЙ. Зрозуміло, шановні колеги! Я нагадаю, це серйозне питання, воно стосується забезпечення судочинства для тих громадян, які сьогодні позбавлені можливості звернутись до суду в зв'язку з тим, що вони живуть на територіях, де проходить антитерористична операція. Тому йдеться про зміну підсудності з цих питань, які не можуть розглядатись на цій території.</p>
<p>Шановні колеги! Це важливе питання, воно стосується наших громадян. Я би просив, все ж таки підтримати включення цього питання до порядку денного. І ті правки, про які говорив народний депутат Ємець, і вчора говорили народні депутати, це вже можна буде їх обговорити і включити під час обговорення цього питання. Зараз йдеться про включення до порядку денного.</p>
<p>Шановні колеги! Я прошу, давайте Олесь Доній, одне слово, одну хвилину вірніше. Будемо приймати рішення щодо все-таки включення цього питання до порядку денного.</p>
<p>Будь ласка, включіть мікрофон Донію.</p>
<p>&nbsp;</p>
<p>12:31:00</p>
<p>ДОНІЙ О.С.</p>
<p>Вкрай важливий законопроект, абсолютно правий колега Ємець. Потрібно зараз проголосувати за включення в порядок денний, але в подальшому хотів би просити колегу Ємця включити ще одну правку. Не лише антитерористичну операцію, у нас може бути найближчими днями введений воєнний стан. І відповідно повинна бути передбачена в цих регіонах антитерористична операція, або в стані, в разі введення воєнного стану. Дякую.</p>
<p>&nbsp;</p>
<p>ГОЛОВУЮЧИЙ. Добре. Шановні колеги, важлива пропозиція. Я прошу з урахуванням цього питання підтримати проект закону і не позбавляти можливості наших громадян, які змушені сьогодні знаходитись на територіях, де відбувається антитерористична операція щодо звернення до суду, щодо розгляду питань щодо зміни їх підсудності. Прошу захистити наших громадян і підтримати включення до порядку денного проекту 4973. Прошу, колеги, підтримайте, будь ласка.</p>
<p>&nbsp;</p>
<p>12:32:09</p>
<p>За-204</p>
<p>Рішення не прийнято.</p>
<p>Шановні колеги, я не розумію відношення до цього важливого питання. По фракціям, будь ласка. 63 - "Батьківщина", Партія регіонів&nbsp; - 0, ми говоримо про захист громадян України, "УДАР" – 35, 27 - "Економічний розвиток", 24 – "Суверенна європейська Україна", 35 – "Свобода", Компартія – 0, позафракційні – 20.</p>
<p>Шановні колеги, я би просив, щоб все ж таки секретаріат зробив оголошення і всі депутати зайшли до залу, щоб можна було приймати відповідальні рішення.</p>
<p>Будь ласка, включіть мікрофон народного депутата Соболєва.</p>
<p>&nbsp;</p>
<p>12:32:40</p>
<p>СОБОЛЄВ С.В.</p>
<p>Соболєв, "Батьківщина".</p>
<p>Шановні колеги! Ну я просто дивуюсь, у нас на сьогодні, на цілому ряді території неможливо здійснювати правосуддя. Це стосується елементарних речей, захисту прав наших громадян, якщо це є вбивства, зґвалтування, будь які інші найстрашніші злочини. Ми що, будемо далі тягнути місяцями і не дозволяти їм звертатися в суди? Питання є елементарне, те, про що сказав депутат Доній, воно врегульовано в проекті, прямо в цьому тексті, про те, що якщо не має змоги розглянути це безпосередньо на території, яка є підсудною територією, це буде розглядатися на іншій території. Ну ми таким чином захистимо мільйони наших громадян, яких права сьогодні зневажають. Це не є питання якихось там антитерористичних операцій, а бо будь-чого іншого, це питання елементарного захисту права громадян на захист в суді. Давайте ще раз проголосуємо.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народного депутата Тягнибока.</p>
<p>&nbsp;</p>
<p>12:33:49</p>
<p>ТЯГНИБОК О.Я.</p>
<p>Олег Тягнибок, фракція Всеукраїнського об'єднання "Свобода".</p>
<p>Шановне товариство, ну даруйте, будь ласка, за слово, але що за свинство!? Вирішили кадрові питання і порозбігалися тут по кулуарах!? Що, побігли вітати новопризначених високоочільників? Чи в буфет побігли? <i>(Оплески).</i> Та, як так можна!?</p>
<p>Тут вирішується питання життя і смерті наших дітей, наших захисників, наших героїв. Взагалі, будь яке питання, яке стосується ведення антитерористичної операції, боїв на Сході України, звільнення України від терористів, диверсантів і сепаратистів, воно має тут голосуватися одностайно, а тут ми маємо тягнути я не знаю що, щоби бодай би в порядок денний протягувати ці питання. Ну не можна так, Олександре Валентиновичу! Кажіть Секретаріату, хай дзвонять в всі ті дзвони, хай виганяють в задницю, викопують з буфету тих депутатів, сюди негайно голосувати! Всі питання військові мають бути проголосовані одностайно. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую. Шановні колеги. Дуже правильна позиція. Єдине я хочу зробити наголос, що це навіть не військове питання, це питання доступу наших громадян, які сьогодні знаходять на території, де відбувається антитерористична операція, де суди не можуть працювати, щоб вони могли звернутись до інших судів. І незалежно від їхньої прописки, і відповідно тої проблеми, і територіальності тої проблеми, яка обговорюється в суді.</p>
<p>Тому, шановні колеги, я ще раз прошу вас, давайте підтримаємо включення цього важливого питання до порядку денного. Я до всіх звертаюсь, шановні колеги. Прошу голосувати, всіх голосувати. Олександра Володимирівна, прошу також голосувати.</p>
<p>Будь ласка, Продан, народний депутат. Включіть мікрофон.</p>
<p>&nbsp;</p>
<p>12:35:48</p>
<p>ПРОДАН О.П.</p>
<p>Шановний Олександре Валентиновичу, шановні колеги. Я зараз звертаюсь до тих депутатів, які в залі за тим, щоб ви проголосували за цей проект. Пояснюю, чому. Крім того, що цей проект дає можливість звернутися за захистом своїх прав в різні суди, цей проект дасть можливість ще і захищати права власності і інші права людей, які зараз порушуються в судах, які є під контролем терористів.</p>
<p>Зараз звертаються люди з тих окупованих територій, які говорять, що через судові рішення у них забирають майно, через судові рішення роблять легітимними ті безлади і ті зловживання, які відбуваються там, де зараз є бійці і окупанти. Тому я звертаюсь до всіх депутатів. Прошу вас, проголосуйте, якщо ви дійсно поважаєте українців, громадян України, які зараз потребують вашого захисту. Дякую.</p>
<p>&nbsp;</p>
<p>ГОЛОВУЮЧИЙ. Прошу, шановні колеги, всі виступили, позиція зрозуміла. Я ще раз прошу, шановні колеги, підтримати включення до порядку денного законопроекту 4973 "Про внесення змін до статті 34 Кримінально-процесуального кодексу, щодо посилення гарантій здійснення незалежного правосуддя".</p>
<p>Прошу, шановні колеги, підтримати включення до порядку денного. Прошу голосувати.</p>
<p>&nbsp;</p>
<p>12:37:15</p>
<p>За-220</p>
<p>Рішення не прийнято.</p>
<p>По фракціям, будь ласка. 64 – "Батьківщина"; Партія регіонів – 0 (позиція щодо захисту громадян зрозуміла); 37 – "УДАР", "Економічний розвиток" – 30, 29 – "Суверенна європейська Україна", 35 – "Свобода", Компартія – 0, позафракційні – 25.</p>
<p>Шановні колеги! Будь ласка, народний депутат Каплін.</p>
<p>&nbsp;</p>
<p>12:37:40</p>
<p>КАПЛІН С.М.</p>
<p>Ну, я ще десь можу зрозуміти окремих депутатів від Партії регіонів, коли вони голосують законопроекти, які не зовсім співпадають з їх, скажемо так, намірами залишити свої м'які місця тут, в кріслах Верховної Ради України. Але я не можу зрозуміти, коли цілою фракцією ви, негідники, плюєте в обличчя простим українським громадянам! Коли ви плюєте в обличчя тим людям, які учора за вас голосували! Покайтеся!</p>
<p>Давайте поставимо знову на голосування і дайте хоча б 10 голосів!</p>
<p>Десять голосів, щоб вас Господь Бог не покарав за те, що ви робите.</p>
<p>&nbsp;</p>
<p>ГОЛОВУЮЧИЙ. Шановні колеги, будь ласка, автор закону, народний депутат Ємець, одна хвилина.</p>
<p>&nbsp;</p>
<p>12:38:34</p>
<p>ЄМЕЦЬ Л.О.</p>
<p>Шановні депутати від фракції регіонів. Ви, які обиралися там за можеретарними округами. Я звертаюсь, в першу чергу, до вас. Тому що мова іде про те, що сьогодні десятки, більше сотні суддів там просто не працює, тому що такої можливості в них сьогодні немає. Тому що будівлі знаходяться окупованими людьми з автоматами, тому що судді бояться взагалі виходити на роботу. А страждають звичайні люди.</p>
<p>Питання іде про те, що взагалі жодна людина не може звернутися за захистом своїх прав в суд. І залишається таким чином незахищеною абсолютно. І ви сьогодні, коли не голосуєте, ви забираєте у них право захистити свої особисті права кожної людини. Ну, подумайте про те, що це тисячі, мільйони людей в Луганській і Донецькій області, яким сьогодні ми пропонуємо дати законне право свої інтереси захистити в суді. Лише це, подумайте. Я вас просто благаю і вимагаю від вас.</p>
<p>&nbsp;</p>
<p>ГОЛОВУЮЧИЙ. Шановні колеги, я ще раз ставлю на голосування. Останній раз. Останній раз я ставлю на голосування. <i>(Шум у залі) </i>&nbsp;Колеги, я прошу заспокоїтись, заспокоїтись.</p>
<p>Народний депутат Воропаєв, будь ласка, одна хвилина.</p>
<p>&nbsp;</p>
<p>12:39:58</p>
<p>ВОРОПАЄВ Ю.М.</p>
<p>Уважаемые коллеги, если у вас есть коалиция и большинство, то, пожалуйста, в своих грехах нас не обвиняйте. Это первое.</p>
<p>И второе. Вы создали закон, по которому вручную можно любые дела отдавать в те регионы в любой суд, куда вы&nbsp; хотите их передать. Вы забыли о том, что вы же настаивали на том, чтобы принять Закон по автоматизированной системе распределения дел, чтобы избежать коррупции. Это чисто коррупционный закон.</p>
<p>&nbsp;</p>
<p>ГОЛОВУЮЧИЙ. Шановні колеги, мені здається, що це просто прикриття, небажання захистити людей, які знаходяться в Луганській і Донецькій області, в першу чергу, які сьогодні не можуть звернутися до суду. Їм дається цим законом право звернутися до будь-якого іншого суду, коли їх суд не працює з об'єктивних причин. І саме тому про це йдеться, шановні колеги. &nbsp;І прикривати своє небажання прикрити людей, а погіршувати їх стан – це просто цинічно.</p>
<p>Будь ласка, народний депутат Ляшко. <i>(Шум у залі)</i></p>
<p>&nbsp;</p>
<p>12:41:06</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Я хочу звернутися до депутатів, які кажуть, що представляють опозицію. Коли йдеться про захист української держави, коли йдеться про захист жителів Донбасу, ми, не має значення, хто в&nbsp; коаліції, хто в опозиції, наш обов'язок – захищати конституційні права громадян, утому числі право на захист у суді. І я звертаюся до депутатів від опозиції: згадати своїх виборців на Донбасі, які сьогодні позбавлені, через терористів, через бандитів, позбавлені права звернення до суду і захисту своїх прав у суді. Тисячі людей сидять ув'язнені в СІЗО на Донбасі, в тисяч людей забирають бізнес, забирають квартири, забирають машини і вони не мають можливості захистити свої права. Я прошу вас, коли йдеться про захист держави, про захист інтересів громадян, забути про свої політичні вподобання, пам'ятайте про людей і пам'ятайте про те, що на святий обов'язок – захищати Україну. Слава Україні!</p>
<p>&nbsp;</p>
<p align=left>ГОЛОВУЮЧИЙ. Дякую.</p>
<p>Шановні колеги, я останній раз ставлю питання на голосування щодо підтримки включення до порядку&nbsp; денного проекту Закону про внесення змін до статті 34 Кримінально-процесуального кодексу (щодо посилення гарантій здійснення незалежного правосуддя). Нагадаю, реєстраційний номер цього проекту 4973. Прошу, шановні колеги. Прошу&nbsp; сісти на свої робочі місця і підтримати включення цього проекту до порядку денного. Прошу голосувати.</p>
<p>&nbsp;</p>
<p>12:42:53</p>
<p>За-232</p>
<p>Рішення прийнято.</p>
<p>Шановні колеги, дуже важко приймати елементарні рішення, коли йде такий саботаж щодо голосування. Прошу, колеги, у нас ще багато питань, які треба розглянути. прошу сісти на робочі місця. Прошу зробити звернення до депутатів, які за межами сесійного залу, зайти до залу і працювати.</p>
<p>Наступне питання.&nbsp;&nbsp; Будь ласка, Ємцю&nbsp; дайте можливість сказати.</p>
<p>&nbsp;</p>
<p>12:43:26</p>
<p>ЄМЕЦЬ Л.О.</p>
<p>Шановні колеги, я вас дуже прошу, зараз підтримати цей законопроект і&nbsp; за основу, і в цілому, тому що вже люди&nbsp; не один місяць&nbsp; не можуть&nbsp;&nbsp; звернутися до суду для захисту своїх прав.</p>
<p>Я прошу,&nbsp; для того, щоб не було ніяких інсинуацій, під стенограму зачитую текст змін до пункту 5. Який звучить тепер таким чином, що "Кримінальне провадження передається на розгляд&nbsp; іншого суду, якщо…" – пункт 5 –&nbsp; "суд, в якому повинно&nbsp; розглядатися кримінальне впровадження, знаходиться на території, де проводиться антитерористична операція, введено воєнний або надзвичайний&nbsp; стан та є загроза забезпеченню незалежного здійснення правосуддя чи втручання в професійну діяльність судів". Крапка.</p>
<p>&nbsp;</p>
<p>ГОЛОВУЮЧИЙ.&nbsp;&nbsp;&nbsp; Шановні колеги, можемо голосувати?&nbsp; Можемо.</p>
<p>Будь ласка, я прошу, давайте підтримаємо за основу і в цілому. Я так відчуваю, що&nbsp; є… Колеги, не &nbsp;випускайте нікого з залу,&nbsp; я прошу, депутатів.&nbsp;&nbsp;&nbsp; Прошу, за основу і в цілому&nbsp; підтримати цей проект, реєстраційний номер якого 4973.&nbsp;&nbsp; Я вибачаюсь,&nbsp; шановні колеги, є зауваження, кажуть, коли воно буде враховане, то буде підтримано закон. Так я розумію?</p>
<p>&nbsp;Будь ласка, Рудьковський, народний депутат.</p>
<p>&nbsp;</p>
<p>12:44:56</p>
<p>РУДЬКОВСЬКИЙ М.М.</p>
<p>Шановні колеги, для того, щоб ми прийняли за основу та в цілому,&nbsp; є пропозиція все, що викладено тільки що автором, за виключенням, після слів "та". Значить&nbsp; тоді ми приймемо,&nbsp; шановні колеги, і,&nbsp;&nbsp; ми дамо можливість людям звертатися до суду, захистимо&nbsp; інтереси людей, щоб вони могли у тих&nbsp; зонах звичайно, де проводиться АТО, буде введений, чи може бути&nbsp;&nbsp; введений надзвичайний стан, люди не можуть захистити свої права, вони тоді звернуться в інших місцях. Але&nbsp; якщо ми напишемо: "та інші загрози", так "загрози" – може бути те, що дощ&nbsp; піде, град піде і так далі…</p>
<p>&nbsp;</p>
<p>ГОЛОВУЮЧИЙ.&nbsp; Зрозуміла пропозиція і підтримується авторським колективом.&nbsp;&nbsp;</p>
<p>Будь ласка, народний депутат Розенко.&nbsp;&nbsp;&nbsp;</p>
<p>&nbsp;</p>
<p>12:45:49</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка".</p>
<p>Закон надзвичайно актуальний, закон надзвичайно важливий, але давайте не перетворювати засідання Верховної Ради у фарс&nbsp; і вже ми чуємо на словах третю редакцію цього законопроекту. Тому фракція "УДАР" зараз пропонує: голосуємо в першому читанні її, в скорочена процедура розгляду до другого читання і в наступний, буквально сесійний тиждень голосуємо його в цілому. Є пропозиція поставити законопроект в першому читанні і скорочена процедура розгляду до другого читання.</p>
<p>&nbsp;</p>
<p>ГОЛОВУЮЧИЙ.&nbsp; Народний депутат Мирний, будь ласка.</p>
<p>&nbsp;</p>
<p>12:46:30</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Фракція наполягає на тому, щоб ми зараз проголосували законопроект в цілому і зняли це питання, а потім, якщо є зауваження подати поправки уже до закону, бо інакше ми взагалі закон не проголосуємо. Ми постійно переносимо, переносимо, переносимо, у людей біда, у людей трагедія, вони на місці не можуть вирішити питання, у них забирають майно, немов би на законних підставах, тому що там під дулами автоматів все вирішується і всяке словоблуддя&nbsp; і побажання перенести, не почути –&nbsp; відкидається. Якщо автор законопроекту зараз погоджується з Рудьковським, він про це каже і ми голосуємо в цілому. Інакше ми просто плюндруємо всі ті питання, які стоять, а люди, які отам от живуть, я думаю, вони з величезним задоволенням прийшли б і вам в очі плюнули, за те, що ви протягуєте це питання, а не голосуєте…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, народний депутат Кириленко.</p>
<p>&nbsp;</p>
<p>12:47:47</p>
<p>КИРИЛЕНКО В.А.</p>
<p>В'ячеслав Кириленко, Партія "За Україну!", фракція "Батьківщина".</p>
<p>Шановні виборці, шановні колеги! По-перше, ж питання стосується практично винятково мешканців двох областей Донецької і Луганської, тому я думаю, що Партія регіонів якраз повинна тут подбати про людей, які за них голосували, бо там же ж мажоритарні округи відповідні, яких ніхто не відміняв. Тому треба проголосувати в першому і в цілому &nbsp;в редакції, яку запропонував Леонід Ємець, якщо він погоджується із&nbsp; поправкою Рудьковського,&nbsp; і не перекладати це на наступний&nbsp; тиждень. Тому що я нагадаю, що&nbsp; наступний пленарний тиждень&nbsp; 3 липня, а у нас наступний тиждень робота в округах, і іншого рішення ми поки що не ухвалювали. Так що люди, які не можуть дочекатися правосуддя і щодо яких чиниться несправедливість на цих територіях, будуть чекати поки ми знову соизволим повернутися до цього&nbsp; питання.</p>
<p>Тому давайте&nbsp; без лукавства, в першому читанні і в цілому&nbsp; зараз голосуємо редакцію Ємця, яку на стенограму він сказав. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, єдине, дивлюсь, була дискусія у автора закону з фракції "УДАР", і "УДАР"…&nbsp; В цілому голосуємо? Голосуємо. "УДАР" підтримує в цілому. Прошу шановні колеги, за основу і в цілому. Прошу&nbsp; голосувати.&nbsp; Голосуємо.</p>
<p>&nbsp;</p>
<p>12:49:27</p>
<p>За-218</p>
<p>Трошки не дотягнули.</p>
<p>По фракціях, будь ласка. "Батьківщина" – 76, Партія регіонів – 0, 34 – "УДАР", 28 – "Економічний розвиток", 25 – "Суверенна Україна", 35 – "Свобода", Компартія – 0, позафракційні – 20.</p>
<p>Будь ласка, автору закону Ємцю слово.&nbsp;&nbsp;</p>
<p>&nbsp;</p>
<p>12:49:45</p>
<p>ЄМЕЦЬ Л.О.</p>
<p>Шановні колеги, я вас дуже прошу, я розумію, що зараз хтось відволікся на дискусію щодо цього законопроекту.</p>
<p>Я ще раз зачитаю, тут залишається&nbsp; дуже&nbsp; коротка норма, вона дуже коротка, дуже&nbsp; зрозуміла і проста.&nbsp; Звучить так, що "суд, в якому&nbsp; повинно розглядатися кримінальне впровадження,&nbsp; знаходиться на території, де&nbsp; проводиться антитерористична операція, введено воєнний або надзвичайний стан". Крапка, все, зрозуміло, все просто.</p>
<p>Я вас дуже прошу, навіть тиждень, який додатково ми будемо&nbsp; розглядати цей законопроект, це&nbsp; сотні загублених… і питань, я не побоюся цього слова, тому що це стосується і ґвалтування, і грабежів, і мародерства, і всього іншого, про що люди просто не можуть сьогодні&nbsp; звернутись до судів, бо вони не працюють.</p>
<p>&nbsp;</p>
<p>ГОЛОВУЮЧИЙ. Народний депутат&nbsp; Долженков, будь ласка.</p>
<p>&nbsp;</p>
<p>12:50:42</p>
<p>ДОЛЖЕНКОВ О.В.</p>
<p>Шановний пане Голово, шановні представники так званої коаліції, а особливо шановний пан Кириленко, який дуже&nbsp; турбується за те, що фракція Партії регіонів не здійснює належної турботи про&nbsp; своїх виборців. Здійснюйте про своїх виборців турботу, пан Кириленко.</p>
<p>Що стосується суті законодавчої ініціативи, то ми підтримуємо ідею того, що ми проти того, щоб ручний був перерозподіл судових справ, але… <i>(Шум у залі)</i> Але ми виступаємо за те, щоб… вказаний законопроект жодним чином не чіпає прав виборців. Чому? Тому що це – передача кримінального провадження в судах. Що це означає? Це означає, що є певні повідомлення в реєстри правопорушень, яке було внесено прокуратурою і відповідно розглядається судами. <i>(Шум у залі)</i></p>
<p>І, відповідно, тут про права громадян не йде річ, тут йде річ, щоб нужна прокуратура або нужний суд розглядав ті чи інші кримінальні справи. Тому не потрібно нас …</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, народний депутат Ємець, автор, і будемо голосувати.</p>
<p>&nbsp;</p>
<p>12:51:57</p>
<p>ЄМЕЦЬ Л.О.</p>
<p>Шановні колеги, ну, що тут можна ще додати? Я вважаю, кожен народний депутат, обраний людьми для захисту, перш за все, їх інтересів, сьогодні просто зобов'язаний проголосувати за цей закон. Інакше, якщо ми цього не зробимо, ну, вибачте, ця Верховна Рада тоді не спроможна представляти інтереси українського народу і має саморозпуститися, покаятися і більше ніколи не з'являтися в цих високих стінах українського парламенту. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, я останній раз спробую підтримати цей закон. Колеги, давайте, вже багато було реплік. Я прошу… В'ячеслав&nbsp; Анатолійович, я дам можливість… Давайте зараз проголосуємо. Я дам можливість після цього&nbsp; вам сказати.</p>
<p>Шановні колеги, за основу і в цілому є готовність голосувати? Давайте повернемося до цього питання. Давайте повернемось до цього питання, і тоді приймемо рішення щодо прийняття цього закону.</p>
<p>Прошу підтримати повернення народних депутатів до розгляду проекту 4973. Прошу голосувати.</p>
<p>&nbsp;</p>
<p>12:53:20</p>
<p>За-220</p>
<p>Рішення не прийнято.</p>
<p>По фракціям, будь ласка. "Батьківщина" – 74, "УДАР" – 36, 28 –&nbsp; "Економічний розвиток", 25 – "Суверенна, європейська Україна", 35 –&nbsp; "Свобода", 0 – Компартія, позафракційні – 22.&nbsp;</p>
<p>Шановні колеги, я думаю, що трошки пізніше давайте попрацюйте в цьому напрямку. Мені шкода тих людей, які сьогодні не підтримали захист, в першу чергу від опозиції. І я прошу, В'ячеслав Кириленко. Прізвище його називали.</p>
<p>&nbsp;</p>
<p>12:53:50</p>
<p>КИРИЛЕНКО В.А.</p>
<p>В'ячеслав Кириленко, партія "За Україну!", "Батьківщина".</p>
<p>От бачите Партія регіонів щойно підтвердила заяву, яку вчора виголосив її донецький керівник Левченко. Вони прямо сказали, що поки, бачите, там стріляють. Вони припиняють будь-яку політичну діяльність на Донбасі. І зараз закон, який винятково стосується Донецької і Луганської областей, вони не голосують. І їм, вибачте, значить начхати на те, що права людей у судах попираються, у людей забирають майно, грабують машини, квартири, б'ють і вбивають, а Партія регіонів голосує в ноль.</p>
<p>Тому я закликаю виборців Донбасу: більше ніколи не голосувати за цю злочинну і продажну політичну силу. Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, наступне питання, яке ми повинні розглянути – це проект Закону (4032а), проект Закону про Податковий та Митний контроль у вільній економічній зоні Крим та про особливості здійснення економічної діяльності на тимчасово окупованій території України. Шановні колеги, нагадаю, це питання пов'язане з окупованою територію тимчасово, тобто Кримом. І ми з вами домовлялися, що економічна частина Закону про окуповану територію буде голосуватися окремо. Це якраз є той проект, який, за дорученням парламенту і комітету, підготовлений. Давайте зараз одну хвилину, будь ласка, одна хвилина Сергію Терьохіну.</p>
<p>&nbsp;</p>
<p>12:55:25</p>
<p>ТЕРЬОХІН С.А.</p>
<p>Шановні колеги, вчора відбулося засідання комітету профільного, де був розглянутий цей проект. Я вам нагадую, що 21 квітня ми прийняли Закон про тимчасово окуповану територію, де в статті 13 було доручення Кабінету Міністрів розробити протягом 15 днів економічну частину цього закону. Ну бачите, не вийшло і два місяці, а наші підприємства, які знаходяться на іншій території України і між іншим теж на території Криму, сидять під дамокловим мечем кримінального провадження про несплату податків. Тому в цьому законі, він важкий, цей закон вирішує багато питань, не тільки стосовно оподаткування, але репатріації бізнесу, припустимо, евакуації тимчасово переміщених осіб, валютного регулювання, митного регулювання. Ми би дуже просили від імені комітету і я так розумію, що уряд підтримує (треба спитати міністра фінансів) щоби ми взяли цей законопроект за основу і за скороченою процедурою його прийняли до кінця цієї сесії.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Зрозуміла пропозиція і комітету і автору закону. Уряд підтримує. Так, Олександр Віталійович? Уряд підтримує цей проект закону і дійсно нам треба регламентувати економічні стосунки&nbsp; на території Автономної Республіки Крим, і тих суб'єктів, які знаходяться за межами території Автономної Республіки Крим, але мають свою власність, або майно, або інші активи на території Автономної Республіки Крим. Саме захист наших громадян, в першу чергу, це є мета цього закону.</p>
<p>Прошу, шановні колеги, підтримати включення законопроекту (4032а) про податковий та митний контроль у вільній економічній зоні&nbsp; Крим, та про особливості здійснення економічної діяльності на тимчасово окупованій території України. Прошу, шановні колеги, щодо включення до порядку денного. Прошу голосувати.</p>
<p>&nbsp;</p>
<p>12:57:48</p>
<p>За-247</p>
<p>Рішення прийнято.</p>
<p>Будь ласка,&nbsp; Терьохіну включіть мікрофон.&nbsp; По фракціях включіть.&nbsp; Зараз, Сергій Анатолійович.</p>
<p>"Батьківщина" – 65, Партія регіонів – 34, 35 –&nbsp; "УДАР", "Економічний розвиток" – 28, 26 – "Суверенна європейська Україна", 35 – "Свобода", Компартія – 0, позафракційні – 24.</p>
<p>Одна хвилина, депутату Терьохіну включіть мікрофон.</p>
<p>&nbsp;</p>
<p>12:58:07</p>
<p>ТЕРЬОХІН С.А.</p>
<p>Дякую. Шановні колеги, для того, щоби ми прийняли цей закон на цій сесії, комітет уклінно просить зараз взяти його за основу і проголосувати за скорочений порядок підготовки до другого читання. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, можемо підтримати? Можемо. Я бачу, що є натхнення і бажання. За основу. Віктор Михайлович, за основу. За основу, не в цілому. Я розумію, що Віктор Михайлович хотів би в цілому, але ж за основу давайте тільки. Ми обговорювали це питання дуже багато з тим, щоби доопрацювати його.&nbsp; Будь ласка,&nbsp; народному депутату Пинзенику включіть мікрофон.</p>
<p>&nbsp;</p>
<p>12:58:45</p>
<p>ПИНЗЕНИК В.М.</p>
<p>Олександр Валентинович! Шановні колеги! Ну я не раз був в цьому залі, но я не стикався з таким масовим ігноруванням будь-яких процедур. Ну дайте хоча б висловитись фракціям&nbsp; з приводу законопроекту. Ну взагалі перетворюється в непотрібну річ засідання Верховної Ради. Давайте порядок денний приймемо в 10-й годині, проголосуємо це. Давайте хоча б по скороченій процедурі проведемо обговорення закону і приймемо рішення.</p>
<p>&nbsp;</p>
<p>ГОЛОВУЮЧИЙ. Шановні колеги, я пропоную, щоб все ж таки ми не відходили від цього питання, тому що потім важко буде до нього повернутися. За скорочену процедуру його розгляду прошу&nbsp; проголосувати.</p>
<p>&nbsp;</p>
<p>12:59:42</p>
<p>За-230</p>
<p>Рішення прийнято.</p>
<p>Будь ласка, прошу… Сергій Анатолійович, ви вже виступали тричі з цього питання. Я думаю, що ми вже знаємо ваш виступ. Прошу, шановні колеги, записатися на виступи з цього питання. Два – "за", два – "проти".</p>
<p>Слово надається народному депутату Ващук, будь ласка.</p>
<p>&nbsp;</p>
<p>13:00:10</p>
<p>ВАЩУК К.Т.</p>
<p>Шановні колеги! Це саме той законопроект, з яким не можна зволікати. Ви знаєте, як багато наших підприємців мають сьогодні філії своїх підприємств, або взагалі підприємства на території Автономної Республіки Крим, яка сьогодні окупована. І вони підлягають сьогодні оподаткуванню в Криму за законом Російської Федерації, але так, як їхні підприємства є зареєстровані в Україні, разом з тим, вони підлягають оподаткуванню і за Законами України і ми ставимо їх у дуже не зручну ситуацію. Це саме з митним контролем. Нам, навпаки, треба показати, наскільки держава Україна, її парламент, розуміючи ситуацію, створює такі умови, щоб український бізнес оцінив це і зрозумів наскільки гуманне ставлення в питаннях оподаткування і митного контролю, що ми оголошуємо їм вільну економічну зону, всіляко сприяєм, аби вони не забували, що вони належать до держави Україна і що вона їм створює додатково хороші умови для ведення бізнесу. Це треба зробити, як найскоріше, бо інакше людини постраждають і ті, хто &nbsp;має бізнес, і ті хто в ньому працює – прості громадяни. Тому я за перше читання, до другого ми в комітеті закон вичистим і він буде такий, який відповідатиме…</p>
<p>&nbsp;</p>
<p>ГОЛОВУЮЧИЙ. Дякую. Народний депутат Паламарчук передає слово народному депутату Пинзенку.</p>
<p>&nbsp;</p>
<p>13:02:29</p>
<p>ПИНЗЕНИК В.М.</p>
<p>Шановні колеги, шановний головуючий. Для мене особисто досить незвична ситуація виступати стосовно закону про вільні економічні зони, які я ніколи не підтримував. Але це той унікальний випадок, коли не тільки підтримую, а й буду закликати колег проголосувати цей закон. Бо тут мова йде не про податкові пільги, не про податкові преференції, а мова йде про усунення тих надзвичайно проблемних питань, які виникли в зв'язку з окупацією Криму. Питань оподаткування, які треба врегулювати.</p>
<p>В зв'язку з цим я буду закликати колег проголосувати за цей закон, бо це не є надання податкових пільг. Але, ви пам'ятаєте, коли ми перший раз голосували закон і скільки наробили проблем? І це заставило нас вивести в окремий закон питання економічні. Я б просив, два тижні, вибачте, чи два місяці пройшло, тут головне не спішити, а розв'язати проблеми, які виникли для українських підприємців.</p>
<p>Тому прохання підтримати в першому читанні, але акуратно, уважно подивитись, бо на жаль, це складний закон і нам треба зняти всі перешкоди для нормальної роботи українських підприємств.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Соболєв передає народному депутату Ляпіной.</p>
<p>&nbsp;</p>
<p>13:03:52</p>
<p>ЛЯПІНА К.М.</p>
<p>Ксенія Ляпіна, партія "За Україну", фракція "Батьківщина". Шановні колеги, цей закон дуже довгоочікуваний. Насправді вже два місяці підряд бізнеси звертаються до нас з проханням, якнайшвидше врегулювати всі ці питання, які виникають у них зараз в їх реальному житті.</p>
<p>Власне кажучи, я підтримую шановного колегу Пинзеника. Це не стільки пільги і взагалі не пільги, це фактично юстування тієї ситуації, яка є. Ми даємо юридичні підстави для того, щоб ми могли нормально пересувати товари через фактичний митний кордон. Хоча юридично його не має бути, не може, ми ж всі з вами розуміємо це. Бо Крим – це територія України.</p>
<p>Отже, ми надаємо їй спеціальний статус. І можемо спокійно працювати з нею. Нам треба зробити все для того, щоб кримські бізнеси захотіли працювати на території України. Щоб це був наш, український валовий внутрішній продукт.</p>
<p>До мене звернулася Торгово-промислова палата України. Вони готові включитись в робочу групу, щоб до другого читання покращити наші пропозиції. Посилити ті преференції, які ми створюємо для тих підприємств, які виводять бізнес в Україну і працевлаштовують громадян, які змушені отримувати фактично сьогодні статус біженців з території Криму.</p>
<p>Вони їх працевлаштовуватимуть. І це, власне кажучи, буде працювати на створення національного багатства України. Тому, шановні колеги, в першому читанні, за основу, скорочений термін. І серйозна підготовка до другого читання. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Кайда.</p>
<p>&nbsp;</p>
<p>13:05:43</p>
<p>КАЙДА О.П.</p>
<p>Прошу передати слово Михайлу Блавацькому.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон Михайла Блавацького.</p>
<p>&nbsp;</p>
<p>13:05:49</p>
<p>БЛАВАЦЬКИЙ М.В.</p>
<p>Михайло Блавацький, Всеукраїнське об'єднання "Свобода". Шановний пане Голово! Я хочу звернути вашу увагу на тому, що робота нашого комітету зараз дуже погано організована. І засідання в повному складі, я маю на увазі, коли були присутні, присутній кворум, було останній раз в грудні місяці. Я хочу, щоб ви взяли це під свій особистий контроль.</p>
<p>Тому що мені здається, що члени нашого комітету далі займаються, сьогодні там багато бізнесменів і олігархів, які й далі впорядковують, напевно, свої відносини з прокуратурою, з органами, &nbsp;міліції або надалі впроваджують якісь нові схеми і хочуть їх реалізувати при сьогоднішній владі. Візьміть, будь ласка, це до уваги.</p>
<p>А відносно законопроекту, Всеукраїнське об'єднання "Свобода" давно наполягає на тому, щоб в Криму була створена зона вільної економічної зони. І це сьогодні, ми всі розуміємо, на превеликий жаль, тяжко зреалізувати і ввести ці норми в життя.&nbsp; Тому ми наполягаємо сьогодні прийняти цей законопроект в першому читанні. Створити керуючу компанію, яка буде вести контроль за Кримом. Це я маю на увазі також звернутися до Президента і до Прем'єр-міністра надати можливості, якісь широкі можливості, це повинні бути уповноважені особи, які ведуть роботу в Криму. І прийняти в першому читанні і підготувати по скороченій процедурі до другого читання. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, ми обговорили це питання. Я прошу сісти на свої робочі місця. Давайте підготуємося до голосування. Це важливе питання. Воно стосується фактично сотен-тисяч наших громадян або, які працюють на підприємствах або підприємства яких знаходяться на окупованій&nbsp; території тощо. Тобто давайте підтримаємо пропозицію прийняти в першому читанні. Потім ми обговоримо питання скороченою процедури. І, сподіваюсь, що найближчим часом цей закон буде прийнятий в цілому.</p>
<p>Прошу, колеги, прийняти за основу законопроект 4032а – проект Закону про податковий та митний контроль у вільній економічній зоні Криму та про особливості здійснення економічної діяльності на тимчасово окупованій території України.</p>
<p>Прошу голосувати, шановні колеги. Прошу підтримати за основу.</p>
<p>&nbsp;</p>
<p>13:08:29</p>
<p>За-241</p>
<p>Рішення прийнято.</p>
<p>Шановні колеги, зразу за скороченою процедурою розгляду цього питання. Прошу підтримати пропозицію комітету і депутатів, які виступали. Прошу голосувати.</p>
<p>&nbsp;</p>
<p>13:08:52</p>
<p>За-228</p>
<p>Рішення прийнято.</p>
<p>Шановні колеги, ми продовжуємо тему окупованої території&nbsp;&nbsp; України,&nbsp; тимчасово, підкреслюю,&nbsp;&nbsp;&nbsp; окупованої проектом&nbsp; Закону про введення&nbsp; санкцій&nbsp; щодо осіб, причетних до окупації і анексії Автономної Республіки Крим та міста Севастополь.&nbsp; Реєстраційний номер закону&nbsp; 4752.&nbsp;&nbsp;</p>
<p>Шановні колеги, прохання сісти на робочі місця і підтримати включення&nbsp;&nbsp; цього проекту до порядку денного. Прошу,&nbsp; шановні колеги, 4752 щодо включення до порядку денного.&nbsp; Колеги, я прошу, сядьте на місця.&nbsp;&nbsp;&nbsp;&nbsp; Хвильку,&nbsp; пригальмуйте на голосуванні.&nbsp;&nbsp; Шановні народні депутати,&nbsp; на свої робочі місця,&nbsp; будь ласка, і підтримайте,&nbsp; будь ласка,&nbsp; пропозицію, яка є об'єктивною. Тому що цивілізовані країни світу ввели санкції проти тих, хто&nbsp; причетний до&nbsp; окупації Криму,&nbsp; а Україна поки це рішення ще не схвалила. Ми зобов'язані це рішення схвалити і його реалізувати на практиці.&nbsp;</p>
<p>Будь ласка, щодо включення до&nbsp; порядку денного 4752,&nbsp; прошу&nbsp; голосувати.</p>
<p>&nbsp;</p>
<p>13:10:27</p>
<p>За-195</p>
<p>Рішення не прийнято.&nbsp;</p>
<p>Автору закону 1 хвилину, Олег Ляшко.</p>
<p>&nbsp;</p>
<p>13:10:41</p>
<p>ЛЯШКО О.В.</p>
<p>Олег Ляшко, "Радикальна партія".</p>
<p>Шановні колеги&nbsp; депутати, я звертаюся до вас&nbsp; і я&nbsp; звертаюсь до громадян&nbsp; України. Ми сьогодні є свідками&nbsp; окупації і анексії Криму. Ми сьогодні є&nbsp; свідками, коли фінансовані Росією диверсанти і терористи проливають кров, сльози і точать війну на нашому Донбасі. Увесь світ, я наголошую, увесь цивілізований&nbsp; світ&nbsp;&nbsp; об'єднався для того, щоб притягнути до відповідальності&nbsp; тих, хто вчинив незаконну анексію української території. Навіть у Державній Думі Росії вже збираються&nbsp; запроваджувати санкції проти нас. І єдиний парламент, який не здатен захистити свою країну – це український парламент.&nbsp; Ми й досі не прийняли рішення про запровадження&nbsp; санкцій&nbsp; &nbsp;щодо осіб, причетних до окупації, анексії Криму і міста Севастополя.&nbsp; Ми з вами вимагаємо підтримки від усього світу, але чи можемо ми розраховувати на цю підтримку, якщо ми не здатні самі захистити свою країну і запровадити санкції.</p>
<p>Олександр Валентинович, я&nbsp; прошу ще раз ставити на голосування це питання, поки воно не буде прийнято. Це ганьба, коли парламент…</p>
<p>&nbsp;</p>
<p>ГОЛОВУЮЧИЙ.&nbsp; Дайте можливість завершити.</p>
<p>&nbsp;</p>
<p>ЛЯШКО О.В. Це ганьба, коли український парламент, коли депутати, які називають себе&nbsp; народними депутатами України, бояться чи неспроможні запроваджувати санкції проти осіб, причетних до окупації і анексії Криму.&nbsp; Ті із депутатів, хто не голосує за запровадження санкцій, вони підтримують цю агресію військову, вони підтримують окупацію Криму, вони підтримують війну на Донбасі. І і я прошу список депутатів, які не голосували за включення до порядку денного питання про запровадження санкцій проти осіб, причетних до окупації Криму і Севастополя, опублікувати в парламентській газеті "Голос України". Нехай вся країна знає тих, хто підтримує і потакає агресору. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Будь ласка, народний депутат Каплін.</p>
<p>&nbsp;</p>
<p>13:12:48</p>
<p>КАПЛІН С.М.</p>
<p>Шановні колеги! От ми сьогодні і здійснили фактично перепис сепаратистів і диверсантів у Верховній Раді України. Згоден з колегою Ляшко з приводу того, що саме сьогодні ми маємо екзаменувати Верховну&nbsp; Раду України на предмет прихильності до захисту національних інтересів України. І я прошу поставити знову на голосування це питання.</p>
<p>Але, Олег, я тобі хочу зробити зауваження, ти називаєш банду Партії регіонів, банду Януковича –&nbsp; опозицію і комуністів. Вони не опозиція, з них така сама опозиція, як з виделки вила. Опозиція буде обрана на наступних парламентських виборах, туди прийдуть нові сили, нові молоді люди, які, дійсно, представлятимуть Донбас, які будуть голосувати за тих простих людей, які там живуть.</p>
<p>І ще раз, "УДАР" за перевибори і прошу Раду саморозпуститися, як цього вимагають мільйони українців.</p>
<p>&nbsp;</p>
<p>ГОЛОВУЮЧИЙ. Народний депутат Федорук з цього, будь ласка, з цього&nbsp;&nbsp; питання.</p>
<p>&nbsp;</p>
<p>13:14:02</p>
<p>ФЕДОРУК М.Т.</p>
<p>Шановні народні депутати! Вчора і&nbsp; сьогодні в Чернівцях оголошений траур за тим, що два дні тому під Луганськом загинуло 10 десантників&nbsp; саме з Чернівецького батальйону, які захищали і боролися з тими, хто проповідує тероризм і&nbsp; сепаратизм.&nbsp; Ситуація в Чернівцях надзвичайно напружена, жінки, матері перекрили траси міжнародного руху і вимагають розслідувати це все і не направляти&nbsp; більше&nbsp; солдатів, щоб вони гинули там. Є інформація, що повинні&nbsp; направити батальйон територіальної оборони, який нещодавно створений в Чернівцях для&nbsp; захисту територій області.</p>
<p>Я звертаюся до вас, Олександре Валентиновичу, дати доручення Міністерству&nbsp; оборони розглянути, враховуючи&nbsp; ці ситуації, поки не направляти…</p>
<p>&nbsp;</p>
<p>ГОЛОВУЮЧИЙ. Зрозуміла пропозиція, шановні колеги.</p>
<p>Будь ласка, народний депутат Мирний.</p>
<p>&nbsp;</p>
<p>13:15:19</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Шановне товариство! Врешті-решт маємо гордість і маємо силу сказати тим, хто загарбує нашу територію, про те, що ми готові з ними боротися, в&nbsp; тому числі такими законопроектами. Як це так,&nbsp; ми не готові проголосувати за те, щоб вводити санкції до тих осіб, які&nbsp; причетні до захоплення нашої території, то ми хто тоді!?&nbsp; Ми себе взагалі хоч трохи поважаємо? Чи ми готові&nbsp; лягати під будь-кого і нам страшно бути&nbsp; сміливими?</p>
<p>Так от фракція Всеукраїнського об'єднання "Свобода" заявляє про те, що, по-перше, вона&nbsp; сама підтримає – 35 голосів, як було так і є, вибачте, 36, так і вимагає від&nbsp; усіх інших, вимагає, підкреслюю, наказувати тих, хто зазіхає на нашу територію.</p>
<p>А колезі Капліну хочу сказати…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити виступ.</p>
<p>&nbsp;</p>
<p>13:16:31</p>
<p>МИРНИЙ О.Б.</p>
<p>Маленьке побажання: правопис української мови, коли кажуть про чоловіка, кажуть "Ляшком", а якщо кажуть "Ляшко"… Ну, може, ви щось&nbsp; знаєте. Але це – жіноча стать, вибачте. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, з правописом давайте трошки пізніше розберемося. А зараз нам треба розібратися щодо прийняття цього закону.</p>
<p>Колеги, я прошу ще раз за наполяганням народних депутатів 4752 підтримати включення до порядку денного. Підкреслюю: до порядку денного нашої сесії, шановні колеги. Прошу сісти на свої робочі місця і голосувати. Прошу включити систему "Рада" і підтримати включення 4752, реєстраційний номер закону, до порядку денного. Прошу голосувати.</p>
<p>&nbsp;</p>
<p>13:17:36</p>
<p>За-214</p>
<p>Рішення не прийнято.</p>
<p>Шановні колеги, я переконаний, що все одно парламент прийме це рішення. Прошу попрацювати з відсутніми депутатами, які з незрозумілих причин зараз не працюють в сесійній залі.</p>
<p>По фракціях, будь ласка, покажіть це голосування. 68 – "Батьківщина", 0 – Партія регіонів, "УДАР" – 32, 28 – "Економічний розвиток", 26 – "Європейська суверенна Україна", "Свобода" – 35, 0 – КПУ, позафракційні – 25.</p>
<p>Народний депутат Мірошниченко, будь ласка.</p>
<p>&nbsp;</p>
<p>13:18:11</p>
<p>МІРОШНИЧЕНКО І.М.</p>
<p>Ігор Мірошниченко, Всеукраїнське об'єднання "Свобода". Ми не даремно наполягаємо на тому, щоб давали після кожного голосування по фракціях результати голосування. І знову повертаємося до "тих баранів", вибачайте, яких ми вже згадували сьогодні: зранку по кадрових призначеннях голосували, в тому числі, усі фракції з коаліції повним складом. Зараз, шановні колеги, ну, ми ж голосуємо важливі питання. Та плюньте на тих регіоналів з комуняками, це – п'ята колона Москви. Але ж ви не відпускайте своїх депутатів. З кожним голосуванням на одного, на двох депутатів у вас голосує менше.</p>
<p>Ну, куди ви пішли? Ви зголодніли? Зараз український народ – голодний, до тих депутатів, які не виконують свої зобов'язання перед виборцями, і буде мати претензії до всіх вас. Тому, шановні колеги, в першу чергу з коаліції, в нас достатньо голосів, тримайте своїх депутатів на прив'язі і хай голосують по всіх питаннях, а не тільки по тих, які ставив Президент України. Український народ чекає від нас важливих голосувань. Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, давайте переходимо до наступного питання. Я переконаний, що ми повернемося до розгляду цього питання і приймемо, воно достатньо важливе для того, щоб ми його могли розглянути і прийняти. І не тільки включити до порядку денного, але ж прийняти за основу і в цілому.</p>
<p>Прошу, шановні колеги, наступне питання, нам треба його включити до порядку денного з тим, щоби прийняти рішення. Це проект Закону про внесення змін до Кримінального кодексу України (щодо відповідальності за фінансування сепаратизму). Зараз ми можемо зразу оцінити по голосуванню, хто або фінансує сепаратистів, або підтримує фінансування сепаратистів – це ті, хто не голосують за цей закон.</p>
<p>Прошу, шановні колеги, реєстраційний номер 4822. Ще раз нагадаю, це проект Закону про внесення змін до Кримінального кодексу України (щодо відповідальності за фінансування сепаратизму). Прошу, шановні колеги. Колеги, потім обнімемось, прошу на свої місця сісти. Пане Богдан, прошу на робоче місце. Одну хвилину – Ірині Луценко автору закону. Будь ласка. Да, з міста Ірина? Заново таймер поставте, щоб вона могла виступити. Будь ласка.</p>
<p>&nbsp;</p>
<p>13:20:35</p>
<p>ЛУЦЕНКО І.С.</p>
<p>Шановний пане Голово, шановні народні депутати! Продовжуючи тему санкцій, в нас в Кримінальному кодексі є дві статті, які, за якими можна кваліфікувати дії про підбурювання і розпалювання ворожнечі і до сепаратизму. Але випадає в цьому контексті один елемент, який є рішучою силую для розпалювання цих конфліктів, це саме фінансування цього сепаратизму. Давйте подивимося системно на цю проблему. З чого починався Крим? Хіба не з сепаратизму? Хіба не з питань відділення? Хіба не фінансувалися ці підбурювання через засоби масової інформації, через телебачення, через виступи тих самих народних депутатів? Про позбавлення депутатської недоторканності ми голосували і пробуємо голосувати. Чому ми закриваємо очі на цю основну проблему? Давайте визнаємо, ну не&nbsp; готова була Україна до таких дій, правда? Ну не готова вона була до того,&nbsp; що братній народ буде фінансувати нас через нашу п'яту колону… <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>ЛУЦЕНКО І.С. Будь ласка,&nbsp; Олександр Валентинович, серйозне питання.</p>
<p>Давайте подивимося системно до того. Все починається з&nbsp; підбурювання. Ми дійшли до того, що ми доганяємо ці проблеми. Давайте їх вирішувати системно. Давайте все-таки визнаємо, що треба&nbsp; побудувати механізм спільний роботи Національного банку, Митниці,&nbsp; податкової, прокуратури, СБУ по виявленню цих каналів фінансування. Ми знаємо, звідки&nbsp; вони приходять, давайте їх "гасити" на корню. Тому прошу вас відповідально підійти до цього питання. Сьогодні Луганськ, вчора Крим, Донецьк. Ви бачите, що робиться в Одесі?! Ми знаємо, що такі підбурювання, підтримає мене "Свобода",&nbsp; і у Львові, Франківську. Прошу вас поставити на голосування законопроект введення кримінальної відповідальності за фінансування сепаратизму, як тої топки, в яку кидаються ці дрова&nbsp; для того, щоб не дати можливості&nbsp; розповзатися цій заразі по всій Україні.</p>
<p>Комітет Кожем'якіна&nbsp; підтримав цей законопроект. Комітет Чумака – також визнав, що в цьому законопроекті немає корупційної складової. Прошу вас для того, щоб ми не доганяли проблеми, а вирішували їх зараз і тут підтримати цей законопроект і проголосувати за включення його в порядок денний. Я вам дуже вдячна.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, прошу сісти на свої робочі місця. Ми ж не обговорюємо зараз, давайте&nbsp; підтримаємо включення&nbsp; до порядку денного, тоді буде можливість обговорити. Прошу, шановні колеги, підтримати включення&nbsp; законопроекту про введення санкцій щодо осіб, причетних до окупації. Ой, вибачте. Проект Закону про внесення змін до Кримінального кодексу України щодо відповідальності за фінансування сепаратизму (реєстраційний номер 4822) щодо включення до порядку денного.</p>
<p>Прошу, шановні колеги, голосувати. Колеги, прошу голосувати.</p>
<p>&nbsp;</p>
<p>13:24:17</p>
<p>За-223</p>
<p>Шановні колеги! Народний депутат Безбах підійшов і хоче проголосувати за цей закон.</p>
<p>Прошу, шановні колеги, давайте щодо включення до порядку денного. Колеги, щодо включення до порядку денного. Давайте сядемо на свої робочі місця. Будь ласка, підтримайте всіма можливостями боротьбу за Україну. За включення до порядку денного, прошу проголосувати (4752).</p>
<p>&nbsp;</p>
<p>13:24:58</p>
<p>За-225</p>
<p>По фракціях, будь ласка. 73 – "Батьківщина", 1 – партія Регіонів, "УДАР" – 35, "Економічний розвиток" – 31, "Суверенна європейська Україна" – 28, "Свобода" – 35, 0 – Компартія, позафракційні – 22.</p>
<p>Шановні колеги! Будь ласка, народний депутат Ільєнко з мотивів.</p>
<p>&nbsp;</p>
<p>13:25:25</p>
<p>ІЛЛЄНКО А.Ю.</p>
<p>Андрій Ільєнко, фракція Всеукраїнського об'єднання "Свобода". Я не буду казати, що це ганьба те, що зараз відбувається. Давайте, може, розглянемо пропозицію, щоби ті депутати, які не голосують, можливо, варто зайнятися ними Генеральною прокуратурою? Можливо, варто конфіскувати їхнє майно, а потім обмінювати їх на наших полонених, тому що я бачу, що це буде найкращих спосіб використання таких народних депутатів, обмінювати потім на полонених наших, які знаходяться в руках сепаратистів, тому що сьогодні я бачу ніякого іншого застосування щодо них не буде, ну і конфіскація майна, звичайно.</p>
<p>Олександр Валентинович! Може, розглянемо цю пропозицію. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги. Ми б давно вже їх поміняли, але ж вони нікому не потрібні, от у чому проблема, ви розумієте. Тому давайте ще раз повернемось до цього питання, колеги.</p>
<p>Народний депутат Журавський, будь ласка.</p>
<p>&nbsp;</p>
<p>13:26:22</p>
<p>ЖУРАВСЬКИЙ В.С.</p>
<p>Шановні колеги. Цей законопроект розглядався в нашому комітеті, Комітет законодавчого забезпечення правоохоронної діяльності і всі депутати, які представляють парламент, проголосували - "за" і жодних зауважень не було. По великому рахунку, цей законопроект сприяє цілісності держави, ми ж всі кажемо, що ми за єдину державу і я думаю, що ті депутати, які сумнівалися, зараз змінять свою позицію і проголосують - "за". Дякую.</p>
<p>&nbsp;</p>
<p>ГОЛОВУЮЧИЙ. Народний депутат Ар'єв, будь ласка.</p>
<p>&nbsp;</p>
<p>13:26:57</p>
<p>АР’ЄВ В.І.</p>
<p>Шановні колеги! У нас нещодавно був випадок, коли ми зрадника України, ледь дали згоду на його арешт, людину, яка закликає до, просто війни проти України, це колишній колега Царьов, якого, який отримав, за якого лише 226 голосів було віддано за його притягнення до відповідальності і арешт. Це ганьба. При тому, що у нас коаліція, понад 250 підписантів. Скажіть будь ласка, де вони сьогодні, Олександр Валентинович! Давайте, наступне питання Постанова про розпуск Верховної Ради і геть звідси. тому що це уже ганьба просто. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Шановні колеги, я прошу, колеги, не розходимось. Зараз, я відчуваю, що буде голосування, тому що дуже такі натхненні, аргументовані виступи пішли.</p>
<p>Шановні колеги, давайте не будемо, бачите от ще декілька чоловік підійшли для голосування. Прошу, шановні колеги, пропозиції по розпуску я вже чув. Колеги, давайте, краще зараз покличте своїх колег, щоб всі голосували.</p>
<p>Шановні колеги, прошу. Опозиція, прошу голосувати. Виступати у нас є можливість, коли буде обговорення цього питання. Колеги, 225 я нагадаю проголосувало і я відчуваю, що зараз є натхнення прийняти цей закон, включити його до порядку денного. Так чи ні? Прошу, прошу голосувати щодо включення проекту до порядку денного, 4822. Прошу голосувати.</p>
<p>&nbsp;</p>
<p>13:28:43</p>
<p>За-242</p>
<p>Рішення прийняти. <i>(Оплески)</i></p>
<p>Прошу. Шановні колеги, є можливість прийняти за основу і в цілому?</p>
<p>&nbsp;</p>
<p>ГОЛОСИ ІЗ ЗАЛУ. Да!!</p>
<p>&nbsp;</p>
<p>ГОЛОВУЮЧИЙ. Прошу голосувати.</p>
<p>&nbsp;</p>
<p>13:29:06</p>
<p>За-238</p>
<p>Рішення прийнято. <i>(Оплески)</i></p>
<p>Шановні колеги, раз пішло таке натхнення, я прошу, прошу повернутись до Закону 4752 "Про введення санкцій проти осіб, причетних до окупації і анексії Автономної Республіки Крим та міста Севастополя" щодо включення до порядку денного. Прошу, шановні колеги, підтримайте. Бачу, ще підходять і підходять патріоти до залу. Прошу голосувати.</p>
<p>Ви голосуйте, будь ласка, за важливий закон.</p>
<p>&nbsp;</p>
<p>13:29:46</p>
<p>За-214</p>
<p>Шановні колеги, я не розумію.</p>
<p>По фракціям, будь ласка. 76 – "Батьківщина", Партія регіонів – 0, "УДАР" – 34, "Економічний розвиток" – 17, "Суверенна європейська Україна" – 26, 35 – "Свобода", 0 – Компартія, позафракційні – 26.</p>
<p>Будь ласка, народний депутат Кайда.</p>
<p>&nbsp;</p>
<p>13:30:08</p>
<p>КАЙДА О.П.</p>
<p>Дякую. Олексій Кайда, фракція Всеукраїнського об'єднання "Свобода". Шановний Олександре Валентиновичу, ну, перша пропозиція. До тієї долучаюсь пропозиції, яку оголосив Андрій Іллєнко. Крім того, я пропоную, щоб ще оголошували, які фракції не голосують з коаліції.</p>
<p>Тому що, розумієте, сидіти, викрикувати про саморозпуск парламенту, умнічати, тут казати, що збираються підписи за позбавлення депутатів повноважень за прогул 5 днів. Наша фракція вся підписала за цей законопроект Капліна. Натомість близько 15 ударівців не підписалися за цей законопроект.</p>
<p>Тому треба бути відвертими. Якщо ми голосуємо, - показуємо. Зараз голосування показало, декілька чоловік з коаліції не проголосували. І власне саме цих голосів не вистачило. Фракція "Свободи" голосує одностайно: 35, 35, 35. Якби нас було 226, то я думаю, що було би взагалі не проблема і ухвалювалися б правильні і патріотичні закони, які б скеровувалися для захисту… <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую. Народний депутат Кириленко, будь ласка.</p>
<p>Я прошу працівників Секретаріату ще раз оголосити в кулуарах, що негайно всім депутатам зайти до залу. Будь ласка.</p>
<p>&nbsp;</p>
<p>13:31:34</p>
<p>КИРИЛЕНКО В.А.</p>
<p>В'ячеслав Кириленко, партія "За Україну!", "Батьківщина". Шановні виборці, шановні колеги! Ну, тут, очевидно, у частини людей якесь таке тремтіння від того, що Україна зробить якийсь крок проти Росії. Лишилися ще і такі депутати.</p>
<p>Але я хочу звернути увагу, що, по-перше, весь цивілізований світ, Євросоюз, Сполучені Штати і навіть країни третього світу уже запровадили санкції як проти країни, так і проти окремих посадових осіб Російської Федерації.</p>
<p>По-друге, сама ця Росія вже давно запровадила санкції проти України і проти народних депутатів, більшості із нас, і проти урядовців, і навіть проти українських товарів. Картоплю уже найкращу в світі українську Росія закуповувати не хоче. Хоча своєї картоплі у них не вистачає. Так вони ненавидять всіх нас із вами. Я хочу нагадати, що кримінальні справи порушені проти посадовців і Національної гвардії. Тому зараз ми повинні проголосувати цей закон і не&nbsp; боятися. Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги, народний депутат Герман наполягає на слові, будь ласка.</p>
<p>&nbsp;</p>
<p>13:32:44</p>
<p>ГЕРМАН Г.М.</p>
<p>Я прошу вас, пане Голово, згадати і про тих людей, які стоять на вулиці і вимагають включення до порядку денного того законопроекту, про який ми… 4895. Будь ласка, зробіть і це голосування, не тягніть часу. Пам'ятайте не тільки про свої інтереси, а і про інтереси людей.</p>
<p>&nbsp;</p>
<p>ГОЛОВУЮЧИЙ. Шановні колеги, я нагадаю, що ідеться про захист інтересів України і ідеться про санкції проти тих, хто причетні до окупації Автономної Республіки Крим.&nbsp; Шановні колеги, прошу, давайте зараз визначимося. Я дав представнику Партії регіонів. Спокійно.</p>
<p>Шановні колеги, прошу за наполяганням депутатів повернутися до цього питання і проголосувати щодо включення його до порядку денного. Шановні колеги, будь ласка, прошу голосувати.</p>
<p>&nbsp;</p>
<p>13:33:52</p>
<p>За-218</p>
<p>Рішення не прийнято.</p>
<p>По фракціям, будь ласка. 73 – "Батьківщина", регіони – 0, "УДАР" – 37, 20 - "Економічний розвиток", "Суверенна європейська Україна" – 25, 35 – "Свобода", Компартія – 0, позафракційні – 28.</p>
<p>Шановні колеги, будь ласка, повернемося до цього питання трошки пізніше. Ітак включення, ми пройшли питання включення до порядку денного. <i>(Шум у залі) </i>&nbsp;Шановні колеги, я прошу трошки не так голосно виступати. Тому, що вам і мікрофони не потрібно включати, чути аж на вулиці.</p>
<p>Я хочу вам пояснити, що це питання включено до порядку денного.</p>
<p>Включено, включено воно до порядку денного. Тому, коли є наполягання, я так розумію, розглянути його в першому читанні. Правильно я розумію? Так наполягають народні депутати? А сепаратизм покарати? <i>(Шум у залі)</i> Шановні колеги, я ще раз хочу сказати, спокійно. Голосування, трошки Регламент повивчайте. До порядку денного – це до порядку денного сесії, а не сесійного дня.</p>
<p>Тому, шановні колеги, пропозиція і голови робочої комісії, Олексія Петровича, і інших народних депутатів щодо включення до, не включення, а&nbsp; розгляду в першому читанні двох законопроектів. 4895, 4895-1 – це закони про переведення кредитних зобов'язань з іноземної валюти в національну. Колеги, в першому читанні можемо розглянути це питання? <i>(Шум у залі)</i> Да? Ні? Голосувати без обговорення ми не можемо це питання.</p>
<p>Шановні колеги, за скорочену процедуру розгляду цього питання, прошу… <i>(Шум у залі)</i></p>
<p>&nbsp;</p>
<p>13:36:03</p>
<p>За-176</p>
<p>Рішення прийнято.</p>
<p>Шановні колеги, у нас є два альтернативних законопроекти – 4895, 4895-1. Більше того, я нагадаю, що ми декілька тижнів тому створили робочу групу народних депутатів, які разом з Національним банком розглядали це питання. Єдине, я зразу хочу сказати, що ми вгоримо про перше читання цього закону, тому що є новообраний Голова Національного банку, з яким треба обов'язково узгодити це питання, щоб воно було робочим, а не теоретичним надбанням парламенту.</p>
<p>Тому, колеги, прошу, у нас два автори законопроектів: народний депутат Рудьковський, народний депутат Опанащенко. Потім, перед тим, як комітет буде виступати, я&nbsp; би дав голові робочої групи пану Кайді можливість виступити. І потім – Комітет з питань фінансів і банківської діяльності.</p>
<p>Прошу, шановні колеги, за скороченою процедурою. Народний депутат Рудьковський&nbsp;&nbsp;&nbsp;&nbsp; Микола Миколайович.</p>
<p>&nbsp;</p>
<p>13:37:04</p>
<p>РУДЬКОВСЬКИЙ М.М.</p>
<p>Спасибі. Шановні народні депутати, свого часу ми включили&nbsp;&nbsp; законопроект 4895 до порядку денного для того, щоб ми в робочому порядку в комітеті разом з валютними позичальниками Національним банком та&nbsp; урядом знайшли спільну мову з банкірами.</p>
<p>Я вас інформую. Протягом тижня, через день, по 3, по 5&nbsp;&nbsp;&nbsp; годин ми зустрічалися разом з позичальниками з банкірами, з представниками уряду.&nbsp; Рішення, на жаль,&nbsp; ми не змогли знайти лише з однієї причини, бо на жодні, я підкреслюю, на жодні поступки&nbsp; представники банківського лобі не пішли.&nbsp;&nbsp;&nbsp;</p>
<p>На чому наполягають і просять позичальники?&nbsp; Я тільки доповідаю цей закон для вас, для народних депутатів, він&nbsp; був підготовлений юристами банківської справи, і в чому його суть, ще раз зупинюсь. Свого часу, в 2007-2008 роках,&nbsp; ви пам'ятаєте, коли уряд агітував, що в нас буде національна валюта стабільна,&nbsp; беріть кредити в іноземній валюті, люди довірилися і взяли&nbsp; кредити в іноземній валюті. Після цього, зокрема в 2008&nbsp;&nbsp; році і зараз, ми бачимо, уряд змінив свою&nbsp; політику, він із підтримки стабільної національної валюти перейшов&nbsp; на плаваючий курс. Але люди взяли кредити, виходячи з своїх заробітних плат, банки аналізували, що це третина доходу сім'ї. Так от в 2009 році&nbsp; люди вже платили 80 відсотків доходів сім'ї. Після кризи 2014 року, обвалу&nbsp; гривні, люди повинні платити по 120 відсотків доходів своєї сім'ї…</p>
<p>&nbsp;</p>
<p>ГОЛОВУЮЧИЙ.&nbsp; Півхвилин, будь ласка.</p>
<p>&nbsp;</p>
<p>РУДЬКОВСЬКИЙ М.М. Для того, щоб покрити ці кредити, люди займають кошти в сусідів, у знайомих і так далі. Щоб ви розуміли, з того часу, з 2008 року більше 200 чоловік покінчили життя самогубством, більше 113 тисяч людей виселили з житла, яке вони на половину чи на дві третини оплатили. Я звертаюсь до вас підтримати в першому читанні конвертацію валютних кредитів в гривню…</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Будь ласка, завершуйте.</p>
<p>&nbsp;</p>
<p>13:40:03</p>
<p>РУДЬКОВСЬКИЙ М.М. … відміну всіх пенів і штрафів, бо людям нарахували пені і штрафів більше, а ніж кредитні зобов'язання, встановлення граничної кредитної ставки відсотку по обліковій ставці Національного банку та інші пропозиції, які є в законі.</p>
<p>Я вас прошу дуже від людей, які зібралися тут, від сотень тисяч, які не змогли приїхати, давайте приймемо цей закон за основу і з комітетом разом до другого читання врахуємо всі пропозиції банків, уряду і так далі, врахуємо думку людей, для того, щоб люди не їздили до Києва до парламенту, а працювали на своїх місцях. Це той середній клас, який взяв кредити, який довірився державі, а зараз, якщо ми не приймемо рішення, він піде по миру, бо їх повикидають з житла і зроблять так як всіх інших жебраками. Прошу цей закон підтримати в першому читанні. Спасибі всім народним депутатам, які підтримували цей закон для включення, і люди чекають і будуть…</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Будь ласка, народний депутат Опанащенко, альтернативний проект закону.</p>
<p>&nbsp;</p>
<p>13:41:26</p>
<p>ОПАНАЩЕНКО М.В.</p>
<p>Шановні народні депутати! Що зараз відбувається? Було створено, так, дійсно, декілька груп з банками, з представниками, з Національним банком, але питання стоїть просто: за чий рахунок ми вирішимо те, що відбулося в країні, ту курсову різницю, які ми зараз отримали? Чи за рахунок людей, якщо ми не приймемо цей законопроект, а приймемо законопроект банків, чи за рахунок банків, чи за рахунок держави? От в чому річ. І ми з вами &nbsp;повинні визначитись, якщо ми&nbsp; не приймемо цей законопроект, я вже спостерігаю за тією робочою групою місяць – збираються, виносять на&nbsp; обговорення&nbsp; такий собі кредитний договір банку,&nbsp; заводять у дрібниці і жодних намагань у вирішенні питання збоку банків немає.</p>
<p>Тому нам потрібно прийняти законопроект, і&nbsp; я в певний, банки відпрацюють механізм, як отримати від держави допомогу. Тому що в них є юристи,&nbsp;&nbsp; це вони добре показали на робочих групах. Якщо&nbsp; ми законопроект відкидаємо, то ми залишаємо людей і вирішуємо всі питання щодо&nbsp;&nbsp; курсової різниці за рахунок людей. Це дуже просто. Можна видумувати і казати, якщо подивитися з іншої сторони чи не з іншої.&nbsp; Ще раз. Банкам дійсно потрібна буде допомога від держави. Але щоб банки&nbsp; почали її&nbsp; вимагати, потрібно прийняти цей законопроект.</p>
<p>Але в моєму законопроекті альтернативному з позначкою "1" пропонується курсова&nbsp; різниця&nbsp; 8. Я, скажемо, погоджуюсь, що не 8, а на момент укладення договору. Якщо договір укладений&nbsp; за курсом 5,5 нехай буде 5,5, якщо 7 – нехай буде 7. Тобто я погоджуюсь з&nbsp; колегою Рудьковським, але все ж таки наполягаю, щоб це була реструктуризація, а не конвертація, і процентна ставка була одна облікова процентна ставка НБУ. Якщо ми це зробимо, це буде перший крок наступу на&nbsp; валютний курс.</p>
<p>&nbsp;</p>
<p>ГОЛОВУЮЧИЙ. Будь ласка, завершуйте, півхвилини.</p>
<p>&nbsp;</p>
<p>ОПАНАЩЕНКО М.В. Ми зробимо перший крок до того, щоб в Україні&nbsp; знизилися процентні ставки по кредитам, 20-15 відсотків жодний бізнес не має такої рентабельності зараз&nbsp; в Україні в такі складні часи. Тому це буде перший крок до цивілізованих процентних ставок, які є в Європі. Ми прагнемо до Європи і ми повинні сприймати і процентні ставки, які там є.</p>
<p>Тому я прошу вас не залишати людей самих на вирішення цього складного питання, прийняти в першому читанні і ми побачимо, що банки запропонують нам механізм, як…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, будь ласка, від&nbsp; робочої групи Олексій Кайда.</p>
<p>&nbsp;</p>
<p>13:44:25</p>
<p>КАЙДА О.П.</p>
<p>Дякую, Олександре Валентиновичу. Олексій Кайда, фракція Всеукраїнське об'єднання "Свобода".&nbsp;&nbsp;&nbsp;</p>
<p>Наша робоча група, яка створена за розпорядженням Голови Верховної Ради&nbsp; України, збиралася неодноразово. Були запрошені представники як громадськості, так і представники Національного банку, Міністерства фінансів, Комісія з цінних паперів і неодноразово велися дискусії щодо, напевно, напрацювань нового законопроекту. Але відповідально стверджую, що до спільного знаменника ми не прийдемо. Чому? Тому що то одну сторону задовольняє законопроект – іншу не задовольняє, то другу&nbsp; задовольняє – третю не задовольняє.</p>
<p>І, відповідно, для того, щоб розрубати цей "гордієв вузол", напевно,&nbsp; необхідно проголосувати тут в першому читанні законопроект, і до другого читання внести поправки.</p>
<p>Взагалі була на засіданні робочої групи висловлена позиція: розподіл відповідальності на три частини. Само собою, що мають відповідати валютні позичальники, бо вони брали кредити в валюті, але не в національній валюті, і, знову ж таки, винен&nbsp; Національний банк, або, скажемо так, держава винна в особі Національного банку, можливо, Міністерства фінансів, інших державних установ, які допустили до падіння, катастрофічного падіння національної валюти.</p>
<p>І, само собою, комерційні банки, які мали би, напевно, краще роз'яснювати валютним позичальникам їхні права, обов'язки і ризики, в першу чергу. Тому має бути, власне, розподіл цієї відповідальності на три частини.</p>
<p>Фракція Всеукраїнського об'єднання "Свобода" буде однозначно підтримувати, і ми будемо голосувати за законопроект в першому читанні. І звертаємося до всіх фракцій…</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити.</p>
<p>&nbsp;</p>
<p>КАЙДА О.П.&nbsp;&nbsp; … дати свої пропозиції до другого читання, щоб ми&nbsp;&nbsp; вже йшли постатейно, і в кого є які пропозиції, і в тому числі, я думаю, що поступлять пропозиції і від Національного банку України, і від Міністерства фінансів України для того, щоб удосконалити цей &nbsp;законопроект. Так, він є сирий, але його треба ухвалювати для того, щоб вийти вже на кінцеву точку, на кінцевий результат. Адже десятки тисяч українських сімей, які невинні в провальній політиці...</p>
<p>&nbsp;</p>
<p>ГОЛОВУЮЧИЙ. Завершуйте, будь ласка, півхвилини.</p>
<p>&nbsp;</p>
<p>КАЙДА О.П.&nbsp; Дякую.</p>
<p>... які невинні&nbsp; в провальній політиці падіння гривні, інколи... добре, що ми ухвалили закон про мораторій про відчуження майна, а їх просто викидали з маленькими дітьми на вулиці. Цього ми не повинні&nbsp; допустити і на якнайшвидше врегулювати цю ситуацію. Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні колеги, будь ласка. Народний депутат Риженков Олександр Миколайович, голова комітету з питань фінансів&nbsp; і банківської діяльності. Відсутній голова комітету? Відсутній голова комітету, це відношення до справи.</p>
<p>Будь ласка, я прошу включити мікрофон міністра фінансів Олександра Шлапака. Будь ласка.</p>
<p>&nbsp;</p>
<p>ШЛАПАК О.В. Шановні народні депутати, уряд всіляко поділяє стурбованість народних депутатів щодо проблеми, яка зараз розглядається в цьому&nbsp; залі. І ми також виступаємо за те, щоб знайти рішення проблеми валютних кредитів. Однак, шановні колеги, я не можу погодитися з виступами, в яких стверджується, що немає жодного поступу в вирішенні цієї проблеми. Щонайменше, зо два законопроекти з різними підходами, у тому числі, які називалися тут, зараз напрацьовані. Ми вважаємо, що треба продовжити роботу робочої групи. Можливо, нам потрібно буде ще тиждень, ще два, але ми найдемо рішення, яке не завалить банківську систему. Я хочу підкреслити це. Навіть голосування в першому читанні – це удар по банківській&nbsp; системі. Ми хочемо спасти 87 тисяч людей – це правильно і ми це зробимо обов'язково. Але якщо ціна цьому є завал всієї банківської системи, ми її отримаємо. Адже банківська система на сьогоднішній день – це очікування. Якщо тільки будуть прийняті такі кроки, я вас запевняю, що, на превеликий жаль, ми отримуємо колосальний удар по банківській системі.</p>
<p>Тому в мене прохання таке: повернутися до роботи в робочій групі, а не радикально, к пропонується зараз, вирішувати&nbsp; цю проблему. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, прошу записатися на виступи: два – за, два – проти. Будь ласка,&nbsp; народний депутат Спіріна, Компартія України.</p>
<p>&nbsp;</p>
<p>13:49:39</p>
<p>СПІРІНА І.Д.</p>
<p>Передаю слово коллеге Мартынюку.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть мікрофон народного депутата Мартинюка.</p>
<p>&nbsp;</p>
<p>13:49:44</p>
<p>МАРТИНЮК А.І.</p>
<p>Дякую. Мартинюк, фракція Компартії України.</p>
<p>Шановні колеги! Шановні виборці! От зараз ми на практиці й побачимо, хто представляє і як ваші інтереси. Ви, напевно, перед цим уважно слідкували за тим, що відбувалося в сесійній залі, яка ейфорія, коли розглядалися політизовані питання. І ви бачите, як спокійно і тихо, коли розглядаються житейські питання. це перше.</p>
<p>Друге. Я думаю, що робоча група, і тут представник робочої групи чесно сказав, нічого не робила і&nbsp; не зробить. І тому підтримувати пропозиції міністра фінансів не можна. Бо якщо ми зараз не проголосуємо хоча б у першому читанні, то робоча група й далі буде тягнути ковдру кожен сам на себе. Тому давайте їх про стимулюємо – проголосуємо в першому читанні і заставимо робочу групу працювати або через тиждень проголосуємо в цілому. Давайте підтримаємо.</p>
<p>&nbsp;</p>
<p>ГОЛОВУЮЧИЙ. Народний депутат Мошенський, "Суверенна європейська Україна".</p>
<p>&nbsp;</p>
<p>13:50:55</p>
<p>МОШЕНСЬКИЙ В.З.</p>
<p>Прошу слово передать Еремееву.</p>
<p>&nbsp;</p>
<p>13:51:03</p>
<p>ЄРЕМЕЄВ І.М.</p>
<p>Шановний Олександр Валентинович! Шановні народні депутати, український народе! Перший удар по громадянах України був в 2008 році. Другий удар – в цьому році. Вже два рази змінилась влада, але економічних звершень немає. І наше зобов'язання сьогодні прийняти цей закон і допомогти людям.</p>
<p>Виходячи з тих подій, які сьогодні вранці у нас відбувалися, то буде необхідність тоді ввести надзвичайний стан в банківській системі. І в першому, і в другому читанні без обговорення. Але наша фракція наполягає на тому, щоби сьогодні цей закон прийняти в першому читанні. Дякую за увагу. І цим допомогти нашим українським громадянам.</p>
<p>&nbsp;</p>
<p>ГОЛОВУЮЧИЙ. Народний депутат Каплін, фракція "УДАР".</p>
<p>&nbsp;</p>
<p>13:51:57</p>
<p>КАПЛІН С.М.</p>
<p>Шановні українці, шановні колеги, шановний пане голово! Жонглюванням робочими групами і будь-якими іншими речами ми не вирішимо глобальну проблему. Наша політична сила буде підтримувати цей законопроект, але разом з тим, я запрошую після вирішення цього питання під Верховну Раду тих, кого обдурили кредитні спілки. І таких людей десятки тисяч. Коли родичі Азарова створювали в Одесі кредитні спілки, які грабували на сотні мільйонів гривень український народ. Я запрошую усіх тих, у кого режим Януковича повідбирав бізнес. Таких людей насправді мільйони. І всі вони будуть рано чи пізно під Верховною Радою. Рано чи пізно і дітям війни, пенсіонерам, інвалідам, усім, кому винна сьогодні держава, ми змушені будемо заплатити. І ми ніколи не заплатимо до тих пір, доки уряд, сектор безпеки країни, Генеральна прокуратура не поверне усі великі і малі золоті батони, вкрадені Януковичем і його режимом. Сотні суддів, прокурорів, усі мільйонери, окремі мільярдери, олігархи. Країна третя в світі по вивозу капіталу. Все потрібно повернути, усе потрібно віддати простим українським громадянам, які збудували і залишили нам державу. Разом з тим, я би хотів запитати в уряду. Ми повинні, крім того, збільшувати ВВП і заробляти. Коли ви принесете у Верховну Раду України план реформ, такий, як свого часу &nbsp;приносив у свій парламент, наприклад, згадуваний Президентом великий реформатор Лі Куан Ю? Такий план реформ як свого часу приносив Рузвельт, Бальцерович, досить сюди тягати цей крій, новий крій&nbsp; Податкового кодексу і бюджету, покажіть країні, що ви будете робити …</p>
<p>&nbsp;</p>
<p>ГОЛОВУЮЧИЙ. Шановні колеги! Ми обговорили… Ні, вибачте, ще не всі обговорили це питання. Народний депутат Кайда, фракція "Свобода" передає слово народному депутату Мирному.</p>
<p>&nbsp;</p>
<p>13:54:28</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Подивіться на аргументи "за" і "проти". Аргументи "за" зрозумілі, є проблема, є біда, в якій замішані, або приймають участь 3 сторони, і це об'єктивно: держава, комерційні банки і люди, які взяли валютні кредити. І зрозуміло, що треба цю солідарність розділити і зрозуміло, що це перший крок треба робити. Обов'язкового треба робити.</p>
<p>Є аргументи "проти": ми завалимо банківську систему. Але давайте згадаємо, що в першу чергу робить наша держава 23 роки коли з'являється криза? Рятує банківську систему. І, що ми від цього почали жити краще? 98 рік рятуємо банківську систему, 2000 там 5, 6, 7 рятуємо банківську систему, зараз рятуємо банківську систему, але регулярно, спокійно, впевнено і з року в рік вивозяться десятки міліардів доларів і ті, хто мають стояти на сторожі банківської системи, якось дивним чином сліпнуть і не бачать, як&nbsp;&nbsp; &nbsp;через конвертаційні центри, через наближені банки, через систему державного управління просто знищується запас, валютний запас країни. І тут ніхто тривогу не б'є? То давайте, дійсно, тоді приймемо закони про повернення капіталів із-зі кордону, тоді давайте приймати закони про відсутність, про заборону монополій і олігополій, і з'ясується, що наша банківська система буде стійка, як ніколи. Але чому раптом, в цей момент конструктивні пропозиції кудись діваються. Тому, шановні, давайте не лукавити, давайте приймати рішення, давайте голосувати в першому читанні і шукати той шлях, який задовольнить…</p>
<p>&nbsp;</p>
<p>ГОЛОВУЮЧИЙ. Дайте звершити слово.</p>
<p>&nbsp;</p>
<p>МИРНИЙ О. Б. Давайте шукати той шлях, який задовольнить в тій чи іншій мірі всі сторони. Тому що пройшов той час, коли є невеличка купка людей, яка просто знущається над країною, і вже якась хвороблива патологія, ненажерливість у них існувала. Не буде такого! І ми не дамо, і люди не дадуть! Слава Україні!</p>
<p>&nbsp;</p>
<p>ГОЛОВУЮЧИЙ. Народний депутат Ващук, одна хвилина, будь ласка.</p>
<p>&nbsp;</p>
<p>13:57:08</p>
<p>ВАЩУК К.Т.</p>
<p>Шановні колеги, я розумію, що треба допомоги людям і голосуватиму. Але в мене запитання до міністра фінансів, до Національного банку і банків. До яких пір в нашій державі буде культ іноземних валют? Чому кредити простим громадянам даються в валюті? Чому сьогодні за операцію у лікарні треба платити в іноземній валюті?</p>
<p>Чому наряду з національною, коли ми говоримо про Україну, ходять іноземні валюти? Ми їх підсилюємо, а свою гробимо. Тому, тільки для зовнішньоекономічних операцій! Для якихось закупок треба іноземна валютна. А в Україні ми мусимо зробити, щоб ходила тільки гривня. Тоді не буде таких ситуацій.</p>
<p>&nbsp;</p>
<p>ГОЛОВУЮЧИЙ. Народний депутат Кужель, будь ласка.</p>
<p>&nbsp;</p>
<p>13:58:19</p>
<p>КУЖЕЛЬ О.В.</p>
<p>Дякую, Олександре Валентиновичу. Олександре Віталійовичу, дякую вам дуже, що ви говорите, що ви готові співпрацювати. На жаль, відверто скажу, 3 тижні, які працює робоча група, а я є членом робочої групи, ми не маємо можливості співпраці. І представники Національного банку, які, дякуючи пану Кубіву, підготували спочатку нормальний законопроект, враховуючи навіть внесення змін і розуміння, що збитки, і є якийсь ось доход, розуміння оподаткування, ми після того не могли знайти жодної спільної мови.</p>
<p>Ми розуміємо, що це питання треба вирішувати. Скажіть будь ласка, чому за кризу політичну, економічну, чому за корупцію сплачують з 2007 року тільки громадяни України? Ми допомагали з вами в 2008-у і 2009-у банкам рефінансування. Хто допомагав їм? Я вам можу привести багато прикладів, коли вимагали від автотранспортів змінити автобуси. Хлопці брали кредити, закладали квартири, а їх…</p>
<p>&nbsp;</p>
<p>ГОЛОВУЮЧИЙ. Зрозуміло, дякую. Дайте півхвилини завершити.</p>
<p>&nbsp;</p>
<p>13:59:33</p>
<p>КУЖЕЛЬ О.В.</p>
<p>Найстрашніше, Олександре Віталійовичу, давайте зупинимо колекторів. Давайте зупинимо реалізацію майна, яка є сьогодні, що забирають квартири по 200 тисяч, а продають по 20, і на цьому наживаються і самі банки. Давайте підтримаємо в першому читанні. І разом з вами, клянусь вам, доробимо в нормальному варіанті.</p>
<p>&nbsp;</p>
<p>ГОЛОВУЮЧИЙ. Шановні колеги, давайте, я бачу ще декілька рук. Богословська народний депутат, будь ласка.</p>
<p>&nbsp;</p>
<p>14:00:05</p>
<p>БОГОСЛОВСЬКА І.Г.</p>
<p>Вибачте за не дуже дзвінкий голос.</p>
<p>Олександр Віталійович, Міністерство фінансів, ми з самого початку говорили, що така конструкція є не досить безпечною, яка пропонується в законі. Ми самі ініціювали створення робочої групи. Робота цієї робочої групи завалена Національним банком і Міністерством фінансів. Ми знаходили точки дотику, ми могли вийти з погодженим законом. Ми цього не зробили.</p>
<p>Хочу до вас довести, що сьогодні вже перша жінка об'явила голодування. Вона з нього не вийде. Це середній клас, якого заморити, знаєте, процедурою неможливо. Чому ми сьогодні наполягаємо на першому читанні? Тому що ми думаємо, що тільки перше читання змусить Нацбанк і Мінфін сісти і підготувати узгоджений текст закону. Принцип погоджений на трьох. Ділимо ризики. Принцип компенсації з боку держави вже був запропонований Мінфіном. Ви не можете заговорити це питання.</p>
<p>&nbsp;</p>
<p>ГОЛОВУЮЧИЙ. Народний депутат Ляшко, будь ласка.</p>
<p>&nbsp;</p>
<p>14:01:27</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Міністерство фінансів і Національний банк не підтримує цей законопроект, мотивуючи тим, що, якщо ми його приймемо, захистимо інтереси мільйонів українських позичальників, валютних кредитів, то ми обвалимо банківську систему. Але це неправда. От у мене цифри. Це, до речі, таємні цифри. І ні Національний банк, ні Міністерство фінансів їх чомусь не оприлюднює.</p>
<p>Станом на квітень місяць Національний банк видав рефінансування нашим банкам на загальну суму 101 мільярд 674 мільйони гривень. Із цієї цифри, наприклад: російський "ВТБ Банк" отримав 223 мільйони, "Альфа-Банк" російський – 109 мільйонів, "Промінвестбанк" – півтора мільярда, банк Януковича "ВБР" – 565 мільйонів, банк Арбузова "ФІДОБАНК" – 585 мільйонів. І я цей список можу продовжувати до безкінечності. Тобто більше ста мільярдів гривень на рефінансування банків, які виводять, їх скуповують,&nbsp; валютою обвалюють курс. На це гроші є, а щоб захистити інтереси позичальників – грошей немає. Давайте…</p>
<p>&nbsp;</p>
<p>ГОЛОВУЮЧИЙ. Півхвилини, завершуйте.</p>
<p>&nbsp;</p>
<p>ЛЯШКО О.В. Давайте не дурити голову! Ви просто не хочете ділитися надприбутками. Ви не хочете ділитися надмільярдними надприбутками. Тому закон має бути прийнятий, і держава, яка дала дозвіл на валютні кредити, а це був злочин, бо це був злочин, в першу чергу, проти нашої національної валюти, отже, держава має солідарно нести відповідальність за свої непродумані дії. Я закликаю парламент проголосувати і підтримати цей вкрай необхідний законопроект. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Мірошниченко.</p>
<p>&nbsp;</p>
<p>14:03:20</p>
<p>МІРОШНИЧЕНКО Ю.Р.</p>
<p>Шановні виборці, шановні колеги! Ситуація непроста. З одного боку, ми всі розуміємо, що велика кількість громадян України, які взяли валютні кредити, просто не в змозі сьогодні їх обслуговувати. Виникає питання: а хто ж винен в тому, що люди опинились в такій ситуації? Самі люди? Ні, вони не винні. Вони розрахували свої кредити відповідно до своїх доходів. В цьому винні банки? Ні, банки теж не винні, тому що вони діяли відповідно до того законодавства, яке на той момент було.&nbsp; Ці ризики створила держава. І, безперечно, можна голосувати цей і потрібно голосувати цей законопроект за основу, але, і тут я звертаюсь до Міністерства фінансів, в законопроекті має бути передбачений механізм компенсації банківській системі тих потенційних ризиків, які створюються такою ситуацією. Різницю курсу, яка буде зафіксована, скажімо, між тим як брали люди і будуть повертати, і&nbsp; тією, яка є зараз, хто буде покривати? Адже в банках лежать, беруть не тільки кредити, а й кладуть депозити.</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>МІРОШНИЧЕНКО Ю.Р. Ми можемо опинитися в ситуації, коли завтра вийдуть під Верховну Раду ті, хто поклав депозити, тому це питання має бути вирішене в комплексі при підготовці цього закону до другого читання. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, народний депутат Мірошниченко, у нас два Мірошниченка народних депутата просто, і завершуємо обговорення.</p>
<p>&nbsp;&nbsp;</p>
<p>14:04:51</p>
<p>МІРОШНИЧЕНКО І.М.</p>
<p>Ігор Мірошниченко, фракція Всеукраїнське об'єднання "Свобода".</p>
<p>Безперечно, що ми живемо в державі, де є найвищими відсоткові ставки по депозитах і по кредитах. В таких умовах сьогодні ризики мають нести однаково всі три сторони: &nbsp;і позичальники, і держава, яка їм гарантує стабільність економіки і фінансової системи, і, безперечно,&nbsp; банки. І тому, коли сьогодні українська держава кинула напризволяще мільйони позичальників, які позичили, взяли кредити в іноземній валюті за одним курсом, а сьогодні&nbsp; не можуть&nbsp; впоратися з цими кредитами, оскільки&nbsp; вартість долара зросла в два&nbsp;&nbsp; і навіть більше рази, то безперечно, ці ризики мають нести усі, і в першу чергу банківська система.&nbsp; Сьогодні ми маємо&nbsp;&nbsp;&nbsp;&nbsp; покласти цю відповідальність однаково на&nbsp; всіх, проголосувати цей законопроект. А в майбутньому маємо зробити все,&nbsp; аби відсоткові ставки були за європейськими&nbsp; зразками, за європейським рівнем, тоді у&nbsp; нас буде справедлива система.&nbsp; І годі захищати…</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, просить слова, перед тим, як ми будемо визначатись,&nbsp; міністр фінансів. Будь ласка, включіть мікрофон.</p>
<p>&nbsp;</p>
<p>ШЛАПАК&nbsp; О.В.&nbsp; Дякую.&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Шановні народні депутати!&nbsp; Я ще раз закликаю вас спокійно подумати над&nbsp; тим, що пропонується.&nbsp;</p>
<p>По-перше законопроект, який ви зараз збираєтесь голосувати в першому читанні, не передбачає ніякої відповідальності&nbsp;&nbsp; трьох сторін, банально всі збитки перекладаються на&nbsp; комерційні банки і я це підкреслюю.</p>
<p>По-друге, парламент втручається не в свої справи, він&nbsp; встановлює вже відсоткові ставки, по яким повинні далі видаватися позики.&nbsp;&nbsp; Подумайте,&nbsp; будь ласка, ви руйнуєте сьогодні законодавче поле,&nbsp;&nbsp; в якому живе банківська система.</p>
<p>І найгірше. Я запевняю&nbsp; вас: прийняття цього законопроекту в першому&nbsp; читанні завтра призведе до колосального відтоку депозитів з банків, завтра курс буде зовсім інший, і&nbsp;&nbsp;&nbsp;&nbsp;&nbsp; відповідальність за таке&nbsp; абсолютно популістське рішення, буде лежати на українському парламенті.&nbsp; Будь ласка, давайте ще раз&nbsp; уважно подумаємо, ми знайдемо вихід:&nbsp; розкладемо на трьох, віднесемо якісь збитки не&nbsp; тільки банківської системи, але людей і Національного банку, але не будемо&nbsp; приймати такий законопроект. 25 мільйонів вкладників&nbsp;&nbsp; зараз під&nbsp;&nbsp; ризиками, пам'ятаєте,&nbsp; будь ласка,&nbsp; про це! Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp;&nbsp; Шановні колеги,&nbsp;&nbsp;&nbsp; я прошу, давайте спокійно. Тому що я хочу, ви знаєте,&nbsp;&nbsp; у нас коли говорять про вибори, то ми вже&nbsp; забуваємо про реалії і починаємо&nbsp;&nbsp;&nbsp;&nbsp;&nbsp;&nbsp; працювати виключно в популістському жанрі.&nbsp; А парламент повинен нести відповідальність до останнього дня&nbsp; своєї роботи за кожне рішення, яке він приймає.&nbsp;</p>
<p>І проблема не проста, вона існує&nbsp; дійсно, проблема вкладників, проблема, вибачте, і вкладників, до речі,&nbsp; в першу чергу банків. Ми знаєте скільки банків у нас не можуть обслуговувати зараз&nbsp; свої зобов'язання. І проблема тих, хто взяв кредит у валюті, розуміючи, до речі, на ризик, який йшов, коли брав кредит.</p>
<p>Тому, шановні колеги,&nbsp; увага, ми повинні розуміти, коли тут розповідають, що ми дбаємо про громадян, то треба дбати про всіх громадян. І значна більшість людей може постраждати, коли банки зупиняться, коли це питання не буде збалансовано вирішене, а збалансовано вирішене питання може бути тільки одним шляхом – Національний банк, Міністерство фінансів і зацікавлена сторона.</p>
<p>Шановні колеги! Почекайте голосувати. Тому, коли Національний банк, Міністерство фінансів не внесуть пропозиції щодо розв'язання цієї проблеми – це буде голосування, яке буде працювати проти і тих, хто на вулиці, і тих, хто ще на вулиці не стоїть. І саме тому, шановні колеги,&nbsp; я ще кажу, популізм – це гарна річ, але і відповідальність –&nbsp; це також гарна річ. Нам треба виходити з ситуації, з одного боку, з іншого боку, виходити професійно.</p>
<p>І я єдине, що хочу сказати, Олександр Віталійович, і не підтримуючи в тому числі, і ситуацію, яка сьогодні склалася, тому що ми дали час розв'язати цю проблеми, і її треба розв'язувати, а не ховатись від неї, щоб потім не приймались такі рішення.</p>
<p>Тому, шановні колеги,&nbsp; я хочу з вами порадитись об'єктивно, давайте подумаємо про наслідки всіх наших дій. Шановні комуністи, ваша позиція всім відома, давайте. Пропозиція, шановні колеги,&nbsp; разом з Мінфіном, я прошу міністра фінансів уважно послухати, щодо тижня на розв'язання цього питання, до вівторка, наступного сесійного вівторка. І виходимо на наступний сесійний вівторок, першим питанням ставимо розв'язання цієї проблеми. У випадку, коли Мінфін не внесе розв'язання проблем, будемо голосувати, я не зможу стримати парламент і не проголосувати закон. Але цей закон, який ви зараз пропонуєте, він не буде працювати, він не буде працювати, шановні колеги. Тому… <i>(Шум у залі)</i> Шановні колеги! Діло не в сигнальному голосуванні, я пропоную зараз…</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Я дав і фракції регіонів також слово.</p>
<p>Шановні колеги, я ще раз пропоную підтримати парламент пропозицію, що комісія у складі конкретно керівництва Національного банку, Міністерство фінансів, профільного комітету і робоча група, яка у нас працює вже два тижні&nbsp;&nbsp; до вівторка виходить з пропозицією щодо прийняття відповідної або постанови, або закону. Приймається така пропозиція?</p>
<p>Будь ласка, я прошу керівників фракцій по одній хвилині висловитись з&nbsp; цього питання. Я продовжую роботу парламенту.</p>
<p>Будь ласка, фракція "УДАР". Ковальчук народний депутат включіть&nbsp; мікрофон.</p>
<p>&nbsp;</p>
<p>14:10:55</p>
<p>КОВАЛЬЧУК В.А.</p>
<p>Віталій Ковальчук, фракція "УДАР" Віталія Кличка.</p>
<p>Шановні колеги! Я думаю, що ми повинні підтримати пропозицію, Олександра Валентиновича Турчинова. Тому що нам необхідно приймати зважене&nbsp; рішення. З одного боку, ми повинні вирішувати проблеми позичальників. Але з іншого&nbsp; боку, ми повинні не забувати про те, що ми&nbsp; можемо створити проблеми вкладникам банків, і вкладників набагато більше ніж позичальників. Окрім того, ми&nbsp; на сьогодні в такій скрутний для України час повинні зберегти&nbsp; стабільність банківської системи.</p>
<p>Тому я&nbsp; вважаю, що дійсно ми повинні наразі до вівторка розглянути всі можливі варіанти&nbsp; вирішення цієї проблеми разом з&nbsp; Міністерством фінансів і Національним банком для того, щоб у вівторок прийти консолідоване рішення, яке буде&nbsp; підтримано урядом. І ми повинні розуміти, що ми повинні прийняти той&nbsp; закон, який не буде заветований Президентом України Петром Порошенко. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Комуністична фракція, Адам Мартинюк.</p>
<p>&nbsp;</p>
<p>14:12:02</p>
<p>МАРТИНЮК А.І.</p>
<p>Дякую. Мартинюк, фракція Комуністичної партії України. Шановні колеги! Шановні виборці! Ви чули і бачите, як йде обговорення, на відміну від інших&nbsp; законопроектів, які через секунду ставляться по сто разів поки не протягують. Це перше.</p>
<p>Друге. Усі практично виступаючі були єдині в тому, якщо ми не простимулюємо першим читанням так звану робочу групу, то закон&nbsp;&nbsp; &nbsp;і ваші проблеми вирішені не будуть.</p>
<p>Ми ж погоджуємося на те, що ми не приймаємо закону, ми приймаємо його в першому читання. І це – стимул для так званої робочої групи зробити все для того, щоб він був прийнятий таким, як ви вважаєте за необхідне. Якщо ж ми зараз відмовимося і підемо на той привід, що давайте ще дамо їм попрацювати, то вони будуть так працювати, як "мокре горить". А люди будуть вмирати, так, як вони зараз це роблять. Тому давайте голосуємо в першому читанні.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, від "Свободи" народний депутат Кайда.</p>
<p>&nbsp;</p>
<p>14:13:23</p>
<p>КАЙДА О.П.</p>
<p>Дякую, Олександр Валентинович. Олексій Кайда, фракція Всеукраїнське об'єднання "Свобода". Шановні колеги депутати, ви пригадуєте, як так само тяжко йшло голосування по закону щодо введення мораторію на відчуження майна, власне, якраз валютних позичальників. Але це дало можливість зробити наступний крок: пришвидшити розгляд питання по розв'язанню проблеми наших валютних позичальників. І, власне, якщо ми зараз проголосуємо в першому читанні цей законопроект, це і буде, знову ж таки, стимул для Міністерства фінансів, для Національного банку внести пропозиції,а не відмахуватися.</p>
<p>Коли робоча група дає свої пропозиції, вони прикриваються якимось невідомими постановами або ще якимось ефемерними загрозами. Ми вимагаємо, фракція Всеукраїнське об'єднання "Свобода", зараз поставити на голосування у першому читанні цей законопроект для стимулу якраз тих чинуш, які сидять в кабінетах і думають, як врятувати тих мільярдерів і олігархів. &nbsp;Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, від фракції "Економічний розвиток" хто буде виступати? Народний депутат Хомутиннік, будь ласка, включіть мікрофон.</p>
<p>&nbsp;</p>
<p>14:14:35</p>
<p>ХОМУТИННІК В.Ю.</p>
<p>Шановні колеги, шановний Олександр Валентинович! Питання, яке сьогодні обговорюється, його треба, безумовно, обговорювати спочатку на рівні комітету, Кабінету Міністрів і Національного банку України.</p>
<p>Сьогодні ми обрали нового голову Національного&nbsp; банку України, і було б дуже добре, якщо б саме новообрана голова Національного банку вийшла &nbsp;з узгодженою ініціативою вирішення цього питання. Иначе якщо ми сьогодні будемо огульно приймати такі рішення, то хто відповість, скільки банків ляже після того, як ми проголосуємо такий закон? Після того, як ляжуть банки, то прийдуть до Верховної Ради вже вкладники і буде вже інше питання. Тому не треба вестися на&nbsp; популіські рішення, треба виважено підготуватися до прийняття цього рішення. Тому ми підтримаємо вашу пропозицію, пане Голово, щодо робочої групи. Ініціатива має бути Національного банку.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Долженков, фракція регіонів.</p>
<p>&nbsp;</p>
<p>14:15:40</p>
<p>ДОЛЖЕНКОВ О.В.</p>
<p>Шановні народні депутати, ще раз хочу підкреслити, що пропозиція, насправді, яка була озвучена Олександром Валентиновичем, вона збігається з тією позицією, яку відстоює фракція Партії регіонів. Хочу відзначити, що по відношенню до вказаного питання вона є виваженою.</p>
<p>Ми розуміємо, що існує проблема щодо валютних кредитів, які були взяті людьми. Але в більшу чергу це люди є дорослими, вони брали, чесно кажучи, під більш низькі процентні ставки та відповідно відслідковуючи динаміку девальвації національної валюти з 1996 року, можливо було спрогнозувати відповідні валютні ризики. Але, насамперед, необхідно в даному питанні підходити виважено. Тому що 25 мільйонів вкладників, як вже сказав міністр фінансів, хоч це і опозиційний до нас уряд, але фракція Партії регіонів розуміє, що якщо прийняти вказаний законопроект в першому читанні, на жаль, він є популістським вказаним законопроектом, то буде соціальна катастрофа. Та катастрофа....</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, від фракції "Батьківщина" Сергій Соболєв.</p>
<p>&nbsp;</p>
<p>14:16:57</p>
<p>СОБОЛЄВ С.В.</p>
<p>Соболєв, "Батьківщина".</p>
<p>Ви знаєте, що наша фракція, наші колеги з фракції були ініціаторами так само розгляду цього питання. І ми вважаємо, що сьогодні повинно бути прийнято єдине правильне рішення.</p>
<p>Перше. Я&nbsp; вважаю, що взагалі до тих пір, поки ми не почуємо позицію&nbsp; голови Національного банку і Національного банку, внесення такого питання на голосування є чистої води авантюра, бо в кінцевому варіанті ми отримаємо розбалансовану ситуацію практично в усій сфері.</p>
<p>По-друге, наша пропозиція є так само конкретна. Ми пропонуємо. Є тиждень часу, наступний тиждень є не сесійний. Негайно створити робочу групу і у вівторок поставити першим питання на голосування. Якщо ми зараз проголосуємо в такому вигляді, той, хто хоче дуже сподобатися в кінці кінців буде потім перед цими людьми не знати, куди очі діти. Тому негайна робоча група і вирішення питання до наступного вівторка.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка,&nbsp; "Суверенна європейська Україна". Будь ласка,&nbsp; хто виступає? Включіть, будь ласка,&nbsp; мікрофон…</p>
<p>&nbsp;</p>
<p>14:18:14</p>
<p>ЄРЕМЕЄВ І.М.</p>
<p>Шановний Голово! Шановні народні депутати! Закон&nbsp; вкрай важливий. Дуже прикро, що Мінфін і робоча група до сьогоднішнього дня не напрацювали вирішення, як прийняти цей закон, які там повинні бути норми. І, зрозуміло, що було б варто сьогодні закон проголосувати в першому читанні, таким чином стимулювати, щоб ця робоча група, дійсно, працювала. Нічого не зміниться, якщо буде закон проголосований в першому читанні.</p>
<p>Ми сьогодні вранці планували прийняти деякі закони в першому читанні і таким чином дати можливість обговорити їх в комітетах і на робочих групах. Чому ми в даній ситуації не можемо так поступити? Але треба також сказати, що, дійсно, є багато вкладників, і ці вкладники сьогодні також&nbsp; дивляться на прийняття цього&nbsp; закону. І ми повинні прийняти зважену позицію.</p>
<p>Але наша фракція вважає, що перше читання… не заперечує для того, щоби розглянути і на слідуючому тижні вже з напрацюваннями робочої групи проголосувати цей законопроект в цілому.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; від позафракційних народний депутат Богословська.</p>
<p>&nbsp;</p>
<p>14:19:20</p>
<p>БОГОСЛОВСЬКА І.Г.</p>
<p>Шановні колеги, пропоную до першого читання зараз перед голосуванням внести, що закон приймається в першому читанні з урахуванням принципу розподілу ризиків на три сторони: Національний банк,&nbsp; Міністерство&nbsp; фінансів – держава і вкладники. За таких умов його можна і треба голосувати в першому читанні сьогодні. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, ми обговорили всі питання. я дав можливість всім виступити фракціям, дав можливість виступити позафракційним.&nbsp; Спокійно! Шановні колеги, я можу спрогнозувати ситуацію, яка&nbsp; &nbsp;зараз відбудеться. Зараз в зв'язку з тим, що автори наполягають на тому, щоб закони приймались у першому читанні, вони не будуть підтримані парламентом. Після цього я дам доручення, це екстрасенсорна така здібність. І після цього я дам доручення до вівторка напрацювати єдиний закон, який підпише Національний банк, Уряд і робоча група Верховної Ради. Хто не вірить, зараз можемо перевірити ситуацію. Я ставлю на голосування у першому читанні. Ставлю на голосування в першому читанні проект Закону 4895.</p>
<p>Будь ласка, народний депутат Ковальчук. Керівник фракції тому що. Будь ласка, включіть мікрофон.</p>
<p>&nbsp;</p>
<p>14:20:44</p>
<p>КОВАЛЬЧУК В.А.</p>
<p>Шановні колеги! Віталій Ковальчук, фракція партії "УДАР" Віталія Кличка. Я, взагалі, зараз хочу звернутись до авторів законопроекту. Що, якщо вони займають державницьку позицію, якщо вони розуміють, що від прийняття цього закону залежить майбутнє не тільки вкладників, але й банківської системи і позичальників, і, взагалі, економічна система в Україні, то давайте їм запропонуємо, щоб вони відкликали свої законопроекти і спільно робочою групою разом з Мінфіном і Нацбанком винесли новий законопроект, який буде прийнятий у Верховній Раді. І нехай вони не збуджують людей, які знаходяться на вулиці.&nbsp; Тому що ми всі зацікавлені в тому, щоб кожен громадянин України мав захищені права і відповідні свободи. Але давайте не будемо спекулювати на тому, що зараз відбувається. Тому ще раз пропоную авторам законопроекту відкликати законопроект, опрацювати і внести узгоджений з Урядом і Нацбанком законопроект. Для того, щоб ми прийняли&nbsp; його зразу за основу і вцілому.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Підтримую пропозицію. Будь ласка, народний депутат Рудьковський, одна хвилина. Автор, ви підтримуєте ініціативу керівника фракції "УДАР"?</p>
<p>&nbsp;</p>
<p>14:21:53</p>
<p>РУДЬКОВСЬКИЙ М.М.</p>
<p>Значить, шановні колеги, я, по-перше, одну репліку. Не потрібно прив'язувати депозити до валютних кредитів. Валютні кредити видавалися за рахунок коштів європейських банків, вони давали своїм дочірнім компаніям в Україні під 2 відсотки, вони віддавали громадянам України під 12, наживалися на цьому. отримували надприбутки, а ми зараз повинні дбати саме про банкірів, це перше. І ніякого відношення до коротких грошей українських депозитів гривні це немає, це перше.</p>
<p>Друге питання, шановні колеги, оце затягування, оце обговорення, я вам так скажу, от люди мене на площі говорять: "скажіть з трибуни, Віталій Кличко перед обранням ще мером, голова вашої партії, вийшов до людей сказав фракція вся віддасть кожен голос, всі віддадуть за цей Закон. Блок Юлії Тимошенко, лідер вашої партії Тимошенко, зустрі …</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Опанащенко, одна хвилина. І приймаємо рішення.</p>
<p>&nbsp;</p>
<p>14:23:06</p>
<p>ОПАНАЩЕНКО М.В.</p>
<p>Шановні колеги! Питання дійсно складне і воно дійсно зачіпає депозити. Тому, щоби вирішити його виважено, дійсно потрібно, щоб банки, Мінфін напрацювали і надали, як їм компенсувати ту різницю, щоб не було банківської кризи. Але ж, я ще раз кажу, був певний період часу – місяць, жодних пропозицій від робочої групи нема, це знущання було з депутатів та з громадян. Тому пропозиція, внести цей законопроект, а уряд розробить свій законопроект і він баче, що зал намагається підтримати з усими силами ту компенсацію, яку пропонують надати банкам.</p>
<p>Урядові законопроекти розглядаються в першу чергу, тому нічого не буде. І я впевнений, що в нас досвідчений Міністр фінансів і ніякої кризової та скачка по валюті не буде, він з цим справиться і це його основне завдання. Тому в нас в країні все буде спокійно, це я звертаюсь до громадян. Тому в першому читанні можна його прийняти, а разом з другим, прийняти другий закон щодо розподілу відповідальності. Іншого виходу немає.</p>
<p>Я прошу підтримати громадян, підтримати цей законопроект.</p>
<p>&nbsp;</p>
<p>ГОЛОВУЮЧИЙ. Шановні колеги, раз автори не підтримали пропозицію перенесення цих законів, я зараз їх ставлю на голосування. Прогнозую, що вони будуть провалені. Прошу, шановні колеги, і це відповідальність авторів закону, тому що вони розуміють на що йду. Прошу, шановні колеги, визначитись щодо голосування, щодо проектів законів 4895. Прошу голосувати в першому читанні і за основу. Прошу визначитись парламент.</p>
<p>&nbsp;</p>
<p>14:24:59</p>
<p>За-174</p>
<p>Рішення не прийнято.</p>
<p>Будь ласка, по фракціям. 28 - "Батьківщина", Партія регіонів – 5, "УДАР" – 25, 7 – "Економічний розвиток", "Суверенна європейська Україна" – 23, "Свобода" – 35, 28 – Компартія, позафракційні – 23.</p>
<p>Наступний закон, шановні колеги, 4895-1. Прошу за основу проголосувати в першому читанні.</p>
<p>&nbsp;</p>
<p>14:25:39</p>
<p>За-178</p>
<p>Рішення не прийнято.</p>
<p>По фракціям, будь ласка. "Батьківщина" – 32, Партія регіонів – 6, "УДАР" – 27,&nbsp; 5 – "Економічний розвиток", &nbsp;24 – "Суверенна європейська Україна", 35 – "Свобода", Компартія – 27, позафракційні – 22.</p>
<p>Те, що я і прогнозував, шановні колеги. Тому, завжди прислухайтесь до розумних порад.</p>
<p>Я даю доручення. Увага! До вівторка, наступного сесійного вівторка, Кабінету Міністрів, Національному банку разом з профільним комітетом і робочою групою підготувати єдиний закон, який ми розглянемо у вівторок. І я прошу не затягувати час з цього питання. Це доручення я прошу взяти під контроль. Дякую.</p>
<p>Я роблю оголошення, шановні колеги, ще одне, перед завершенням сесії. Народний депутат Богдан Руслан повідомляє про вступ до складу фракції партії "Батьківщина".</p>
<p>Шановні колеги! Ми на цьому завершуємо ранкове засідання. Роботу парламент продовжить о 16 годині. Дякую.</p>
<p>&nbsp;</p>
<p><b>&nbsp;</b></p>

