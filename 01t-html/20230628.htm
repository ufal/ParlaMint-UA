Засідання 1 (продовження)
28. 06. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>28 червня 2023 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:14:17</p>
<p>ГОЛОВУЮЧИЙ. Слава Україні!</p>
<p>Шановні народні депутати України, відповідно до прийнятої нами постанови… Я попрошу займіть свої місця, шановні колеги. Будь ласка, займіть свої місця усі. Займіть місця.</p>
<p>Відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення дев'ятої сесії в умовах дії воєнного стану" сьогодні ми продовжуємо наше пленарне засідання.</p>
<p>Шановні колеги, перед продовженням пленарного засідання наголошую на необхідності неухильного дотримання безпекових правил у Верховній Раді України та непоширенні сьогодні інформації щодо початку пленарного засідання, його перебігу та прийнятих у парламенті рішень раніше 12 години 30 хвилин або після завершення нашого засідання. Прошу всіх колег відповідально поставитись до забезпечення безпеки єдиного законодавчого органу нашої держави. У разі повітряної тривоги буде оголошено перерву в пленарному засіданні і ми всі маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні народні депутати України, шановні гості Верховної Ради України, у засіданні Верховної Ради України бере участь Президент України Володимир Олександрович Зеленський. Прошу привітати Президента України. <i>(Оплески) </i></p>
<p>Шановні народні депутати та гості Верховної Ради України, в пленарному засіданні Верховної Ради України також беруть участь: Прем'єр-міністр України Денис Анатолійович Шмигаль та члени Кабінету Міністрів України, <i>(Оплески)</i> Головнокомандувач Збройних Сил України генерал Валерій Федорович Залужний, <i>(Оплески)</i> військовослужбовці Збройних Сил України, Служби безпеки України, Державної прикордонної служби України, Національної гвардії України. <i>(Оплески)</i> На засіданні присутні члени родин загиблих воїнів України. <i>(Оплески)</i> А також Секретар Ради національної безпеки і оборони України, Уповноважений Верховної Ради України з прав людини, Генеральний прокурор, Голова Національного банку України, Голова Центральної виборчої комісії, Голова Фонду державного майна України, Голова Антимонопольного комітету України, Керівник Офісу Президента України та його заступники, глави дипломатичних представництв іноземних держав та керівники представництв міжнародних організацій, акредитованих в Україні, а також інші офіційні особи. <i>(Оплески)</i></p>
<p>Шановні народні депутати України, шановні гості Верховної Ради України, за парламентською традицією запрошую до виконання Державного Гімну України.</p>
<p><i>(Лунає Державний Гімн України)</i></p>
<p><a name=Temp></a>Шановні народні депутати та гості Верховної Ради України, 27 років тому відбулась одна з найважливіших історичних подій у нашій державі: 28 червня 1996 року о 9-й годині 18 хвилин, після майже 24 годин безперервної і плідної роботи, Верховна Рада України, виражаючи суверенну волю українського народу, прийняла Конституцію України, що мала винятково важливе значення для розвитку українського державотворення. Цей найважливіший для нас день покликаний нагадати процес написання проекту Конституції України, згадати авторів та всіх тих, хто був причетний до її прийняття парламентом.</p>
<p>Ухвалення Конституції України продемонструвало усьому світові тяглість українських державотворчих і правничих традицій від Конституції Пилипа Орлика 1710 року, Конституції Української Народної Республіки 1918 року і до нинішньої Конституції. В усіх цих документах, незважаючи на різницю між ними у кількасот років, в основу було покладено дві ключові категорії – права і свободи людини. І сьогодні кожен громадянин своєю наполегливою працею та кожен воїн на полі бою, захищаючи не лише нашу державу, свободу та майбутнє власних дітей, але й усі європейські народи, доводять, що права і свободи є найбільшою нашою цінністю.</p>
<p>Сердечно вітаю всіх вас з Днем Конституції! Прошу почесну варту внести Конституцію України до залу засідань Верховної Ради України.</p>
<p><i> (Оплески)</i></p>
<p>Шановні народні депутати України, шановні гості Верховної Ради України, до слова запрошується Президент України Володимир Олександрович Зеленський. <i>(Оплески)</i></p>
<p></p>
<p>10:22:36</p>
<p>ЗЕЛЕНСЬКИЙ В.О.</p>
<p>Слава Україні! З цими словами "Слава Україні!" наші герої, наші мужні герої, мужні українці на передовій дивляться в очі ворогу, достойно, впевнено, вперто захищають життя для України, віддають своє життя заради України. Завдяки цим словам увесь світ чує і знає, що тут, у Європі, на східному фланзі нашого континенту постав глобальний центр сміливості, який ніколи не дозволить зруйнувати свободу і нашу власну, і наших союзників та партнерів. І це честь говорити ці слова – "Слава Україні!". <i>(Оплески)</i></p>
<p>Це честь бути українцями, це честь здобувати славу для України і це честь, яка зобов'язує, зобов'язує перемогти та збудувати Україну перемоги. Слава Україні! <i>(Оплески)</i></p>
<p>І ми це зробимо обов'язково, всі разом, кожен і кожна, хто воює і працює заради нашої держави, заради наших людей, ми це зробимо. Мільйони українців і українок, сучасні покоління нашого народу, яких історія благословила можливістю реалізувати мрії українських героїв різних часів, які боролися за свободу і незалежність для України та за справедливість для всіх нас, для всіх українців. Все зараз у наших руках, і Україна буде, буде державою-переможницею. <i>(Оплески)</i></p>
<p>Дорогий український народе, всі присутні в цій залі, в залі Верховної Ради України! Сміливістю нашого народу здобуто для України моральне лідерство, яке надихає та об'єднує народи світу. Українське прагнення жити вільно та героїзм наших людей очистили загальнолюдські цінності від вікового бруду, цинізму та боягузтва. Різні народи стали разом з нами у боротьбі за свободу і не лише тому, що світ любить сміливих. Чи матимуть мир нації світу та чи вистоїть на землі людяність, це зараз залежить від того, як ми закінчимо цю війну, та від того, чи буде життя українців, що перемогли, утверджувати свободу так само, як утверджує боротьба за неї, так само, як ми вже показали, що сміливість дає свободу. Ми доведемо, що свобода дає успіх, ми зробимо це українською аксіомою: свобода дає успіх. Це те, що переконує найбільше, – успіх. Це те, що потрібно всій нашій землі, кожному і кожній, всьому нашому народу, усім частинам України, усім дітям України. Але щоб відбувся цей успіх, українська держава потребує трансформації, і ми зробимо реальністю трансформацію, про яку українці мріяли.</p>
<p>І я хочу зараз процитувати слова українського солдата, його звати Максим Нагорний. Він народився у 2004 році, він сирота, служить Україні в 14-й механізованій бригаді імені князя Романа Великого. Ось слова Максима: "Я був очевидцем жахливих речей, про які хочеться забути і не згадувати, викреслити з пам'яті так само, як і вчорашній день цієї клятої війни. Але що буде завтра? Відбудовувати стару систему не треба. Створюємо нову і набагато кращу Україну". <i>(Оплески) </i>І ці слова українського солдата Нагорного заслуговують, щоб ми їх підтримали.</p>
<p>27 років тому в цій залі, в залі Верховної Ради України була ухвалена Конституція нашої держави. І я вітаю вас сьогодні із Днем Конституції України, нашої прекрасної України, яка попри все зберігає свою вільну душу та керується своїм народом. <i>(Оплески)</i></p>
<p>За 27 років Україна пройшла дві революції і зберегла демократію та європейськість. Вісім років гібридної війни на Донбасі і Україна зберегла гідність і віру в майбутнє. 490 днів повномасштабної російської агресії – 490 днів. І кожен наш солдат, усі, усі наші люди вірять в українське майбутнє і вже вирішують, яким вони хочуть бачити саме це їхнє майбутнє.</p>
<p>Як Конституція закладає основи, ми потребуємо доктрини для нашої держави, ясної, нерозмитої, сміливої доктрини для України, яка йде до перемоги та для України-переможниці. Ця доктрина має відповідати на всі фундаментальні питання про Україну та наше майбутнє і нам самим, і нашим сусідам, і кожному у світі. Ми потребуємо нової системи, нових правил, нових можливостей.</p>
<p>На жаль, дуже довго державні інституції в Україні і представники держави ставилися до наших людей та до життя в Україні загалом жорстоко, зневажливо та хижацьки, якщо чесно, і як погана мачуха чи як в сиротинці, з якого хочеться просто втекти. За бідністю, корупцією і несправедливістю в Україні світ, на жаль, не помічав нашої сміливості та волелюбності. Коли світ говорив про Україну, він говорив скоріше, ви знаєте, про державні інституції та факти життя в нашій державі, які вимагали виправлення, а не про героїв, героїв, які заслуговували наслідування.</p>
<p>Ще до цієї російсько-української війни ми стали на шлях змін. 24 лютого 22-го року було намаганням Росії не лише вбити нашу незалежність і не лише стерти нашу ідентичність, але й знищити наш приклад, приклад того, що держава такого масштабу як Україна і такої складної історії як України може рухатися до успіху, щоб стати міцною та заможною демократією, яка переконує інші народи регіону та світу жити вільно, а не в покорі будь-кому. <i>(Оплески)</i></p>
<p>В усіх своїх намаганнях Росія програє, і це вже не мрія – це реальність. І навіть зараз попри війну ми продовжуємо йти шляхом змін. І я впевнений, що перший день миру після цієї війни, перший день нашої заслуженої перемоги стане і першим днем подальшої швидкої трансформації України, основ нашого з вами життя, наших інституцій, економічних практик, соціальних звичок, політик та повсякденності. Те, що ми не можемо поки змінити зараз в умовах війни, ми змінимо в процесі нашого відновлення, нашої трансформації. Ми створимо нову і набагато сильнішу Україну.</p>
<p>Дорогий український народе, якою бути Україні-переможниці, визначимо всі разом, так само, як разом захищаємо свободу та незалежність, це буде справедливо. Конституція України встановлює, що Президент України є гарантом державного суверенітету, територіальної цілісності України та додержання Конституції України, прав і свобод людини та громадянина. Президент України є гарантом стратегічного європейського та євроатлантичного курсу нашої держави. На виконання цих норм Конституції України я хочу сьогодні запропонувати до обговорення, загальнонаціонального обговорення, основи, основні орієнтири майбутньої української доктрини. Нам потрібно спільне бачення того, якою бути Україні перемоги. І попереду у нас День державності, а потім День незалежності, я вважаю, правильно, щоб ці дні розглядалися як етапи для напрацювання пунктів української доктрини.</p>
<p>Як результат дискусії тут, у Верховній Раді України, і в кожній нашій громаді, у медіа, на освітніх громадських та бізнесових різного типу майданчиках України ми розробимо і потім затвердимо на засіданні Ради національної безпеки та оборони України текст української доктрини.</p>
<p>І дуже важливо, я окремо хочу звернутися зараз до наших воїнів, до наших українських героїв нинішнього величного покоління, до усіх українських солдатів, матросів, сержантів, старшин, офіцерів, до всіх генералів, вперше я прошу зараз усіх присутніх у Верховній Раді України висловити вдячність усім нашим героям хвилиною аплодисментів. <i>(Оплески)</i></p>
<p>Напередодні я був на позиціях наших воїнів на Донеччині, в Запорізькій області. Я спілкувався з командирами, з солдатами, мав честь вручити нагороди. Це велика честь. Мав честь обійнятися із нашими воїнами, обмінятися емоціями, думками.</p>
<p>Зараз у складі сил оборони та безпеки України служать близько мільйона наших людей. У бойових бригадах та інших підрозділах б'ються заради нас з вами, заради України сотні тисяч захисників і захисниць. І ніхто не має права визначати долю України, не питаючи їх, наших героїв. І ми спілкуємося з нашими воїнами, ми читаємо їх в соціальних мережах, ми бачимо ваші прагнення, воїни, усіх, хто був на передовій. Бачимо, що наші воїни знають, за що воюють. Я прошу кожного і кожну в складі сил оборони та безпеки України настільки, наскільки це дозволяють умови війни, взяти участь в нашій загальнонаціональній дискусії щодо української доктрини.</p>
<p>Свобода – це дитя небайдужості, а безпека – побратим сміливості. Україна перемоги буде країною, достойною своїх героїв. <i>(Оплески)</i></p>
<p>Дорогі українці і українки, сьогодні я пропоную до обговорення і початку загальнонаціональної дискусії про українську доктрину п'ять, на мій погляд, основних орієнтирів. Це напрямки, які можуть бути розкриті тими чи іншими конкретними пунктами, які нація визначить як важливі.</p>
<p>Отже, п'ять основних орієнтирів для української доктрини для обговорення. Перше – філософія нашої перемоги. Друге – глобальність української безпеки. Третє – політика героїв. Четверте – політика справедливості. П'яте – трансформації за 10 років, а саме нова зовнішня політика, нова економіка, нові відносини між державою і суспільством, розвиток всіх наших територій, освіта та наука, культура як передумова і підсумок трансформації, рівень безпеки та свободи в Україні.</p>
<p>Почнемо з головного – з нашої перемоги. Коли говоримо про перемогу України в цій війні, війні за свободу і незалежність, ми говоримо конкретно: перемога України – це звільнення від російської окупації всієї нашої території. <i>(Оплески)</i></p>
<p>Жодної частинки України ми не залишимо ворогу. Перемога України – це вигнання з усієї території України усіх російських військових формувань, найманців та бойовиків, і це повернення в Україну всіх наших людей, які були захоплені в російський полон або силою депортовані з України на російську територію. Перемога України – це відновлення суверенітету України в межах міжнародно визнаних державних кордонів України без будь-яких обмежень суверенних прав України. Україна сама обиратиме альянси для себе та своє майбутнє, очевидно – в Європейському Союзі, очевидно – в НАТО. <i>(Оплески)</i></p>
<p>Ми маємо бути свідомі того, що шлях до головного, до нашої перемоги важкий. І зараз ще поки ніхто не може сказати, коли ми пройдемо його до кінця, але повинна бути національна згода щодо визначення нашої перемоги. Коли мета чітка, коли мета справедлива, то не так важливо, наскільки тернистий шлях до цієї мети. Україна пройде цей шлях до перемоги і це вже не мрія – це реальність. <i>(Оплески)</i></p>
<p>Завдяки успішному захисту від російської колонізаторської, імперіалістичної агресії Україна постійно примножує свій моральний капітал, який вже є найбільшим, ніж будь-коли в більш ніж тисячолітній історії української державності. Зараз наше лідерство вже впливає на глобальну розстановку сил. Майбутня архітектура глобальної європейської та регіональної безпеки неможлива без участі України, Україна має бути і буде співтворцем, учасником та гарантом такої безпеки. Україна вже є захисником і буде гарантом міжнародного порядку, заснованого на правилах. Завдяки Україні світ переконався, що правила – це не просто дух і буква Статуту ООН, міжнародних договорів та конвенцій, а також це енергія народів, готових захищати дух і букву міжнародного права.</p>
<p>Наявні міжнародні інституції не здатні забезпечити дію міжнародного права, але за час цієї війни ми створили разом з нашими союзниками, з нашими партнерами оборонні, санкційні, фінансові, гуманітарні коаліції, які заповнюють дефіцит рішучості, який об'єктивно існує на глобальному рівні. Приміром максимально ефективним є формат Рамштайну – взаємодія понад 50 держав для підтримки зброєю нашого захисту. Одна з наших оборонних коаліцій – це коаліція Patriot, дала усім в світі наочні докази, що будь-який ракетний чи авіаційний терор долається. Дякую партнерам. <a name=_GoBack></a><i>(Оплески) </i></p>
<p>Організація, яка створена нами та ефективно працює в інтересах нашої держави та всіх українців, – державна благодійна платформа United 24. Цей формат дозволив об'єднати вже сотні тисяч людей із понад сотні країн світу для прямої допомоги нашій державі і людям без посередництва, міжнародної бюрократії, закупівля дронів, гуманітарне розмінування, відбудова будинків та закупівля медичного обладнання. Головне, що дає United24 – це можливість приєднатись для будь-кого з будь-якої точки світу, небайдужого світу людям, бізнесам, громадським та гуманітарним організаціям. Завдяки двом морським експортним ініціативам Україна продемонструвала свій вплив на глобальну продовольчу безпеку. Росія шантажувала світ голодом, ми це знаємо, і має бути покарана за це.</p>
<p>Україна разом з партнерами запустила Чорноморську зернову ініціативу та гуманітарну ініціативу "Зерно з України", і завдяки яким повернула продовольчу безпеку світу. <i>(Оплески) </i>Цінову передбачуваність, гарантії соціального спокою десяткам країн і передусім в Африці, в Азії, 45 держав отримали продовольство завдяки Чорноморській зерновій ініціативі. Її географія від Іспанії до Китаю, від Індонезії до Марокко, від Індії до Кенії. Давайте нашим фермерам, нашим громадянам, давайте всім поаплодуємо. <i>(Оплески) </i></p>
<p>Інша наша ініціатива гуманітарна "Зерно з України" об'єднала понад 30 держав, це на сьогодні які разом з нами допомогли в захисті від голоду таким країнам, як Ефіопія, Сомалі, Ємен, інші. Україна, яка пройшла через геноцид Голодомору, особливо чутливо сприймає те, що Кремль намагається загострити голод ще й для інших народів. Якби не російська протидія зараз, наш морський зерновий експорт був би значно більшим.</p>
<p>І це буде, бо світ тепер знає, що Україна, Україна – це глобально важливий гарант продовольчої безпеки для всього світу, Україна запропонувала формулу миру – єдиний всеохопний та чесний план подолання як самої російської агресії, так і усіх наслідків її. Зміст пунктів формули миру та сама формула в цілому відповідають нормам Статуту ООН та підтримані Генеральною Асамблеєю ООН. Більш ніж в 25 міжнародних документах задекларована підтримка формули миру, зокрема в заявах і деклараціях Великої сімки, Євросоюзу, Ради Європи. <i>(Оплески) </i></p>
<p>Ми об'єднуємо світову більшість. Ми об'єднуємо світову більшість заради повної реалізації формули миру та готуємо Глобальний саміт миру, який дозволить усім націям світу проявити своє лідерство в реалізації тих чи інших пунктів формули. Але чому, чому виник дефіцит рішучості, який спонукає нас разом із союзниками та партнерами шукати шляхи його заповнення? Є дві причини цього. На жаль, агресор досі присутній в організаціях, які повинні захищати від агресії. Зокрема, це ООН, де Росії досі дозволено мати вплив в тих чи інших структурах і де Росія зловживає місцем постійного члена Радбезу та правом вето, який захопила в порушення, до речі, в порушення Статуту ООН.</p>
<p>Друга причина. Деякі держави та лідери світу досі, на жаль, озираються на Росію при ухваленні власних рішень. Це можна назвати абсурдним та ганебним самообмеженням суверенітету, бо українці довели, що Росію не варто боятись. Росія програє, коли зустрічає сміливий та впевнений спротив. Вільний світ володіє усіма збройними, санкційними, політичними, економічними, головне, ціннісними перевагами, які дозволяють побудувати повний захист від будь-яких російських посягань та шантажу. І це вже не мрія – це реальність. Разом з партнерами ми вже почали будівництво такої системи переваг.</p>
<p>Шановні присутні, я прошу вас подякувати усім в світі, хто підтримує нашу державу, нашу боротьбу за свободу. Сполучені Штати, Великобританія, Європейський Союз, Японія, Австралія, всі країни Сімки, всі наші друзі та партнери, наші друзі – Польща, балтійські держави, більшість країн світу, я всім вам дякую. <i>(Оплески) </i> Дуже дякую. Дуже дякуємо вам.</p>
<p>Україна перемогою спрямує набуту моральну силу для осучаснення існуючих міжнародних інституцій. Ми бачимо зацікавленість різних лідерів і народів, зокрема в реформуванні Радбезу ООН, це варто зробити на справедливій основі. Ми бачимо, що напрацьовані нами коаліції та підходи для подолання, подолання російської агресії та її наслідків, працювавши для України, здатні завершити інші війни та прибрати з обличчя землі сплячі джерела руйнації та смерті, так звані заморожені конфлікти. Будь-який заморожений конфлікт – це війна, це війна, яка неодмінно розгориться, і питання лише в тому, коли, коли та скільки життів вона забере. Тому мир повинен бути чесним. Саме такий, саме такий мир передбачає українська формула миру. І саме тому українська формула миру має універсальну користь: Україна ніколи не погодиться на жоден із варіантів замороженого конфлікту – жоден. <i>(Оплески) </i></p>
<p>Навпаки, Україна допоможе нашою формулою миру усім іншим народам світу, які прагнуть справжнього справедливого миру. Україна завжди робила і робитиме ставку на альянси. Росія розглядає всіх своїх сусідів як рабів та ворогів. Очевидно, що світ є і буде на нашому боці. Очевидно, Україна посилює і буде посилювати партнерства та альянси, в яких бере участь. І ми вже історично посилили Євросоюз. <i>(Оплески) </i>І надали європейському єднанню такої сили, якої у Європейському Союзі ніколи не було. Кожен постулат, заради якого був створений Євросоюз, на сьогодні працює по максимуму за весь час його існування. Європейські цінності ще ніколи не були такими дієвими, як зараз. Український компонент – це те, чого не вистачало Євросоюзу. <i>(Оплески)</i> І ми розуміємо, і там всі розуміють, що це вже не мрія – це реальність. <i>(Оплески)</i></p>
<p>Україна здобула статус кандидата на вступ в Євросоюз. Цьогоріч ми маємо відкрити діалог щодо повноправного членства, Україна до цього готова. І ми всі маємо розглядати Європейський Союз для України не лише як ціннісне і економічне єднання, а як безпеку для України. Євросоюз – це економічна та інституційна безпека для України. А Україна для Євросоюзу – це фактор єднання.</p>
<p>Аналогічне буде і з НАТО. І це не мрія – це вже реальність. Зараз ми є реципієнтом безпекової допомоги, але Україна перемоги буде донором безпеки для нашого регіону, для всієї Європи, для всього світу. І вже зараз Україна є донором моральної сили, кожен, хто дієво співпрацює з Україною, стає співзахисником міжнародного порядку та загальнолюдських цінностей. Зокрема, протягом останніх років НАТО мав дві фундаментальні слабкості. По-перше, існував сумнів, адже запрацює реальна 5 стаття Договору про НАТО. І ми всі були свідками, як світ сумнівався, чи стане Альянс захищати країни східного флангу НАТО у випадку російської агресії проти них. По-друге, багато хто в світі не сприймав і не сприймає НАТО як оборонний альянс, приписуючи йому внаслідок відповідної пропаганди якісь там нібито агресивні цілі.</p>
<p>Вступ України в Альянс надійно ліквідує ці дві слабкості НАТО. По-перше… <i>(Оплески) </i>По-перше, ніхто вже не сумнівається, що Україна здатна захистити себе і своїх союзників, сила нашої безпеки – це в тому числі і сила безпеки наших сусідів. По-друге, кожен в світі бачив, що війна Росії проти України є неспровокованою та злочинною, загарбницькою і геноцидною. Вступ України в НАТО буде потужним сигналом світу, що це Альянс, який захищає і захистить, і це Альянс, який має досвід переможців та моральну перевагу переможців, переможців у цілком справедливій обороні<i>. (Оплески) </i></p>
<p>Увесь східний фланг НАТО хоче, щоб Сполучені Штати, Німеччина, Франція чи Британія розміщували своїх солдатів у східних країнах Європи поблизу кордонів Росії. Після перемоги України союзники хотітимуть, щоб наші бойові бригади розміщувалися на землі наших сусідів, бо Україна – це країна сили, і всі це бачать. <i>(Оплески)</i></p>
<p>НАТО гарантуватиме безпеку для України, а наші сили оборони та безпеки гарантуватимуть безпеку та захист для інших членів НАТО. Власне, щоб це стало реальністю, потрібно лише одне: щоб всі наші партнери по Альянсу перестали озиратися на Кремль при ухваленні своїх важливих рішень. Вже навіть внутрішні сили самої Росії перестали озиратися на кволого господаря Кремля. <i>(Оплески)</i> Божевілля Путіна призвело до того, що він сам загнав себе в глухий бункер через свою слабкість. І тому абсурдно озиратися на такого неспроможного керівника такої неспроможної держави. <i>(Оплески)</i></p>
<p>Перемога України звільнить світ від такої проблеми, як небезпечна Росія. Історія доводить, що програш диктатури – це завжди поштовх для поширення свободи. Українська перемога – це гарантії безпеки та відновлення територіальної цілісності для Молдови. <i>(Оплески)</i> Українська перемога – це історичний шанс для цілісності Грузії. <i>(Оплески)</i> І це мирний шанс. Українська перемога – це нова сила для всього Південного Кавказу. <i>(Оплески)</i> Українська перемога – це воля і спокій для Білорусі. Більше того, звільнення від російської окупації Криму та гарантоване безпечне Чорне море разом із поразкою рашизму дадуть необхідну енергію, щоб Балто-Чорноморська вісь запрацювала на рівні своїх реальних безпекових, економічних та культурних можливостей. <i>(Оплески)</i></p>
<p>Українська перемога – це гарантія безпеки і захист від зовнішніх маніпуляцій, силових чи політичних для всієї Центральної Азії. Українська перемога – це шанс для Близького Сходу на деескалацію терору. Українська перемога – це гарантія, що крани Африки, від Лівії до Центральноафриканської Республіки, перестануть грабувати російські головорізи. <i>(Оплески)</i></p>
<p>А що буде із самою Росією після нашої перемоги? Я вважаю, що українців не має хвилювати, чи подолає свобода стіни Кремля. Українця хвилює лише те, щоб ніколи знову російський реваншизм не перетнув кордони нашої вільної держави та не загрожував нашим вільним людям, і ми це забезпечимо. <i>(Оплески)</i></p>
<p>Як повноправний член НАТО Україна гарантуватиме, що повсюдно в нашому регіоні будуть панувати мир та свобода. І для Росії зараз було би правильним просити, щоб Україну прийняли в НАТО, бо члени НАТО обороняються, не знищують. Держави НАТО захищають народи, а не кидаються на сусідів, щоб знищити їхнє майбутнє. Росія як агресор це знає краще за всіх. Росія, яка входить в епоху заколотів та системної слабкості, як ніхто зацікавлена в безпеці на своїх міжнародно визнаних кордонах, а, отже, і Росія теж зацікавлена в Україні, в НАТО. <i>(Оплески)</i> Цього може бути комусь не видно, комусь не видно лише з московських чи валдайських бункерів – весь світ це бачить. <i>(Оплески).</i></p>
<p><i> </i>Сучасна Росія і сучасна російська державність несе в собі екзистенційну загрозу для України та не зважає на будь-які договори, сила яких не підкріплена силою наявної зброї для захисту України. Тому незалежно від того, як буде розвиватися глобальний порядок денний щодо Росії, Україна матиме необхідну зброю, щоб захистити себе і союзників від будь-яких російських посягань на наш суверенітет та безпеку наших людей. Україна матиме достатню чисельність та якість армії, армії та загалом сил оборони та безпеки, щоб захистити свій суверенітет, свою територію, своїх людей, своїх союзників. Слава Україні! <i>(Оплески)</i></p>
<p>Україна матиме достатньо потужний оборонний промисловий комплекс, який буде забезпечувати потреби нашої армії, нашого флоту, наш повітряний щит та нашу безпеку в кіберпросторі. Це дуже важливо. На дні Чорного моря вже є дуже вагомий доказ спроможності України як держави, яка виробляє ракети. "Нептуни", поставлені ще на озброєння в 20-му році, чітко б'ють по цілях. Зараз у час такої війни і попри все ми створили фактично з нуля виробництво дефіцитних снарядів для артилерії, власні гармати, ми відновили виробництво 122-го і 125 калібру і інших калібрів, ми починаємо заміну виробництва з 152-го на 155-й – західний стандарт, українські гармати створені вже зараз під час цієї повномасштабної російської агресії. Давайте всім людям, які це зробили, поаплодуємо<i> (Оплески)</i></p>
<p>Дякуємо їм, що це не мрія – це знову-таки реальність. Якісні українські гармати, своє виробництво снарядів, обсяг виробництва поки, ми розуміємо, ще недостатній, ми поки що потребуємо глобальної підтримки партнерів, але буде достатній, ми це зможемо.</p>
<p>Україна навчилася будувати морські дрони. Ми успішно їх застосовуємо. Загалом виробництво безпілотників різних видів – це галузь, яка в Україні має стати і стане найпотужнішою в Європі. Кожен у світі, хто прагне бути передовим в цій індустрії сучасній, сучасній індустрії, має знати, що в Україні це найвигідніший, чіткий, конкретний орієнтир для державної політики – системи необхідної зброї, ППО, танки, гармати, бронетехніка, які постачають партнери, ми прагнемо виробляти та локалізувати в Україні. Наші воїни завжди матимуть зброю. <i>(Оплески)</i></p>
<p>І я пропоную такий принцип для української доктрини, її глобального безпекового компонента: не гадати, що очікувати від Росії, а бути готовими до будь-якого зла, щоб будь-яке зло в Росії було завжди впевненим, що воно програє Україні. <i>(Оплески)</i> Ніколи знову – ключовий принцип української доктрини по відношенню до Росії. Ніколи знову. <i>(Оплески)</i></p>
<p>У тому числі це стосується і старої духовної залежності, яка використовувалася агресором, щоб тиснути на нашу державу. Духовна незалежність України буде забезпечена на сто відсотків. <i>(Оплески</i>)</p>
<p>І найсильніший внутрішній гарант дієвості такого нашого принципу "ніколи знову" – це наші герої, всі, хто б'ється заради України, кожен і кожна, хто віддав і віддає своє життя заради нас з вами. Пані та панове, я прошу вас зараз всіх вшанувати хвилиною мовчання пам'ять усіх наших героїв, героїв різних часів, які боролися за нашу свободу і незалежність України. Прошу.</p>
<p><i>(Хвилина мовчання)</i></p>
<p>Дякую.</p>
<p>Шановні наші захисники, шановні наші захисниці, шановні рідні наших воїнів! Українська держава потребує нових принципів вдячності вам, вдячності усім, хто боровся на війні за свободу і незалежність України. Безцінний досвід українських воїнів має ефективно використовуватись в процесі гарантування світові реальної безпеки. Звучить це загально, але розшифровується на цілком конкретні елементи політики героїв, яку я пропоную для української доктрини.</p>
<p>Політика героїв. Перше. Наші воїни, які бажають продовжити служити, служити українській держави та народу України після війни можуть бути впевнені: у держави буде такий запит.</p>
<p>Друге. Україна вже зараз єдина, єдина держава у світі, яка має успішний досвід ефективного захисту від повномасштабної агресії. Україна перемоги матиме ще більше такого важливого, цінного досвіду. І ми розробляємо платформу для експорту українських оборонних знань, практик, фактично досвіду наших героїв, участь українців і українок в миротворчих місіях, зокрема під егідою ООН, тренінгові міжнародні місії. Все це колосальні можливості для України і для наших героїв.</p>
<p>Третє. Україна потребує принципово нової системи військової освіти. Українські воїни та всі, хто тренує українських воїнів, мають знати: реальна практика буде основою нової української військової освіти. Держава інтегрує, інтегрує тренувальні програми, які зараз показали свою ефективність, а також реальний бойовий досвід наших солдатів і матросів, сержантів, старшин, офіцерів наших генералів у систему військової освіти.</p>
<p>Четверте. Вже зараз лідери світу проявляють інтерес до навчання в Україні у військовій справі своїх майбутніх воїнів, і це обов'язково стане однією з тих можливостей, які робитимуть український безпековий вплив дійсно глобальним і світовим.</p>
<p>П'яте. Україна потребує повної інтеграції ветеранів у суспільне та економічне життя. Герої нашої перемоги мають отримати змогу проявити себе як герої нашої трансформації. Військовослужбовці Збройних Сил України, нацгвардійці, наші прикордонники, наші розвідники, герої спеціальних служб, наша поліція – всі, зокрема, трансформація української військової освіти передбачатиме можливість отримання нашими воїнами спорідненої цивільної спеціальності.</p>
<p>Шосте. Головний принцип соціальної роботи з ветеранами України перемоги – рівний з рівним. Держава має створити таку систему підтримки воїнів та рідних наших воїнів, яка гарантуватиме їм, що кожну їхню емоцію, кожну їхню потребу буде розуміти людина. Не просто людина, а людина, яка їм допомагає, бо ця людина пройшла через війну, пройшла через втрати – пройшла через усе те, що потрібно розуміти, щоб бути ефективним в інтеграції ветеранів у суспільне та економічне життя. Воїни – це найбільш ефективні помічники для інших воїнів, рідні наших воїнів – це найбільш ефективні помічники для інших рідних воїнів.</p>
<p>Сьоме. Українська політика героїв потребує реального національного стандарту безбар'єрності. <i>(Оплески)</i> Це нові вимоги для містобудування, інфраструктури, публічного простору, транспорту, соціальної освітньої системи, бізнес-середовища, вимоги, завдяки яким можна, щоб кожна людина з травмами війни зможе користуватися усім тим, усім тим простором та усіма тими ж можливостями, якими користуються всі інші.</p>
<p>Восьме. Безбар'єрність має психологічну складову, тому необхідність ментальної реабілітації така ж, як і необхідність фізичної реабілітації. Україна має створити найсильнішу в Європі галузь реабілітації. І це стосується як будівництва реабілітаційних центрів, так і підготовки відповідних кадрів. Держава сприятиме створенню необхідної кількості робочих місць, щоб не тільки забезпечити реабілітацію для наших людей, але і щоб у нас була змога, змога саме стати глобальним експортером практик відновлення та інтеграції в повоєнне життя для усіх, для усіх, абсолютно хто пройшов та постраждав від війни. Всі найкращі світові практики, всі найбільш ефективні політики, всі рішення, якими б складними чи незвичними вони б не здавались для нас, мають бути застосовані в Україні, щоб українцям, всім нашим громадянам, українцям, українкам не довелось терпіти біль, стрес та травми війни. Зокрема, ми маємо нарешті чесно легалізувати для усіх, хто цього потребує, ліки на основі канабісу. <i>(Оплески) </i>Відповідні наукові дослідження та контрольоване українське, українське виробництво.</p>
<p>Дев'яте. Ветерани на державній службі в Україні. В радах різного рівня, у Верховій Раді України це честь, це честь для держави брати на роботу ветеранів. Це честь для будь-якого бізнесу допомагати ветеранам почати власний бізнес, це честь для держави, для кожної громади, для кожної бізнес-асоціації, для будь-кого, хто знає, що значить бути на війні. І це має бути не мрією, а реальністю в Україні. <i>(Оплески) </i>Це масштабне, дійсно, масштабне національне завдання. І я скажу відверто, щоб виконати це завдання швидше і якісніше, держава потребуватиме допомоги. І я прошу наших волонтерів, допомогти державі з цим. Я прошу вже зараз вивчати досвід, який є у світі щодо економічної і соціальної інтеграції, реабілітації ветеранів, щодо відповідних державних і муніципальних змін у країнах в світі, щоб Україна, наша держава перемоги, змогла спрямувати все найкраще в наших воїнах в найкраще для України. <i>(Оплески) </i></p>
<p>Пані та панове, я прошу вас зараз подякувати всім українським волонтерам, кожному і кожній за цю надзвичайну силу, за надійність, за історичний внесок у захист української свободи, у захист нашого життя, у захист нашої незалежності. Ми вам вдячні. <i>(Оплески) </i></p>
<p>І десятий пункт політики героїв, який пропоную до обговорення при створенні української доктрини, – це культура героїв, меморіалізація війни та досвіду нашої перемоги, створення Пантеону Героїв та Національного військового кладовища, створення Національного музею російсько-української війни та системи локальних музеїв, які вшановують пам'ять про війну та збережуть досвід перемоги для наступних поколінь українського народу, творче осмислення досвіду війни, експорт досвіду нашої перемоги засобами культури, створення офіційної історії війни, визначення національного канону інтерпретації війни з Росією, учасників війни, ключових подій війни, етапів війни, російських злочинів війни та здобутків нашого українського спротиву. Нова культурна політика щодо наших героїв різних часів, які боролись за свободу і незалежність України, та перепоховання в Україні тих всіх наших героїв, які поховані за кордоном. Це дуже важливо! <i>(Оплески) </i></p>
<p>Україна перемоги сприятиме всім формам розвитку культури героїв в Україні. Я так докладно зупинився зараз на політиці героїв для України перемоги, бо будь-яка неефективність цієї політики позбавлятиме морального сенсу, все інше, що відбуватиметься в нашій державі, ми маємо зробити нашу політику героїв максимально ефективною.</p>
<p>Безпосередньо із цим пов'язана політика справедливості в Україні. Справедливість – це вимога номер один, як усе в нашій державі, до внутрішнього життя, так і нашої держави до світу. І почну з внутрішньої справедливості. Днями Дніпровський районний суд міста Києва ухвалив вирок у справі про жорсткий напад на Катерину Гандзюк. 31 липня 2018 року нападники облили Катерину Гандзюк концентрованою сірчаною кислотою. Від страшних опіків вона померла у лікарні 4 листопада 2018 року. І вічна їй пам'ять. <i> </i></p>
<p><i>(Хвилина мовчання)</i></p>
<p>У 19-му та в 20-х роках були засуджені виконавці цього злочину. І зараз є вирок замовнику і співорганізатору нападу. Суд визнав їх винними та призначив покарання 10 років позбавлення волі. Ми маємо говорити чесно, якби не рішучий тиск та постійна увага громадського суспільства і друзів Катерини, якби не акції різного характеру, акції протесту та заклики покарати замовників злочину, справедливість була би знищена ще на початку. На це і розраховували злочинці. Вони були впевнені, як завжди, в безкарності. І я вдячний усім, хто боровся за справедливість у цій справі, усім, хто працював належним чином, щоб були законні вироки. Але це мало, мало відбутись і без громадського тиску.</p>
<p>Всі ми бачили нещодавно кейс вже колишнього Голови Верховного Суду, жадність, яка дискредитує судову інституцію та людину, яка своєю поведінкою сіє в Україні розпач, приниження, гнів, і причому сіє із найвищої судової інстанції. І можна навести інші несправедливості, які обурюють та просто демотивують, зокрема демотивують наших воїнів. Люди віддають найцінніше – своє життя, своє здоров'я заради держави, і державні інституції, зокрема судові, правоохоронні, повинні пройти таку трансформацію, яка убезпечить наше суспільство від несправедливості.</p>
<p>Рада національної безпеки та оборони України запропонувала посилити відповідальність суддів та інших працівників органів судової влади за злочини в сфері правосуддя і корупції. Пропонуємо зробити більш жорсткими і правила перевірки доброчесності суддів, зокрема з використанням детектору брехні – поліграфу. Маємо додати і нове вагоме значення суду присяжних як одному з елементів народовладдя в держави. І щодо усього цього вже готуються, я знаю, відповідні законодавчі ініціативи. Я вас дуже прошу, шановна Верховна Рада України, шановні депутати, підтримати цей запит на справедливість. <i>(Оплески)</i></p>
<p>Зараз, коли будемо визначати параметри нашої української доктрини і трансформації нашої держави, ми маємо розглядати політику справедливості на одному рівні з політикою української перемоги, з політикою безпеки та з політикою наших героїв. Справедливість – це такий суспільний лад, за якого людині хочеться жити в Україні, бо людина відчуває, що її життя, її здоров'я, її праця, гідність, прагнення, прагнення до життя, прагнення до щастя, її сім'я та майбутнє надійно захищені реальністю, реально діючим правом та чесним правосуддям в розумні строки. <i>(Оплески)</i></p>
<p>Відчуття справедливості в Україні має бути найсильнішим в Європі, і буде, ми повинні це зробити. Так, це амбітна мета, але Україна уміє робити амбітне буденним. Ми маємо знайти всі необхідні системні рішення, щоб задовольнити українську спраглість за справедливістю.</p>
<p>І тепер щодо справедливості іншої, у зв'язку з російсько-українською війною. Питання правосуддя щодо війни і геноцидної політики ніколи не буває простим, але у цьому випадку з російською агресією проти нашої свободи, чим більше буде складнощів та вагань світу щодо справедливості для України і українців, тим більшими, на жаль, можуть стати реваншистські настрої в різних частинах світу.</p>
<p>Невідворотність покарання – це один із основних інструментів обмеження злочинності, обмеження. Так само, як і він здатен ефективно працювати в рамках національних юрисдикцій, він працюватиме і в глобальних відносинах, всі російські вбивці, терористи, кати, повинні відповідати за скоєне проти українців і українок. <i>(Оплески)</i></p>
<p>Політичне та військове керівництво Росії не має уникнути правосуддя через те, що у них нібито є імунітет як у керівників держави. Вони не керівники держави, вони бандити, які захопили контроль над державними інституціями Росії, і вони абсолютно знахабніли від цієї безкарності та почали тероризувати весь світ.</p>
<p>Кожен політичний бандит ставить себе поза межі будь-яких звичних міжнародних відносин і кожен актив, який належить державі-терористу або будь-яким особам з кола президента Російської Федерації, які пов'язані з чинною в Росії системою панування, повинен піти на компенсацію збитків тим, для кого вся ця війна, для кого агресивність цього панування обернулася спаленими містами і селами, втратами рідних і близьких.</p>
<p>І я вдячний усім в світі, хто сприймає російське політичне та військове керівництво саме так, саме так, як осіб, які повинні закінчити свої кар'єри на лаві підсудних в Гаазі. <i>(Оплески)</i> А російські активи як такі, що мають бути заморожені, конфісковані та направлені на компенсацію збитків від російської агресії. Україна зробить все можливе, щоб спеціальний трибунал щодо злочину агресії Росії проти нашої держави був створений і запрацював реально зі злочинцями на лаві підсудних. <i>(Оплески)</i></p>
<p>Я хочу подякувати Міжнародному кримінальному суду за таку рішучість, яка і необхідна для захисту міжнародного права та людяності. Прийде час, коли міжнародні ордери на арешт російських керівників та їхніх спільників будуть не сенсацією, а просто звичним справедливим робочим інструментом глобального правосуддя. Бо якщо цього не буде, інші потенційні агресори і інші держави-терористи відчуватимуть ту ж безкарність, як і Росія. І наша українська місія полягає зокрема, зокрема, в тому, щоб створити цей історичний прецедент, прецедент відповідальності агресора за все скоєне на війні.</p>
<p>Частиною справедливості є і правдиве ставлення світу до нашої війни за свободу і за незалежність, а також до інших сторінок нашої історії, які були, були спотворені раніше діючою іншою формою тоталітарного зла. Гідне вшанування пам'яті всіх жертв Голодомору – геноциду українського народу, а також всіх жертв депортацій кримськотатарського народу, усіх жертв Голокосту є обов'язком, обов'язком української держави. <i>(Оплески)</i></p>
<p>Шановні присутні! Шановні присутні, я прошу подякувати зараз усім українським та міжнародним журналістам, усім нашим українським, іноземним історикам, які поширюють правду про цю агресію, про війну Росії проти України, про наше життя та про справедливість для наших людей. Дякую вам. <i>(Оплески)</i></p>
<p>Дорогі українці! Українці, дорогі наші українки! П'ятий орієнтир для української доктрини, який я хотів би запропонувати сьогодні до обговорення, – це трансформація за 10 років. Ми маємо пройти за цей час складний, але такий важливий шлях, який інша народи долали десятиліттями, і це правда. Україна перемоги матиме особливу увагу, особливу довіру світу, і кожен прояв такої уваги і довіри маємо спрямувати на розвиток України та всіх аспектів життя в нашій державі.</p>
<p>Перше. Конкретна мета для ВВП України – трильйон доларів. Так, трильйон доларів – це дуже, дуже, дуже висока планка, дуже висока. І виглядає начебто нереально, але потенціал України здатен це забезпечити.</p>
<p>Друге. Україна перемоги відмовиться від ідеї, ніби праця українців і українок має бути дешевою. <i>(Оплески)</i> Бо нібито дешевизна праці наших людей була конкурентною перевагою України. Ми ставимо собі за мету досягти такого рівня оплати праці, який можна було би визначати за формулою: сусіди в Євросоюзі плюс 30 відсотків. Це мета, справедлива мета за цю війну.</p>
<p>Україна перемоги зробить ставку передусім на кваліфіковану працю, а, отже, на освіту. Уряд України, команда віцепрем'єр-міністра з інновацій Федорова розробляє зараз програму серйозного осучаснення української освіти та стимулювання розвитку науки в Україні. Вона дуже детальна ця програма, заслуговує на увагу, і в ній багато рішень, які заслуговують на обговорення, та в разі погодження нашої держави – погодження нацією на реалізацію. Освітній розділ української доктрини має бути максимально пропрацьований, кожен етап освітнього процесу, всі елементи, які важливі для освіти в Україні. Нація, яка хоче бути лідером, робить освіту лідером і робить освіту чесною.</p>
<p>Ми маємо чесно сказати і те, що в сучасному світі мовою глобальної співпраці є англійська мова, і це правда, це мова глобального бізнесу, глобальної науки та глобального спілкування. Україна майбутнього, Україна перемоги потребує поширення англійської мови, щоб українські інтереси поширилися світом і наші люди здобували наші глобальні можливості для себе і для України. І, до речі, саме сьогодні я вніс у Верховну Раду України відповідну законодавчу ініціативу щодо англійської мови в Україні. <i>(Оплески)</i></p>
<p>Ми маємо надзавдання – повернути додому якнайбільшу кількість наших людей, які виїхали за межі держави. Отже, Україна перемоги потребує якнайбільшої кількості нових робочих місць, які будуть привабливими для наших людей, дозволять жити в Україні достойніше, ніж в інших державах. Трансформація кожної галузі економіки, будь-якої соціальної практики та усіх сфер державного управління повинна відповідати на питання: скільки нових робочих місць дасть Україні конкретне рішення, конкретна ініціатива.</p>
<p>Четверте. Україна потребує нової політики підтримки батьківства і дитинства. Друга і третя дитина в сім'ї – це щастя, а не обмеження можливостей. І саме на таке щастя має працювати державна політика. Україна буде підтримувати батьківство на всіх етапах. Україна поважатиме кожну сім'ю, робитиме все, щоб саме сімейне виховання дітей було визначальної рисою виховання дітей в Україні, наша країна не для інтернатів. <i>(Оплески)</i></p>
<p>Українська Дія. Українська Дія стала глобальним прикладом соціального прогресу. Ми зробили її тоді, коли ніхто не вірив, що такий проект – проект розвитку можливостей громадян і всієї держави може вдатися. Але ми це зробили і більше 19 мільйонів користувачів у застосунку. Я вас вітаю! <i>(Оплески)</i></p>
<p>І абсолютна корисність Дії. Зараз українська Дія стає експортним продуктом нашої держави. Ми навчаємо інші народи цифровізації на основі наших цифровізованих послуг, на основі нашої Дії. І ми створимо ще одну систему – українську Мрію, такий спеціальний застосунок, який буде підтримувати все, що стосується батьків та дитини; послуги, які потрібні батькам, які потрібні дитині. Розвиток та освіта, безпека та контакт з державою. Мрія допоможе отримати рівний до знань з будь-якого куточку світу, а використання штучного інтелекту допоможе кожній дитині будувати свою унікальну освітню траєкторію заради успіху. Команда цифрової трансформації України представить цю нашу Мрію восени. <i>(Оплески)</i></p>
<p>Шосте. Захищати бізнес так само важливо, як захищати працівника і працю, щоб зробити реальністю показники добробуту та розвитку економіки, які є мрією. Україна перемоги має бути країною бізнесу та країною праці. Так само, як зараз мільйони наших людей у єдності воюють і працюють заради нашої перемоги, ми маємо після перемоги у єдності працювати заради того, щоб Україна були серед світових економічних лідерів. Економічне лідерство дає безпеку. Кожен, хто створює нові робочі місця в Україні, створює основу для економічного лідерства України. Україна перемоги захищатиме можливість кожної людини працювати стільки і так, як людина сама забажає. Ми потребуємо осучаснення законодавства про працю. <i>(Оплески)</i></p>
<p>Сьоме. Україні перемоги потрібен новий, раціональний податковий договір між державою та суспільством, реальна легалізація майна. І я, чесно, є прихильником зниження податків. Але зараз, зараз, у час такої війни і очевидної залежності України від співпраці з фінансовими донорами ми не можемо дозволити собі знижувати. Але коли Україна переможе, сама ставатиме донором для світу, наш рівень можливостей буде вищим. Знижені податки мають означати підвищену податкову сумлінність.</p>
<p>Цифровізація дає колосальні можливості спрощувати відносини в галузі податків митниці та усіх інших, де є зустріч або будь-який контакт між громадянином та посадовцем, між бізнесом та чиновником. Наша мета: податкова без податківців, митниця без митників, автоматичні цифрові процедури.<i> (Оплески)</i></p>
<p>Трансформація – це більше ніж відбудова, і звичайно, Україна перемоги стане найбільшим в Європі будівельником, найбільшим будівельним майданчиком. Нам потрібно відбудувати сотні міст і сіл, тисячі об'єктів інфраструктури, сотні тисяч будинків. Це дасть свій поштовх економіці. Але головне дещо інше: ми маємо забувати про своє минуле як експортера сировини. <i>(Оплески)</i></p>
<p>Україна перемоги – це країна, країна товарів з високою доданою вартістю, це країна, в якій регуляції дозволять розвивати будь-які бізнеси, що є новаторами у своїх галузях, своїх напрямках, і в яких захищена інтелектуальна власність. Україна перемоги – це країна, яка експортує безпеки послуг, досвіду, культури та загалом результатів інтелектуальної діяльності, технологічних продуктів більше, ніж будь-якої сировини.</p>
<p>Дев'яте. Україна перемоги – це країна, в якій нікого, нікого не назвеш олігархом, бо всі економічні суб'єкти є рівними перед законом. Україна зацікавленого в нових технологічних бізнесах, які будуть важити на світовому ринку більше, ніж будь-який старий сировинний бізнес. І об'єктивно ми маємо природну перевагу, і це запаси наших природних ресурсів, у тому числі особливо цінних для наших сучасних індустрій металів та мінералів, як літій, як графіт. Але металургія в Україні перемоги має бути "зеленою", щоб відповідати сучасним екологічним стандартам Євросоюзу і орієнтованою не на експорт сировини. Ми будемо розвивати співпрацю та економічні відносини з усіма глобальними гравцями, зокрема із Індією, Африкою, Латинською Америкою, арабським світом, з Китаєм, з усіма. Наш енергетичний потенціал дозволяє Україні, Україні перемоги бути одним із гарантів енергетичної безпеки для всієї Європи. Наша генерація, зокрема атомка, потрібна всьому континенту. Але хотів би, щоб ми підтримали наших енергетиків, подякували за цю зиму. <i>(Оплески) </i>Дуже дякуємо.</p>
<p>Масовий пріоритет в нашій країні – "зелена" генерація та масштабні можливості накопичення енергії. Маємо зробити "зелений" енергетичний потенціал України потенціалом реального масового заробітку для наших людей. Україна перемоги – це держава, яка реалізувала пенсійну реформу. І дуже цього хочеться, і нам це потрібно, і гарантувала усім, хто працює сьогодні, достойну підтримку в майбутньому. Лише існуючої солідарної пенсії системи, пенсійної системи недостатньо, і ви це знаєте. І це відчуває абсолютна більшість наших українських пенсіонерів. Я вас дуже прошу, шановні депутати, реалізувати все це, реалізувати мрію українців. Україна перемоги робитиме все, щоб у наших людей старшого віку, які вже на пенсії, був вищий рівень життя. Україна перемоги робитиме все, щоб ті, хто працює сьогодні, мали дійсно забезпечену старість. <i>(Оплески) </i></p>
<p>Українська культура – це експортна галузь і це галузь, яка генерує до України перемоги постійну і значну увагу світу. Україні перемоги потрібен саме такий погляд на галузь культури. Зараз культурна сфера потребує щонайменше відсотка ВВП на рік як базового, базового рівня для виживання. Але зрозуміло, що галузь має і мусить бути більш амбітною. Українська сміливість, дійсно, пробудила колосальний інтерес людей з різних країн до нас з вами, до українців, до наших міст і сіл, кожен такий інтерес – це великі можливості. </p>
<p>Україна потребує нової політики захисту публічного простору в містах і громадах, яка може використовуватись як культурний простір або зберігати ту чи іншу історичну цінність.</p>
<p>Україна потребує нової музейної меморіальної політики. У нас цілі покоління української величі. Дійсно, на жаль, залишаються без музейного вираження і при цьому існуючі музеї не відповідають духу та стандартам сучасної музейної справи.</p>
<p>Україна потребує нової політики книг та книговидавництва, написання та читання, перекладів для України, іноземних книг та поширення в світі української мови, української книги, підтримки книгарень, аудіокниги, сервісів цифрової підписки, переосмислення наших українських бібліотек. Фактично ми маємо забезпечити очевидне щорічне зростання кількості книг українців, книг для українців, книг українців для всього світу.</p>
<p>Україна потребує нової політики кіно і підтримки кіновиробництва. Українці мають робити фільми і світ має робити фільми про Україну і в Україні. І всі ми знаємо, які рішення для цього потрібні.</p>
<p>Україна потребує нової політики територій. Для кожного звільненого від російської окупації регіону потрібно своя дуже детальна одночасно цілісна візіонерська політика трансформацій. Новий вільний український Крим – який він? Чи зможе він стати новою Каліфорнією Європи, місцем, яке приваблює таланти, кластером сучасних технологічних компаній, ІТ, креативних індустрій та дійсно сучасної сфери гостинності, Кримом, який працює цілий рік, а не три місяці.</p>
<p>Новий вільний Донбас – який він? Чи буде він індустріальним? Нове вільне українське Приазов'я. Що саме буде приваблювати людей їхати жити на цю частину нашої прекрасної країни? Херсон, Краматорськ, Запоріжжя, Куп'янськ, Мелітополь, Маріуполь – яким буде нове життя у цих містах України, містах перемоги? І це дуже серйозні питання. І ми маємо на них мати відповідь і відповідати разом. Для кожного нашого регіону, для кожного нашого міста, для кожної нашої громади потрібна своя візія.</p>
<p>Очевидно, Одеса не тільки глобально важливий порт. Очевидно. Очевидно, Харків не тільки форпост свободи на східному кордоні Європи. Очевидно. Але Одеса і Харків заслуговують бути серед європейських лідерів. І Україна перемоги потребує нової політики заради таких міст, заради всіх наших міст – заради Харкова і нової політики, заради Одеси. Очевидно, Харків буде форпостом свободи і сили, але на східному фланзі, так, на східному кордоні Європи. Але завдяки чому Харків буде серед міст європейських лідерів? Очевидно, що Дніпро, Львів, Ужгород, Київ і інші українські міста за час цієї війни отримали не лише нові проблеми, але й нові можливості, і як держава може допомогти містам ці можливості реалізувати. Це дуже важливо. Я прошу всіх бути дуже конкретними в дискусії про трансформацію України.</p>
<p>Внутрішня безпека. Російська агресія показала, які безпекові стандарти для життя потрібні. Доступність укриттів максимальна – школи з укриттям, лікарні з укриттям, будинки з укриттям. Українці довірятимуть конкретним речам, які дають конкретну безпеку. В Україні з дитинства мають навчатись безпеці. Такий сусід. Так і є. Кожен дорослий українець має знати базові речі про надання першої домедичної допомоги. Фізична культура і спортивне виховання – це не розваги сьогодні, так, це одна з основ безпеки, бо це здоров'я людини, здоров'я нації, міцність українців і українок. І, головне, дати ці можливості: активні парки для активних людей, більше можливостей для дітей, різні пропозиції втілення, але дуже конкретних, конкретних програм.</p>
<p>Ми маємо врегулювати питання про зброю, яка є і буде на руках у наших людей, це факт. <i>(Оплески)</i> Питання суперечливе для нашого суспільства, як і для будь-кого, і для будь-якого іншого демократичного суспільства, але відповідь має бути відображена в українській доктрині в дуже конкретних речах.</p>
<p>Розмінування – це один із наймасштабніших викликів для України. Але ми знаємо, що потрібно робити. Світ має технології, українські потреби, наші партнери все це знають. І хоч часто говорять, що розмінування всієї території України, яка, на жаль, забруднена мінами російської війни, триватиме десятиліттями, ми знаємо, що є можливість зробити це швидше, за роки, але швидше.</p>
<p>Повсякденна безпека. Звичайно, в суспільстві різні абсолютно погляди на використання камер спостережень на вулицях і дорогах, на автоматичні, аналітичні можливості систем спостереження. Але, очевидно, що вони дозволять зменшити рівень порушень та злочинності, смертей на дорогах та інцидентів на вулицях. І це потрібно.</p>
<p>Протидія домашньому насильству – важливий напрямок, в якому, на жаль, фіксується збільшення випадків домашнього насильства і особливо за цей час. Міністр внутрішніх справ Клименко, його команда детально опрацьовують кожен з таких напрямків щодо внутрішньої безпеки. Та я впевнений, готові представити суспільству свої пропозиції для національного обговорення.</p>
<p>І, нарешті, політика сусідства. Чому цей пункт останній серед орієнтирів, які я хочу сьогодні запропонувати. Бо міцне сусідство завжди є результатом дуже різних і дуже глибоких речей. Фактично успішним сусідством ми можемо підсумувати будь-які інші наші успіхи в своїй країні, в своєму регіоні, у глобальних відносинах. Економіка та культура, оборона та безпека, транспорт та зв'язок, освіта і ставлення до історії, взаємодія між державами, взаємодія між нами, між людьми – все це визначає якість сусідства, визначає, чи є розуміння між сусідами.</p>
<p>Польща, Румунія, Молдова, Словаччина, Угорщина, наші сусіди по Чорноморському регіону Болгарія, Туреччина, Грузія, відносини з кожним із них потребують окремої і детальної презентації досягнутого і можливості наявних викликів та перспектив. Але що їх усіх для нас об'єднує? Вони так само, як і ми, прагнуть жити в мирі, на своїй землі. І як вони і зараз допомагають нам захищати свободу, так і Україна завжди, завжди допомагатиме їм захищати їхнє життя.</p>
<p>Мир завжди пануватиме в нашому регіоні, в нашій Європі, мир, який буде сумою безпеки і свободи, які нам належить встановити для нової України, України-переможниці. Переможниці – це факт.</p>
<p>Слава Україні! <i>(Оплески)</i></p>
<p></p>
<p align=center><i>(Церемонія вручення державних нагород Президентом України)</i></p>
<p></p>
<p>11:50:27</p>
<p>ГОЛОВУЮЧИЙ. Шановні народні депутати, шановні присутні! Давайте подякуємо за участь у пленарному засіданні Президенту України Володимиру Олександровичу Зеленському <i>(Оплески),</i> Прем'єр-міністру України, членам уряду, Головнокомандувачу Збройних Сил України, захисникам і захисницям України, членам родин загиблих воїнів України, представникам дипломатичного корпусу та усім запрошеним. Дякуємо. <i>(Оплески) </i></p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>11:51:24</p>
<p>ГОЛОВУЮЧИЙ. Шановні колеги, давайте ще раз подякуємо гостям сьогоднішнього засідання, в першу чергу родинам загиблих і військовослужбовцям Сил оборони.</p>
<p>В нас технічна пауза для того, щоб ми далі могли продовжити засідання, 3 хвилини пауза для пересадки, будь ласка.</p>
<p>Шановні колеги, прохання повертатися до роботи, ще попереду багато цікавого. Сьогодні ми домовились на Погоджувальній раді на початку надати час по 3 хвилини для виступів уповноважених представників депутатських фракцій і груп. Тому прошу записатися на виступ від фракцій і груп. Шановні колеги, просимо звільнити трибуну.</p>
<p>Будь ласка, колеги, займаємо місця. Пане Пивоваров, будь ласка. Одарченко. "Голос", Соломія Бобровська буде? Юлія Клименко.</p>
<p><i>(Шум у залі)</i></p>
<p></p>
<p>11:54:22</p>
<p>КЛИМЕНКО Ю.Л.</p>
<p>Дякую. Шановні колеги, мені група підтримки, безумовно, потрібна. Дякую вам гарно! Але я думаю, що краще послухати про проблему, яка у нас далі продовжується. Тільки що Президент сказав дуже важливу річ. Він сказав, що ми повинні духовно очиститися, так само як ми зараз очищуємося від російської навали, військово, економічно і іншими способами.</p>
<p>Духовне очищення. Без духовного очищення нам не досягти миру стабільного, нам не досягти процвітання. Тому що російський агент – РПЦ – через всі свої канали, включаючи церкву, я би сказала, московського патріархату, постійно продовжує в Україні свою дестабілізацію. Ми можемо це подивитися. Останній приклад, коли в Красилові – увага! – Хмельницька область, Красилів, прихожани РПЦ кричали загиблому воїну, його родичам "Геть ПЦУ! Геть ЗСУ!" І це відбувається в центрі, в Центральній Україні.</p>
<p>Скажіть, будь ласка, скільки воїнів, скільки ще повинно статися таких прикрих випадків, коли ми почнемо в цьому залі розглядати законопроект про заборону церков країни-агресора, про заборону РПЦ, скільки можна тягнути? Нам обіцяли, що він буде в травні, потім нам обіцяли, що ще трошки треба потерпіти. Цей закон пройшов комітет, нагадую, ще в 2022 році і до сих пір він не винесений в зал. На жаль, поки ми духовно не очистимося, не буде в нас повного миру і стабільності.</p>
<p>Я дуже закликаю колеги у цьому залі, а також керівництво парламенту послухати Президента і починати духовного очищуватися самим і починати виносити Закон про заборону РПЦ в Україні в зал. І давайте ми зробимо цей історичний крок, тому що якщо РПЦ залишиться на території України, у нас завжди буде дестабілізація, у нас завжди буде наполовину мир і завжди Росія буде дестабілізувати нас не армією, а іншими засобами: економічними, духовними, культурними. Давайте позбавимося! Виносьте в зал на 13-14-те, голосуємо і позбавимося на кінець цього панування і духовного російського.</p>
<p>Дякую.</p>
<p></p>
<p>ГОЛОВУЮЧИЙ. Дякую, Юлія Леонідівна.</p>
<p>Будь ласка, "Європейська солідарність". Ірина Володимирівна Геращенко, будь ласка.</p>
<p></p>
<p>11:57:22</p>
<p>ГЕРАЩЕНКО І.В.</p>
<p>Шановні українці, шановні колеги, всіх – з Днем Конституції.</p>
<p>У той час 27 років тому я була журналістом і дуже добре пам'ятаю ту ніч, коли парламент довів, що він є сила в Україні, в парламентсько-президентській республіці, зламавши, можливо, зовнішні сценарії впливів на парламентаризм і довівши, що Верховна Рада України може прийняти стратегічні рішення. І от сьогодні нам теж потрібно довести, що ми є українським парламентом.</p>
<p>Сьогодні ми слухали програмну промову Президента Зеленського, дуже важливі правильні слова про те, що Україна має бути країною героїв. І ми раді, що парламент в своїх певних рішеннях, які сьогодні будуть голосуватися, вже зробив важливі речі для того, щоб герої дожили до перемоги. Зокрема, про необхідність ведення тренінгів перед тим, як відправляти наших героїв на фронт, і обов'язково інструкторську роботу, про необхідність підняття зарплат і виплат.</p>
<p>Але, друзі, на жаль, той законопроект, який сьогодні буде розглядатися в парламенті, який створювався задля повернення нашим військовим 30 тисяч, буде не про повернення 30 тисяч. Там будуть дуже важливі норми про збільшення виплат нашим героїчним пораненим. Там будуть норми про збільшення виплат строковикам, курсантам, там будуть важливі норми про інструкторів, без яким неможлива сучасна армія, і про самі тренінги. Але, на жаль, від першого до другого читання, там зникла ключова норма – повернення виплат усім.</p>
<p>І тому насправді, якщо ми з вами український парламент, який не тільки аплодує нашим героям, а відчуває відповідальність за те, щоб герої отримували гідні виплати, ми маємо сьогодні в цьому законопроекті повернутися до норми першого читання, коли парламент визначає, що всі ті, хто сьогодні здійснює безпеку і оборону, захищає безпеку і обороняє країну, має отримати виплати від 30 до 100 тисяч. А вже уряд своїми рішеннями повинен вичистити з цього переліку одеських воєнкомів, бо ми бачимо, що слова про корупцію у нас говоряться, але справжньої боротьби з корупцією поки що немає, всіх тих, хто в тилу, насправді немає ніякого відношення до армії. Ці люди дійсно не повинні отримувати виплати. Але Сили протиповітряної оброни, але всі ті, хто знаходиться на злагоджені,<i> </i>але всі ті, хто сьогодні знаходиться на полігонах, всі вони мають отримати виплати 30 тисяч. Це буде справедливо. Закон наш має бути про справедливість. І давайте ми з вами, будь ласка, дуже серйозно поставимося до того, що військові будуть дивитися і уважно слідкувати за нашими голосуваннями, а потім за реальністю, що зміниться після прийняття закону їх матеріальне забезпечення. Повернути 30 тисяч і так само збільшити виплати і нашим пораненим, і нашим строковикам.</p>
<p></p>
<p>ГОЛОВУЮЧИЙ. Дякую, Ірина Володимирівна.</p>
<p>Будь ласка…</p>
<p>Ні-ні, зараз "Платформа – за життя та мир". Будь ласка, Папієв Михайло Михайлович.</p>
<p></p>
<p>12:00:42</p>
<p>ПАПІЄВ М.М.</p>
<p>Дякую. Шановні народні депутати України, шановні колеги, перш за все хочу привітати вас з нашим національним святом – Днем Конституції України. І сьогодні, слухаючи виступ Президента України, якраз ми отримали наповнення змісту "Україна перемоги". Тобто якщо взяти і згадати статтю 1 Конституції України, яка звучить, що Україна є суверенна і незалежна, демократична, соціальна, правова держава. Тобто мене як людину, яка фахово підготовлена якраз до економічного і соціального змісту наповнення оцих слів "Конституції України", якраз турбує парафія соціальної держави, тобто щоби встановлення оцієї доктрини України перемоги всі ми бачили конкретну людину, конкретну українську сім'ю і саме з цього почали втілення в життя цієї ідеї. Я дуже закликав би народних депутатів України перш за все звернути увагу на ті законопроекти, які сьогодні є в скриньці оцієї нашої перемоги.</p>
<p>Я хочу нагадати, законопроект 8331, і звертаюся зараз до Галини Миколаївни, що, шановна Галина Миколаївна, давайте, щоб Комітет соціальної політики невідкладно прийняв цей закон, це в першу чергу потреба і бюджетного процесу, тому що, щоб ми на наступний 2024 рік, рік перемоги України, запланували якраз бюджетні видатки, нам треба, щоб цей закон вже набув статусу чинного закону України з тим, щоб ми об'єднали всі фонди соціального страхування в Пенсійному фонді з тим, щоб соціальні гарантії українців були захищені. І нам це конче необхідно зробити.</p>
<p>Друге. Це наповнення змісту і ринку праці. Шановні колеги, Україна стане соціально захищеною і економічно могутньою державою тільки, якщо у нас в першу чергу будуть захищені люди праці з тим, щоб на сьогодні ми могли повернути в Україну 5 мільйонів 140 тисяч громадян України, які отримали тимчасовий статус в країнах Європейського Союзу, 250 тисяч українців, які цей статус отримали в Сполучених Штатах Америки, в Канаді. Нам необхідно, щоб сьогодні люди перш за все знали, які економічні пріоритети їх цікавлять, які робочі місця створить Україна, які податкові будуть умови для підприємництва, для ведення бізнесу. Тобто в першу чергу нам необхідно сьогодні, щоб кожен народний депутат України за словами Президента побачив конкретного українця, конкретну українську сім'ю, і щоб…</p>
<p></p>
<p>ГОЛОВУЮЧИЙ. Бакунець Павло Андрійович, будь ласка. Далі потім Дмитрук, Чернєв і Батенко.</p>
<p></p>
<p>12:03:58</p>
<p>БАКУНЕЦЬ П.А.</p>
<p>Дорогий український народе, в цей день вітаю усіх з Днем Конституції вільної, незалежної, європейської держави, горде ім'я якій Україна. Згідно до статті 102 нашого Основного Закону, власне, Президент є гарантом державного суверенітету, гарантом територіальної цілісності і гарантом додержання Конституції України. Але в цей особливий час, час особливого виклику війни для українського народу, власне, Президенту в цьому надзвичайно допомагають наші найвідважніші Збройні Сили України. Саме вони, власне, повертають, так би мовити, цей конституційний лад на нашу українську землю.</p>
<p>І хочу підкреслити, що нещодавно під час всеукраїнської прощі до Страдецької гори патріарх Української греко-католицької церкви Блаженніший Святослав, власне, сказав дуже влучні слова, які можна сьогодні також правильно озвучити: ми маємо подякувати нашим відважним дівчатам і хлопцям, які своєю власною кров'ю вибороли нам цю хвилю. Справді, наші мужні захисники і захисниці, а також волонтери, дипломати, наші міжнародні партнери, усі, усі ми – українці, вибороли цю хвилю, цю хвилю, щоб і сьогодні змогти, власне, святкувати День Конституції, цю хвилю, аби наша незалежна Україна в скорому часі здобула всіма нами очікувану, всіма нами бажану перемогу.</p>
<p>І обов'язково в ці дні потрібно дякувати, дякувати нашим героям, тим, котрі сьогодні стоять на різних фронтах, тим, котрі сьогодні і в тилу, усім героям, і тим героям, котрі сьогодні на небесах, котрі віддали найдорожче за нашу Україну, за європейську Україну. І хочеться вірити, що в скорому часі після здобуття перемоги наша Україна буде і в НАТО, і в європейській родині Європейського Союзу, і ми будемо розвиватись як вільна, демократична, незалежна, європейська держава.</p>
<p>Слава нашим Збройним Силам! Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Будь ласка, "Відновлення України", Дмитрук Артем Геннадійович. Будь ласка.</p>
<p></p>
<p>12:06:44</p>
<p>ДМИТРУК А.Г.</p>
<p>Шановні колеги, шановний пане Голово, шановний український народе, 27 років тому в цій залі відбулась воістину історична подія. Усвідомлюючи відповідальність перед богом, власною совістю, попередніми, нинішніми та прийдешніми поколіннями, друге скликання Верховної Ради прийняло наш Основний Закон. З висоти польоту 90-х років вважали, що таким кроком було довершено процес державотворення, розпочатий проголошенням незалежності. Українці прагнули розвитку у мирі та злагоді з сусідами. Як виявилось, фарбування були ще попереду. 2014-2022 роки і зараз ми зі зброєю в руках мусимо захищати суверенітет від зазіхань російського агресора. Ми вистоїмо і переможемо.</p>
<p>У Лондоні ми почули вкрай важливий попередній висновок. Європейська комісія озвучила стан виконання рекомендацій для початку перемовин про вступ України в ЄС. З нагоди сьогоднішнього свята варто нагадати, що європейська інтеграція передбачена саме у Основному Законі. Наша мета незмінна, в рамках цього календарного року розпочати реальні переговори про членство України в Європейському Союзі. Депутатська група "Відновлення України" спрямовує максимум зусиль для цього.</p>
<p>За останні півтора року парламент набрав небачених темпів у даній темі, ми кожного пленарного засідання приймаємо євроінтеграційні закони, над цим активно працюють фракції та групи, комітети в кооперації з урядом. Немає жодних сумнівів, що ми разом зробимо необхідні кроки у питаннях боротьби з корупцією, реформі правоохоронного сектору, добору суддів Конституційного Суду, захисті національних меншин.</p>
<p>Не меншої уваги приділяється і питанню збільшення обороноздатності, Верховна Рада має і далі робити все можливе, аби підтримати наших захисників. Україна, всі ми, маємо ставити перед собою найбільші, найамбітніші завдання, протистояння агресору та післявоєнна відбудова безпрецедентних масштабів, вона вимагає від нас не лише ресурсів, але і якісної трансформації мислення.</p>
<p>Немає нічого неможливого. І коли Україна озвучує мету досягти ВВП в трильйон доларів за 10 років, ми не маємо права на скепсис, потрібно шукати шляхи реалізації. Тотальне відновлення України неминуче.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Чернєв Єгор, будь ласка. Єгор Володимирович, будь ласка.</p>
<p></p>
<p>12:09:44</p>
<p>ЧЕРНЄВ Є.В.</p>
<p>Доброго дня! Доброго дня, шановні колеги! Сьогодні ми відзначаємо день, як 30 років тому ми отримали, майже 30 років тому, ми отримали дороговказ для нашого суспільства і для нашого життя. Всі ці десятиліття наша Конституція гартувалася в акціях протесту на майданах, в цій залі, громадянським суспільством. Рік за роком ми вигризали ті права, які були записані в Основному Законі, а Конституція набувала все більшого і більшого значення в нашому житті.</p>
<p>Український народ, який одним з перших отримав Конституцію Пилипа Орлика в Європі, має величезні традиції демократії та самоврядування, знає цінність свободи та прав особистості. І коли відбулося широкомасштабне вторгнення, ми всі, все наше суспільство, стали на захист цієї Конституції, цього Основного Закону. Ми захищаємо пункт, статтю 1 нашої Конституції про те, що ми є незалежною, демократичною та суверенною державою. Ми захищаємо пункт 2 статтю 2 нашого Основного Закону, де суверенітет України поширюється на всю її територію, яка є цілісною і недоторканною. Ми захищаємо і інші статті Конституції, які гарантують нам свободу, вільний розвиток та дотримання прав людини.</p>
<p>Сьогодні на нашу землю прийшли ті, хто хоче позбавити нас прав та свобод, хто хоче нав'язати нам середньовічне рабство, ординську покірність, безправ'я та безчестя. Але, я впевнений, що в цій священній війні ми переможемо, тому що світло завжди перемагає темряву, а свобода завжди перемагає рабство, адже на нашому боці справедливість, дотримання законів та дух свободи.</p>
<p>Шановні колеги, сьогодні наша Конституція наново пишеться кров'ю наших бійців. Вони захищають Конституцію на фронті. Велика їм вдячність і шана. Але ми маємо захищати Основний Закон тут, в тилу, щоб всі ті жертви, які переніс наш народ, не були марними, а Україна нарешті стала вільною, процвітаючою та справедливою державою. З Днем Конституції!</p>
<p></p>
<p>ГОЛОВУЮЧИЙ. Дякуємо. Героям Слава!</p>
<p>Зараз, секунду, пауза технічна. Тарас Іванович, зараз там попрацюють техніки, секундочку буквально, і тоді Тарас Іванович Батенко. І від "Батьківщини" ніхто, да? Ні, ніхто, добре.</p>
<p>Михайло Михайлович, рано, рано, рано.</p>
<p>Ні, зараз Тарас Іванович Батенко, а потім ви.</p>
<p>Тарас Іванович, будь ласка.</p>
<p></p>
<p>12:13:08</p>
<p>БАТЕНКО Т.І.</p>
<p>Шановні колеги, Конституція, безумовно, належить всій українській нації, але за нею також стоять конкретні імена. Тому сьогодні, в цей день української Конституції, ми повинні пам'ятати тих депутатів, які днями і ночами стояли тут, на трибуні, щоб її прийняти. Це йдеться і про депутатів-конституціоналістів Михайла Сироту, Віктора Мусіяку, Володимира Стретовича, які відійшли вже від нас. Ми маємо бути вдячні їм за ці ночі, перед прийняттям Основного Закону України.</p>
<p>Проте Конституція – це не лише одна ніч перед її прийняттям, це покоління борців ХХ і ХХІ століття, які виборювали право називатися українцями, мати свободу і соціальну справедливість, належати з нацією до світової цивілізації.</p>
<p>27 років – це більше ніж покоління. Покоління народжених незалежністю з Конституцією і сьогодні захищає цінності на передовій проти лютого ворога, який живе не за мораллю, не за законом, а за правилами дикого свавілля і безчинства. І це фундаментальна різниця між нами. Ми знаємо, за що воюємо і захищаємо. Вони не знають, за що воюють і для чого їм це все. І маючи тисячоліттю історію державності, більш як трьохсотлітню історію Конституції, власну, від Пилипа Орлика, важко щось пояснити агресору, який марить кордонами померлої давно імперії. У нас свобода і людські цінності, у них в голові людиноненависницька, феодальна, рабська, по факту неонацистська держава. У нас країна вільних громадян, у них країна рабів і господ, паразитуючих на так званій бензоколонці. У нас внутрішня політика, політична єдність, у них заколоти зеків, яких дістала, вже навіть їх, зеків, дістала їхня ж таки корупція. Такий собі абсурд на лице.</p>
<p>У нас освіта і культура, у них історичне неуцтво. У нас бажання перемогти, у них страх поразки і розвалу власної країни.</p>
<p>Тому честь і слава нашим захисникам і вічна пам'ять усім, хто віддав життя за нашу свободу. Україна понад усе! Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>"Батьківщина", будь ласка, Михайло Михайлович Цимбалюк. І запросіть депутатів до залу, будь ласка, ми переходимо до розгляду законопроекту 9342 через 3 хвилини. Запросіть, будь ласка, представників фракцій і груп.</p>
<p>Будь ласка, Цимбалюк.</p>
<p></p>
<p>12:16:00</p>
<p>ЦИМБАЛЮК М.М.</p>
<p>Дякую. Михайло Цимбалюк, "Батьківщина". Шановний головуючий, шановні народні депутати! Згідно Конституції України найбільша цінність – це є життя людини. І в цей день я хочу привернути увагу як української влади, української громадськості, так і міжнародної спільноти до ще однієї проблеми, яка є злочином Російської Федерації стосовно України.</p>
<p>22 військовослужбовці, військовополонені, серед них і цивільні люди, піддаються судилищу в Ростові-на-Дону. Це тих 22 азовці, це офіцери і сержанти підрозділу "Азов" Національної гвардії України, які були захоплені минулого року в полон, сьогодні їх судять, порушуючи всі міжнародні конвенції, женевську, вони порушують правила ведення війни, бо ці люди є під законом щодо військовополонених, вони повинні бути обміняні. Серед тих 22 військовополонених є семеро цивільних людей. Це жінки, які були поварами у підрозділі "Азов" Національної гвардії України, їх судять як нібито військових злочинців.</p>
<p>Ми звертаємося до міжнародних правозахисних організацій, до міжнародної спільноти негайно тиснути на Російську Федерацію щодо повернення цих українських героїв, які захищали свою українську землю, сюди на батьківщину. Ми звертаємося до Міністерства оброни. Ми звертаємося до зовнішньої розвідки, до Служби безпеки, Міністерства внутрішніх справ, які очолюють робочу групу по обміну військовополонених, включити цих героїв в списки і негайно вжити заходів щодо повернення їх на батьківщину.</p>
<p>Ми звертаємося до Міжнародного кримінального суду фіксувати це як злочин і тиснути на керівництво Російської Федерації щодо повернення цих громадян України до нас додому. Ці люди своїм життям, своїм подвигом підкреслили, що для них на першому місці є служіння українській державі, відданість присязі. І сьогодні в День Конституції України я ще раз і від фракції "Батьківщина" звертаюся з вимогою і з проханням вжити всіх заходів щодо повернення їх на батьківщину.</p>
<p>Слава Україні!</p>
<p></p>
<p>ГОЛОВУЮЧИЙ. Дякуємо.</p>
<p>Шановні колеги, прохання запросити депутатів до зали.</p>
<p>Сьогодні відзначають дні народження наші колеги, в святковий День Конституції. Привітаємо Артема Геннадійовича Дмитрука з групи "Відновлення України" з днем народження! І Руслана Петровича Князевича з "Європейської Солідарності" також привітаємо!</p>
<p>Шановні колеги, прохання зайняти свої місця. Запросіть депутатів до залу.</p>
<p>Шановні колеги, переходимо до розгляду питання за реєстраційним номером 9342. Законопроект про внесення змін до деяких законодавчих актів України щодо окремих питань, пов'язаних із проходженням військової служби під час дії воєнного стану.</p>
<p>Працювала робоча група. Ми знаємо всі цю драматичну історію. <i>(Шум у залі)</i> Сигнальне? Ну, і так всі є.</p>
<p>Давайте тоді… Є правки на врахування, наскільки я знаю, у деяких фракцій і груп, і позафракційних депутатів. Є навіть правки на підтвердження. Тому пропонуємо, зараз давайте йти по фракціях. І потім, Дмитро Олександрович, теж до вас дійдемо.</p>
<p>Починаємо з "Європейської солідарності". У вас виступ 3 хвилини, наскільки я розумію, Петра Олексійовича? Чи Ірина Володимирівна? Хто? Ірина Володимирівна, будь ласка.</p>
<p>У вас на врахування, Дмитро Олександрович? На підтвердження? З процедури? Під час питання? Разумков з процедури.</p>
<p></p>
<p>12:22:14</p>
<p>РАЗУМКОВ Д.О.</p>
<p>Шановний Олександре Сергійовичу, шановні колеги! Я хотів би звернутися до головуючого щодо питання підготовки цього законопроекту до розгляду в залі. Коли відбувалося засідання комітету, не були запрошені на засідання народні депутати, які подавали правки до цього законопроекту. Це відбувається вже не вперше. Я хотів би, щоб представники комітету пояснили, чим викликана така поведінка і чому в такому закритому режимі відбуваються такі важливі питання? На засідання комітету не були запрошені народні депутати автори правок ні через СЕДО, ні на пошту. Я особисто звертався до голови комітету, щоб запросили на засідання комітету. Чому цього не відбулося?</p>
<p>Дякую.</p>
<p></p>
<p>ГОЛОВУЮЧИЙ. Дякую, Дмитро Олександрович.</p>
<p>Отже, Петро Олексійович, будь ласка, 3 хвилини. Далі Гончаренко… далі Ірина Володимирівна, потім Гончаренко, отак-от будемо.</p>
<p></p>
<p>12:23:12</p>
<p>ПОРОШЕНКО П.О.</p>
<p>Дуже дякую. Пане Голово, шановні колеги, дійсно, дуже відповідально, що ми приймаємо цей закон у День Конституції, коли поруч з трибуною Верховної Ради лежить текст Конституції.</p>
<p>Пріоритетні завдання, які стоять перед Україною, – це є оборона і безпека, це є демократія і це є економіка. Ми говоримо зараз про справедливість і відновлення 30 тисяч виплат, які були встановлені в березні 2022-го. І робляться спроби забрати у воїнів виплати грошей, є несправедливими, є безвідповідальними, є нечесними.</p>
<p>10 квітня Верховна Рада України конституційною більшістю голосів проголосувала за те, щоби відновити виплати військовим. І ті, хто зупинив підписання цього закону, будуть нести відповідальність перед народом України і перед українськими військовими за те, що 3 місяці ви позбавили українських військових грошей. Не ми, а вони! Ми робили все можливе для того, щоби вирішити це питання, зробити робочу групу, в робочій групі, яка була створена за ініціативою нашою, і моя подяка "слугам народу", ми визначились для того, щоб прийняти в першому читанні знову конституційною більшістю норму повернення для всіх 30 тисяч. І надати право Кабінету Міністрів вилучати поварів, бібліотекарів писарів й інших, які знаходяться в пункті постійної дислокації.</p>
<p>Ми мали голосувати цей законопроект в цілому, і знову ті самі, хто зупинили 10 квітня виплату військовим 30 тисяч, знову вимагали, щоб поставити це на друге читання. Подивіться, що ви наробили, там знаходиться норма, яка позбавляє 30 тисяч військових виплат. І те, що в законі знаходиться те, за що ми боролись, за поранених, за тих, хто поза штатом, за всі позиції по інструкторам, по курсантам, по строковій службі, не виправдовує того, що нашими руками хочуть забрати у військових. Це ґвалтування парламенту, це наруга над Конституцією. І я дуже сподіваюся, що зал сьогодні цього не допустить. Слава Збройним Силам! Слава українській Конституції і слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Ірина Володимирівна Геращенко, будь ласка. У вас дві хвилини, да, Ірина Володимирівна? Три, три хвилини. Добре. А хто правки буде ставити? Буде хтось? Ви будете ставити, да? Артур буде ставити Володимирович. Добре. І потім ще Гончаренко Олексій, одна правка. Добре.</p>
<p></p>
<p>12:26:31</p>
<p>ГЕРАЩЕНКО І.В.</p>
<p>Шановні колеги, немає більш важливого завдання для Верховної Ради України, ніж підтримка Збройних Сил України. І коли в цій залі говорять, що на армію немає грошей, - це неправда. Сьогодні буде розглядатися ще один законопроект, де як мінімум 2 мільярди гривень з брехливого марафону, з російськомовного, не англомовного, а російськомовного "Дому" і "FreeДoм" можна передати на Збройні Сили України. І ми будемо це вимагати зробити. І можна передати ці кошти саме на повернення 30 тисяч.</p>
<p>Ми не знаємо, навіщо пан Цабаль подав цю блокуючу постанову і чому сьогодні її не виносять до сесійної зали України. Ми не знаємо, чому так само потім було зупинено в першому читанні голосування за закон, який повертав 30 тисяч. Відбулася, дійсно, абсолютна маніпуляція, коли між першим і другим читанням до закону, який ми зараз розглядаємо, внесені норми, які погіршують тіло цього закону. Дійсно, "Європейська солідарність" боролася за те, щоб поранені отримували не 600 гривень, а 20 тисяч гривень, щоб курсанти, строковики отримували не 800 гривень, а 6 тисяч і 2,5 тисячі гривень, щоб можлива була мобілізація і демобілізація, щоб можливе було насправді встановлення справедливості щодо героїв Бузкового гаю, які на відміну від прокурорів, СБУ не втекли з окупованого Херсона, а виконували бойові завдання, не встигнувши ще отримати навіть військовий квиток, і загинули, і щоб вони отримали справедливі почесті після своєї загибелі. Дуже важливо, що ми повертаємо справедливість щодо інструкторів і що сили тероборони не будуть направлятися на фронт без навчання. Це в цьому законі є.</p>
<p>Але, на жаль, навіть не робоча група, а в оцій<i> </i>між робочою групою хтось, можливо, навіть не з Верховної Ради України, внесли тези, які перекреслюють 30 тисяч. І тому наша фракція буде вимагати повернення цього абзацу про виплату всім військовим 30 тисяч в редакції першого читання. Колеги, це важливо, військові дивляться сьогодні на наше голосування, військові нам довіряють, і ми маємо бути гідними їх довіри. Давайте повернемо 30 тисяч військовим. А дійсно Кабміну дозволимо їх розпорядженням забрати будь-які виплати в прокурорів, які, вибачте, у військових у військкоматах, які сидять в тилу і корупціонують там, в тих, хто не має відношення до бойових дій і хто не проходить злагодження на полігонах, але ці теми ми маємо з вами вирішити. Тому наша фракція буде ставити на підтвердження ті поправки, які погіршують тіло закону щодо виплати 30 тисяч. Це абсолютна ганьба і відповідальність за це лежить на конкретних депутатах і конкретних фракціях. Соромно.</p>
<p></p>
<p>ГОЛОВУЮЧИЙ. Дякуємо.</p>
<p>Зараз, зараз, ми по черзі йдемо по фракціям. Репліка. Кого згадали? Цабаль Володимир. Репліка, будь ласка. Ви сказали прізвище? Прізвище звучало? Ви підтверджуєте? Автор підтверджує, Володимир Олександрович. Автор репліки підтверджує.</p>
<p>Давайте, да, тоді Володимир Цабаль репліка, будь ласка.</p>
<p></p>
<p>12:29:51</p>
<p>ЦАБАЛЬ В.В.</p>
<p>Я, як і всі колеги у Верховній Раді, повністю погоджуюсь з Іриною Володимирівною, що виплати, збільшення виплат військовим це має бути нашим пріоритетом.</p>
<p>А щодо питання Ірини Володимирівни, навіщо я подав постанову, я думаю, що Ірина Володимирівна дуже добре знає. Тому що… правка 48, яка тоді голосувалась без відповідних джерел, які тоді не були вказані, привела би тільки до одного, що єдиним джерелом повернення виплат тиловикам, які потрібно повертати, але без джерел, єдиним джерелом було би забрати ці виплати з фронту. А перед контрнаступом допустити, щоб зменшити виплати фронту ми не могли. І подавати такі безвідповідальні правки без джерел, щоб забрати виплати з фронтовиків по 100 тисяч, ми не можемо, ми повинні спочатку знайти гроші.</p>
<p></p>
<p>ГОЛОВУЮЧИЙ. Дякую.</p>
<p>Значить, зараз Артур Володимирович Герасимов буде ставити правки на врахування.</p>
<p>Будь ласка, Артур Володимирович, які номери правок? Мар'яна Володимирівна, будь ласка, на трибуну давайте. Герасимов. Де він? Артур Володимирович, загубились десь? А хтось знає номери правок, крім Артура Володимировича? О, все, бачу Артура Володимировича. Ні, по правках ми не підемо, бо це буде… Ми не так домовлялись.</p>
<p>Будь ласка, Артур Володимирович, які правки ви ставити на врахування?</p>
<p></p>
<p>12:31:04</p>
<p>ГЕРАСИМОВ А.В.</p>
<p>На підтвердження, Олександр Сергійович.</p>
<p></p>
<p>ГОЛОВУЮЧИЙ. Ні, ви казали на врахування. Чи у вас тільки підтвердження?</p>
<p></p>
<p>12:31:35</p>
<p>ГЕРАСИМОВ А.В.</p>
<p>Врахування туди. Підтвердження.</p>
<p></p>
<p>ГОЛОВУЮЧИЙ. Окей. Ірина Володимирівна, будь ласка, на врахування. На врахування, будь ласка. Зараз тільки на врахування.</p>
<p></p>
<p>12:31:55</p>
<p>ГЕРАЩЕНКО І.В.</p>
<p>Дякую. Шановні колеги, ми просимо в повному обсязі врахувати, а не редакційно, поправку номер 2. Я хочу ще раз наголосити, що наша фракція послідовно бореться за повернення всім військовослужбовцям 30 тисяч. Гроші на це є. Насправді ми вимагали, щоб законопроект, який повертає 2 мільярди як мінімум, наприклад, з марафону російськомовних оцих каналів "Дом" і "FreeДом", де показують насправді в канал "Рада", який ефесбешників показують замість українських рятувальників, щоб їх передали на Збройні Сили України.</p>
<p>Тому гроші є, питання політичної волі. Ми просимо в повному обсязі повернути 30 тисяч всім військовим, а вже нехай потім уряд вилучає звідти корупціонерів, одеських воєнкомів цих і інших людей, які не мають відношення до армії.</p>
<p>Наша поправка 2 була врахована редакційно. Ми просимо її врахувати в повному обсязі. Дякую.</p>
<p></p>
<p>ГОЛОВУЮЧИЙ. Будь ласка, правка номер 2, народні депутати Геращенко, Іонова та інші. Врахована частково. Автори просять врахувати її в повному обсязі.</p>
<p>Ставлю на голосування цю пропозицію. Прошу голосувати.</p>
<p></p>
<p>12:33:22</p>
<p>За-79</p>
<p>Рішення не прийнято. Правка лишається врахованою частково.</p>
<p>Наступна, Гончаренко, будь ласка, 32 правка і 2 хвилини. Одна хвилина.</p>
<p></p>
<p>12:33:34</p>
<p>ГОНЧАРЕНКО О.О.</p>
<p>Вітаю! Друзі, це дуже важлива правка. Друзі, це дуже важлива правка, звертаю увагу всього залу. Вона передбачає в повному обсязі виплату 30 тисяч гривень всім, всім нашим героям, всім нашим захисникам. А тим, хто безпосередньо знаходиться в зоні бойових дій, на нулі, тим, хто воює, дати можливість Кабміну платити навіть більше ніж 100 тисяч – від 100 до 300 тисяч гривень. Це те, що просив нас Головком Залужний на зустрічі, на Погоджувальній раді, на якій я був присутнім. Він просив дати нас таку можливість, щоб ті люди, які заслуговують, могли отримати і більше ніж 100 тисяч, ті, хто по коліна в крові, бо зараз захищає нашу державу і звільняє її, а всі інші – 30 тисяч, як їм це було на початку обіцяно.</p>
<p>Друзі, я дуже прошу всіх проголосувати. Пусть кожен побачить позицію кожного нардепа по цій надпринциповій правці.</p>
<p>Слава Збройним Силам!</p>
<p></p>
<p>ГОЛОВУЮЧИЙ. Героям слава!</p>
<p>Будь ласка, ставлю на голосування пропозицію народного депутата Гончаренка врахувати правку номер 32. Комітетом вона відхилена. Прошу голосувати.</p>
<p></p>
<p>12:35:10</p>
<p>За-79</p>
<p>Рішення не прийнято. Правка лишається відхиленою.</p>
<p>Далі, "Європейська солідарність", ми поки що фіналізували, далі у нас "Голос". Будь ласка, Соломія Бобровська, 3 хвилини. Ви правки будете ставити, Соломіє, чи тільки виступ? Тільки виступ, окей.</p>
<p>Будь ласка, Соломія Бобровська, 3 хвилини.</p>
<p></p>
<p>12:35:32</p>
<p>БОБРОВСЬКА С.А.</p>
<p>Шановні колеги, ви знаєте, я слухаю наше обговорення і мені стає дуже дивно. Безперечно, ми за те, щоб військовослужбовцям підвищували виплати. Але ми добре розуміємо, яку штангу<i> </i> зробив Кабмін, і саме тому, на жаль, Верховна Рада змушена за 3 місяці виправляти ситуацію. Хочу нагадати, до речі, що Генеральний штаб свого часу дав лист про те, що їм задовольняли ті виплати, які були, на жаль, сформовані Кабміном за поданням ГШ і за поданням Міністерства оборони, і МВС, на жаль.</p>
<p>На сьогодні ті, хто в полях працює з військовими, бачать, що відбулося і яка історія трапилася і як не доводило Міністерство оборони начальникам департаментів фінансів, бригадам про виплати і чому була величезна прірва і проблема з самими виплатами, і Верховна Рада нарешті взяла на себе цю відповідальність, я вважаю, що справилася з градацією виплат абсолютно достойно. І говорити про те, що сьогодні є сенс повертати виплати в 30 тисяч всім, з цим важко погодитися. Тому що ті люди, які сьогодні можуть отримувати чи мають отримувати згідно пропозиції колег по парламенту, як на мене, є дивно, коли ми говоримо про тилові території і коли ми говоримо про фронтові або ті спеціальності, які, починаючи від повітряних сил і закінчуючи саперами чи артилеристами, які мають апріорі ці гроші автоматично в людському способі отримати.</p>
<p>Проте градація, яка на сьогодні у нас є і зміни до законодавства іншого, абсолютно є прийнятними, і ми зробили сьогодні, Верховна Рада, всю повністю роботу Кабміну, Міністерства оборони Генерального штабу і Міністерства внутрішніх справ. Сьогодні ми говоримо про те, що навіть не з попередньою редакцією, не з 6 тисячами гривень піде боєць в розпорядження і не з 800 гривень піде боєць в розпорядження під час лікування, а він буде отримувати гідних 20 тисяч 100 гривень після виплати 2 місяців бойових коштів.</p>
<p>Більше того, ми сьогодні даємо премії і повертаємо ці премії для інструкторів навчально-тренувальних центрів, бо саме там починається підготовка бойового нашого компоненту і складу від 15 до 30 тисяч.</p>
<p>Вперше за 30 років іде мова про підвищення виплат грошових для курсантів. Так, 2 300 – це не є багато, тому що вони отримують на сьогодні 600-800 гривень, будуть отримувати 3. Але маємо думати на майбутнє, щоб ця професія військового була престижною, і піднімати ці кошти, зокрема, до рівня 6 тисяч гривень.</p>
<p>І про право строковиків не лише отримувати 6 тисяч замість 8000, але й право йти на мобілізацію і виходити зі служби строкової, оскільки у нас є три випуски строковиків, які на сьогодні не можуть вийти згідно відсутності указу Президента на волю.</p>
<p>Тому мені дивно чути ці скандали, коли вперше насправді ця градація є абсолютно зрозумілою, прийнятною. І нагадаю, що фактично було підвищення з першого теж лютого мінімальної виплати для військовослужбовця у розмірі 20 100.</p>
<p>Дякуємо.</p>
<p></p>
<p>ГОЛОВУЮЧИЙ. Дякуємо.</p>
<p>"Батьківщина", у вас немає. 3 хвилини – хто? Юлія Володимирівна, 3 хвилини, будь ласка. 4 хвилини, окей. Юлія Володимирівна, з трибуни ви хотіли б? Да, будь ласка. Мар'яна Володимирівна, давайте тоді трибуну Юлії Володимирівні.</p>
<p>Далі у нас "За майбутнє" є виступ – 3 хвилини, далі підтвердження кілька правок – Гончаренко, Разумков, три депутати зі "Слуги народу", і будемо голосувати. Будь ласка.</p>
<p></p>
<p>12:39:03</p>
<p>ТИМОШЕНКО Ю.В.</p>
<p>Шановні колеги, зрозуміло, що законопроект 9342 – це величезний крок назустріч нашим героям, величезний. І тут навіть не обговорюється. З тих поправок, які наша команда вносила, враховані дуже фундаментальні речі. В першу чергу це повернення до повноцінної відпустки 30 днів, яка так само оплачується нашим військовим, це те, що очікували на фронті.</p>
<p>Друге, що є дуже важливим. Ви знаєте наш борг перед пораненими військовими. Ви розумієте, наскільки важливо, щоб всі ресурси держави і не тільки держави, а всього світу, працювали на відновлення наших поранених, на повернення їм здоров'я. І тому частина правок "Батьківщини", нашої команди, врахована. Що враховано? В першу чергу це, якщо наш герой поранений і він знаходиться в лікарні, йому зберігається повністю та сума виплат, яку він отримував, захищаючи нашу країну на передовій. Це означає, що це 100 тисяч гривень і плюс ще 20 тисяч гривень, які додатково для цього призначені.</p>
<p>Крім того, два місяці на відновлення після того, як нашого пораненого виписали з лікарні, теж виплачується така сама сума. І навіть ще додатково два місяці реабілітації, це ще по 20 тисяч гривень. Це означає, що країна в той час, поки наш захисник лікується від поранення, дає достатню суму грошей, щоб можна було відновити здоров'я.</p>
<p>Але в той же час я хотіла би звернути вашу увагу, що не врахована одна з наших ключових правок, вона є надважливою. Для лікування в лікарнях, я маю на увазі, в цивільних лікарнях, наших поранених військових ми пропонували розповсюдити на весь процес лікування так званий код Y, коефіцієнт 2,5, до всіх тарифів, які передбачені для лікування цивільних людей. Тому що в лікарнях сьогодні не вистачає фінансових ресурсів по тим пакетам НСЗУ, що для цивільних людей, лікувати поранених. На жаль, це не пройшло, ця правка не пройшла, і це неправильно. Тому що ми як держава, як народ зобов'язані віддати ту суму грошей на лікування, яка потрібна, щоби поставити наших поранених військових на ноги.</p>
<p>Я думаю, що тут також пройшла позитивна абсолютно правка, яка стосується виплат військовим. І там те, що стосується 30 тисяч гривень, від 30 до 100 тисяч гривень, це віддається на визначення нашим військовим, які доплати і яким людям, які сьогодні захищають нашу країну, робити. Але в той же час мені дуже шкода, що не підтримали правку про повернення 30 тисяч гривень всім без виключення військовим в Україні. Це неправильно і несправедливо. Але є крок вперед, за цей закон наша команда буде голосувати. Але далі нам потрібно продовжити боротьбу за те, щоб всім військовим була виплата по 30 тисяч гривень.</p>
<p>Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Будь ласка, так, Костенко – 2 хвилини. 2 чи 3, Романе? 2 хвилини. Далі Скороход буде у нас Анна і далі будемо переходити до… Далі Разумков і кілька депутатів зі "Слуги народу".</p>
<p>Будь ласка. Роман, будь ласка. Роман Костенко.</p>
<p></p>
<p>12:43:22</p>
<p>КОСТЕНКО Р.В.</p>
<p>Шановні колеги, я думаю, що тут всі за те практично, щоб повернути всім військовослужбовцям без виключення 30 тисяч, і я виступав за це, і зараз виступаю. Але коли наші колеги кажуть про те, що або в першій версії, або в тій версії, що напрацьована зараз, було те, що на 100 відсотків повертає 30 тисяч нашим військовим, то це маніпуляція. І я про це говорив, коли минулого разу виступав за цей закон. Ні в першій, ні в другій версії 30 тисяч ніхто не повертає, що б тут з трибуни не говорилося.</p>
<p>І так, дійсно, в цьому законі є інші дуже важливі речі. Чому я пропонував минулого разу не голосувати, це те, чого ми добилися зараз, - справедливості щодо наших поранених, які виведені в розпорядження, щоб вони отримували не 6 тисяч 800, які хотіли минулого разу їм дати, і вони таким чином отримували б менше, ніж ті, хто до цього навіть не ступив у бій не бився за нашу Батьківщину, а отримували б менше. Зараз ми це справедливо вирішили. Тепер вони будуть отримувати 20 100, мінімальну зарплату, яка є по військах. Також питання вирішено по строковиках, по курсанта,і по іншій категорії військовослужбовців.</p>
<p>Тому ще раз кажу, те, що говорили до цього, – це маніпуляція, 30 тисяч цей закон не повертає. Якщо хочете його повернути, давайте повертатися до правки Разумкова, розблоковувати постанову і голосувати, і робити далі. А на даний момент давайте вирішимо ті питання, які ми зараз хочемо для інших категорій військовослужбовців.</p>
<p>Дякую.</p>
<p></p>
<p>ГОЛОВУЮЧИЙ. Да, будь ласка, Гончаренко, дві хвилини, три.</p>
<p></p>
<p>12:45:25</p>
<p>ГОНЧАРЕНКО О.О.</p>
<p>Дякую. Шановні друзі! Олексій Гончаренко, "Європейська Солідарність". Ми зараз розглядаємо дуже важливий закон. Я дуже радий тому, що ми вирішили вже питання відпусток, це дуже важливо, ми маємо дати відпочити нашим героям.</p>
<p>І той закон, який був прийнятий на минулому засіданні, 30 днів плюс 10 днів за сімейними обставинами, не враховуючи час на дорогу, я, до речі, сьогодні, в День Конституції, сподіваюся, що Президент не порушить Конституцію і підпише у визначені терміни цей закон, це те, чого чекають всі військовослужбовці.</p>
<p>Всіх вітаю з Днем Конституції! Це буде найкраще привітання.</p>
<p>Але я хочу поговорити з вами про наступну дуже важливу річ. Відпустки – це добре, це треба, але, друзі, давайте говорити про демобілізацію. Я розумію, що тема складна, багато хто боїться про це говорити, але про це треба говорити.</p>
<p>У Верховній Раді зареєстрований мій законопроект, який передбачає демобілізацію для тих військовослужбовців, які відслужили 18 місяців, після того я пропоную дати їм право, право: хто хоче воювати далі, хто хоче воювати до переможного кінця – честь, хвала і подяка. Але тим, хто втомився, тим, хто виснажився, а таких багато, треба дати можливість відпочити, треба зберегти їх і для України, і для їхніх родин, і для майбутнього.</p>
<p>Давайте говорити про це, може, хтось скаже, треба не 18 місяців – 24, можливо, давайте говорити про це. Однак ігнорувати цю тему не можна, не може бути так, що хтось на фронті вже півтора року, а хтось взагалі його не бачив. Ми не можемо витягнути всю війну на плечах одних і тих самих людей. Ми не можемо тягнути війну на плечах тих, хто тоді, в лютому і березні 2022 року, пішов, хто пішов добровольцем, хто був мобілізований, але не ховався, пішов і врятував країну, підставив свої плечі. Але ж ці люди мають знати, що в них є вихід, бо сьогодні виглядає так: вхід є, а виходу немає! І тому сьогодні і питання, і проблеми, притому в тому числі при пошуку нових мобілізованих, тому що люди знають, що вони зайшли, а коли і як вони вийдуть, вони не знають. Це нечесно і несправедливо, коли вихід для цих людей – це тільки, не дай боже, двохсоті чи, не дай боже, трьохсоті. Так не має бути.</p>
<p>Тож, друзі, я звертаюсь до всіх до нас, до парламенту: давайте прийдемо до цієї дискусії, давайте вирішимо це питання. Давайте, дійсно, покажемо повагу, повагу до наших героїв, тому що вони на це заслуговують.</p>
<p>Слава нашим героям! Слава Збройним Силам України! Слава Україні!</p>
<p></p>
<p>ГОЛОВУЮЧИЙ. Будь ласка, Скороход Анна, "За майбутнє". Потім Разумков. Ні, потім "слуги народу", а потім Разумков давайте. Ну, добре, окей. Потім Разумков.</p>
<p>Будь ласка, Скороход. 3 хвилини.</p>
<p></p>
<p>12:48:45</p>
<p>СКОРОХОД А.К.</p>
<p>Шановні колеги, я не розумію маніпуляцій зі сторони своїх колег, адже, дійсно, робоча група зробила величезну роботу. І хоча ми не вирішуємо всіх проблемних питань, але частина цих питань в цьому законі, дійсно, віршується. Дійсно, ми повертаємо виплати від 30 до 100 тисяч, і це прописано в законі. І я не розумію, для чого казати, що ми нічого не повертаємо. Якщо ви вважаєте, що треба повернути 30 тисяч взагалі всім, хто називається військовослужбовцями, то це теж маніпуляція. Бо ми всі дуже добре розуміємо, що бюджет не резиновий. Ми це розуміємо. Більше того, як пояснити хлопцям, які на передовій, що ті, хто сидять в тилу або не виконують бойових завдань, теж будуть отримувати доплати? Тут чітко визначено: якщо ти йдеш на передову, тобі доплачують 100 тисяч; якщо ти знаходишся на другій лінії, тобі доплачують 50 тисяч. У чому проблема – її немає. І тому оці популістські заяви мені, якщо чесно, незрозумілі, бо ми дуже довго працювали і дійсно це питання мало бути вирішено декілька місяців тому, а не зараз.</p>
<p>Ще питання по відпустках. Була проблематика – вирішили, була проблематика по виплатах пораненим – вирішено, ну, що ще? В нас дійсно є дуже багато питань: є багато питань по ВЛК, є багато питань по РТЦК. У нас дуже багато питань по взагалі медичному забезпеченню військових, по госпіталях. Якщо ви проїдетесь по госпіталях, в яких знаходяться наші військові, ви просто будете в шоці, бо більшість з них в жахливому стані, і хлопці там знаходяться з важкими пораненнями.</p>
<p>Потім у нас чітко визначено, що якщо людина переходить у резерв, якщо військовий переходить у резерв, він не сидить на 500-700 гривень, а він отримує 20 100 – це вже щось. І повірте, я не розумію, чому виникають якісь питання, що ми тут десь щось недопрацювали. У нас ще дуже багато питань, дуже багато питань, які потрібно вирішувати, дуже багато роботи для цієї комісії і робочої групи, яка була створена. То давайте, можливо, не сваритися, а навпаки зараз проголосуємо даний законопроект, а інші питання будемо виносити на наступні засіданні і щоразу напрацьовувати новий законопроект, який покращить життя наших захисників.</p>
<p>Слава Україні і з Днем Конституції!</p>
<p></p>
<p>ГОЛОВУЮЧИЙ. Так, Дмитро Олександрович Разумков, будь ласка. А ви будете правки ставити відразу тут, з трибуни? Ви просто там з місця потім, окей. Окей, добре. Будь ласка, 3 хвилини.</p>
<p>Потім ще Павленко, потім 3 депутати від "слуг".</p>
<p></p>
<p>12:52:03</p>
<p>РАЗУМКОВ Д.О.</p>
<p>Дякую. Шановні колеги, дійсно це питання повинно було бути вирішено декілька місяців тому. Тому що те, що буде прийматися сьогодні, не вирішує повернення 30 тисяч і не треба брехати військовим, і не треба розповідати про те, що вони про це не знають. Кого, кого, а Костенка звинувати в тому, що він не знає, що відбувається в армії, не можна. І я дякую колегам, які дійсно підтримують повернення нормальних доплат нашим захисникам.</p>
<p>Тут багато говорили про те, що цей законопроект, напрацьований в першу чергу владою, потім групою, треба було приймати за основу і в цілому. Так зараз завдяки нашій команді, команді "Розумної політики" виправили ту недолугість і те, що хотіли забрати у військових, які знаходяться поза штатом і поранені. Ви не смійтесь, там люди по 6 тисяч не повинні получати, розумієте. А ви зробили саме так в своєму законопроекті, що з першого місяця наші захисники отримували по 6 тисяч, Галина Миколаївна, по 6 тисяч з першого місяця, а не по 100, як зараз. І не по 100, які ми змогли зберегти в цьому законопроекті.</p>
<p>Нормальна зарплата для строковиків не по 800 гривень, які вони отримують, а щонайменше повинні бути дві мінімалки, тому що на цей рік ви середню зарплату закладаєте 18 268. Не може військовий... Сьогодні Президент виступав, він сказав, що ми повинні отримувати на 30 відсотків більше, ніж в Польщі зарплата. Давайте почнемо з військових, давайте вони будуть отримувати на 30 відсотків більше, аніж отримують військові в країнах НАТО. Це буде чесно, це буде справедливо, вони точно набагато більше заслуговують.</p>
<p>Тепер щодо 48 правки і блокуючої постанови Цабаля. Я не знаю, як в залі, ви потім візьмете з процедури або з мотивів, але з Америки дивитися на ситуацію в Збройних Силах набагато важче. Правда?</p>
<p>По-друге, в цьому законопроекті ви там розповідаєте про додаткові мільярди, 150, 170, 180, трильйон було, да? А що у вашому законі написано, що не потребує додаткових видатків? Ви знову армії або брешете і нічого не повернете, нічого не повернете, або тоді визнайте, що ви просто лобіюєте інтереси великих корпорацій і наглядових рад, а не Збройних Сил України. Давайте визначати пріоритети для нашої країни, сьогодні це армія і перемога. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Так, будь ласка… Знову вас згадували? Цабаль, репліка.</p>
<p></p>
<p>12:55:06</p>
<p>ЦАБАЛЬ В.В.</p>
<p>Дмитро Олександрович, ви сказали дуже хорошу річ: давайте не брехати військовим. Знаєте, я з вами повністю згодний. Коли ви подали 48 правку, яка була підтримана, це було якраз брехня військовим, тому що 48 правка не передбачала жодного фінансування на повернення виплат. А що це означає? Що в разі її прийняття єдиним джерелом фінансування на виплати в тил було би забрати ці виплати з передової. Наскільки відповідально зменшувати виплати на передовій хлопцям, які по 100 тисяч одержують, ризикуючи життям, перед початком контрнаступу, розуміючи, що кількість таких хлопців максимально збільшиться? Чи правильно це було? Ні. Виплати потрібно повертати, але за рахунок реальних коштів, а не за рахунок передової.</p>
<p>Дякую.</p>
<p></p>
<p>ГОЛОВУЮЧИЙ. Так, Дмитро Олександрович, ставте на врахування свої правки, будь ласка. Номери… Шість правок. Будь ласка, Разумков.</p>
<p></p>
<p>12:56:33</p>
<p>РАЗУМКОВ Д.О.</p>
<p>Дякую, Олександр Сергійович.</p>
<p>Можна? Якщо можна. Шановні колеги, тут багато розповідають про те, що треба було передбачити кошти. Я ще раз не почув, де в цьому законі передбачені кошти. Ви чітко написали: грошей не потребує, додаткових видатків з бюджету. І тягнете цього кота за хвоста вже не перший місяць.</p>
<p>Наступне. Ми пропонуємо, щоб знову в Кабміні не з'явилося міністрів, які вийдуть і скажуть, ми хочемо забрати зарплати у військових, бо вони нас про це попросили, і роблять дурнів з української армії. То давайте ми закріпимо норму, яка дійсно буде давати можливість отримати 30 тисяч для наших захисників. Хай Кабмін протягом двох тижнів принесе у Верховну Раду тарифну сітку, яку ми затвердимо, і це буде зрозуміло, скільки, хто і як буде отримувати на першій лінії, 30 кілометрів поза, 3,5 кілометри або тощо.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, правки будете ставити, номери?</p>
<p></p>
<p>12:57:40</p>
<p>РАЗУМКОВ Д.О.</p>
<p>Це 33 правка, Олександр Сергійович.</p>
<p></p>
<p>ГОЛОВУЮЧИЙ. 33 правка.</p>
<p>Будь ласка, 33 правка народного депутата Разумкова. Вона врахована редакційно. Народний депутат Разумков пропонує поставити її на повне врахування. Комітет визначив її врахувати як редакційно. Прошу голосувати за пропозицію народного депутата Разумкова.</p>
<p></p>
<p>12:58:13</p>
<p>За-100</p>
<p>Рішення не прийнято.</p>
<p>Наступна.</p>
<p></p>
<p>12:58:21</p>
<p>РАЗУМКОВ Д.О.</p>
<p>Наступна правка 45. Шановні колеги, в цьому законопроекті визначено, що військовослужбовці, які проходять строкову службу, будуть отримувати 6 тисяч. Наша команда "Розумної політики" пропонувала встановити дві мінімальні заробітні плати. Тому що 6 тисяч – це недостатньо для того, щоб забезпечити родини тих, хто сьогодні не може бути мобілізованим і, на жаль, не може долучитися, поки що не може долучитися в повному сенсі до сил безпеки і оборони, сил спротиву для того, щоб перемогти у цій війні. Тому є пропозиція хоча б забезпечити дві мінімальні заробітні плати для них і їх родин.</p>
<p>Дякую. Правка 45. Це буде 13 тисяч 400.</p>
<p></p>
<p>ГОЛОВУЮЧИЙ. 45 правка народного депутата Разумкова. Комітетом відхилена. Народний депутат Разумков пропонує врахувати її. Прошу голосувати.</p>
<p></p>
<p>12:59:34</p>
<p>За-107</p>
<p>Рішення не прийнято. Правка не врахована.</p>
<p></p>
<p>12:59:40</p>
<p>РАЗУМКОВ Д.О.</p>
<p>Дякую. Наступна правка – це правка 114. Правка пропонує виключити з положення про надання права Управлінню державної охорони здійснювати відомчу реєстрацію та облік власних транспортних засобів. Я не проти таких можливостей для УДО, але при чому це питання до цього законопроекту, де визначається забезпечення сектору безпеки і оборони. Яким чином воно пов'язано з цією темою? Просто тому що там комусь було зручно її туди поставити? Ну, це непрацююча історія, об'єктивно.</p>
<p>Тому є пропозиція виключити цю норму. Хочете, заносьте окремим законом, будемо голосувати.</p>
<p></p>
<p>ГОЛОВУЮЧИЙ. Правка номер 114, Разумков. Вона відхилена. Народного депутата Разумкова, Саладухи та інших. Ставить народний депутат Разумков її на врахування. Прошу голосувати.</p>
<p></p>
<p>13:00:45</p>
<p>За-99</p>
<p>Рішення не прийнято. Правка лишається відхиленою.</p>
<p>Дмитро Олександрович.</p>
<p></p>
<p>13:00:51</p>
<p>РАЗУМКОВ Д.О.</p>
<p>Шановні колеги, наступна правка, правда, послухайте, вона важлива, 157-а. Ви знаєте, що в нас люди, коли потрапляють до лікарні, наші захисники, вони через два місяці виводяться поза штат. Ця правка пропонує зобов'язати Міністерство оборони або забезпечити їх місцем, належним місцем проходження воїнської служби, або їх демобілізувати. Тому що це ненормально, вони знаходяться в підвішеному стані. Навіть цей законопроект, якщо ми піднімемо їм виплати, рівень їх виплат, не вирішує їх питання. Вони можуть працювати тоді на гражданке, як кажуть, і забезпечувати нашу країну в економічному плані. А так вони все рівно залишаються на мінімумі утримання і тим самим не можуть нормально ні служити, ні знаходитись в цивільному житті. Якщо вони цього забажають, вони можуть залишатися. Але в даному випадку ми повинні зобов'язати Міністерство оборони забезпечити їм…</p>
<p></p>
<p>ГОЛОВУЮЧИЙ. Ставимо 157 правку народного депутата Разумкова… Позиція комітету?</p>
<p>Мар'яна Володимирівна, будь ласка.</p>
<p></p>
<p>13:02:09</p>
<p>БЕЗУГЛА М.В.</p>
<p>Дякую. Є положення про проходження військової служби, це указ Президента, ним і регулюються всі деталі і правила того, яким чином проходять військовослужбовці.</p>
<p>І також, будь ласка, зверніть увагу, в "прикінцевих" ми дуже детально, чи не найдетальніше з усіх останніх законопроектів виписали завдання та строки Кабінету Міністрів. Крім того, нововведенням цього законопроекту є проголосований комітетом перелік орієнтовних підзаконних актів, який має виконати Кабінет Міністрів і комітет бере на контроль. Це вперше в історії України.</p>
<p></p>
<p>ГОЛОВУЮЧИЙ. 157 правка народного депутата Разумкова, Фріз та інших, комітетом відхилена. Народний депутат України Разумков ставить на голосування, на врахування. Прошу голосувати.</p>
<p></p>
<p>13:03:06</p>
<p>За-102</p>
<p>Рішення не прийнято.</p>
<p>І остання ваша. Ні?</p>
<p></p>
<p>13:03:11</p>
<p>РАЗУМКОВ Д.О.</p>
<p>Шановні колеги, правка пропонує надати доручення Кабінету…</p>
<p></p>
<p>ГОЛОВУЮЧИЙ. Який номер? Номер, Дмитро Олександрович.</p>
<p></p>
<p>РАЗУМКОВ Д.О. Це 203 правка.</p>
<p></p>
<p>ГОЛОВУЮЧИЙ. 203-я.</p>
<p></p>
<p>РАЗУМКОВ Д.О. Правка пропонує надати доручення Кабінету Міністрів внести законопроект, який передбачає комплексну реформу грошового забезпечення Збройних Сил України. Буде чітко визначено на рівні закону розміри посадових окладів, оклад за військове звання, види, розміри та підстави виплати щомісячно податкових видатків, грошового забезпечення, види, розміри та підстави виплати одноразово додаткових видів грошового забезпечення.</p>
<p>Ми тоді на рівні закону будемо нести відповідальність не лише в очах військових, які вважають, що тільки Верховна Рада у всьому винна, а насправді, зможемо за собою закріпити можливість контролювати належний рівень забезпечення наших захисників. А не так, як зараз. Завтра ви будете на своїх округах знову слухати від них, що їм не виплачують по 30 тисяч, або коли поїдете на фронт, а тут не буде вашої можливості виправити цю проблему.</p>
<p>Будь ласка, підтримайте цю правку.</p>
<p></p>
<p>ГОЛОВУЮЧИЙ. Правка номер 203 народного депутата Разумкова. Він пропонує її врахувати. Комітетом відхилена. Прошу голосувати.</p>
<p></p>
<p>13:04:34</p>
<p>За-107</p>
<p>Рішення не прийнято. Правка не врахована.</p>
<p>Все. Далі у нас є у "Слуга народу" на врахування три людини, наскільки я пам'ятаю: Микиша, Шпак і, хто ще третій, Бабій. Добре. Потім Юрій Павленко і потім на підтвердження.</p>
<p>Добре. Микиша Дмитро, будь ласка, одна хвилина.</p>
<p></p>
<p>13:04:58</p>
<p>МИКИША Д.С.</p>
<p>Дякую. Правка 119. Вона технічно, техніко-юридично доопрацьовує та покращує юридичну визначеність законопроекту.</p>
<p>А, по суті, цей законопроект насправді, він не вирішує того питання. Дивіться, ми знову повертаємося до того, що Кабмін буде вирішувати, скільки будуть отримувати хлопці. Ми, звичайно, Верховною Радою будемо чекати цю тарифну сітку, але не переконаний, що ми її дочекаємося.</p>
<p>Більш того, ми, можливо, б не проголосували за цей законопроект, але туди було засунуто, саме засунуто, дуже багато позитивний норм, такі як відпустки, які чекають дуже довго захисники та захисниці, та оплата строковикам, та курсантам, та інше, є цікаві речі. Але воно також не врегульовує цей законопроект. До прикладу, є Міноборони, зараз надає відповідь, що якщо служити в рядах Збройних Сил, то вам не зарахується один місяць за три, бо там є колізія, вони визначають якось військовий час по-своєму.</p>
<p>Команда "Розумна політика" зареєструвала відповідний законопроект, де...</p>
<p></p>
<p>ГОЛОВУЮЧИЙ. Дякуємо.</p>
<p>Правка номер 119 народних депутатів Разумкова, Саладухи, Микиші. Комітетом відхилена. Микиша, народний депутат, пропонує її врахувати. Прошу голосувати.</p>
<p></p>
<p>13:06:28</p>
<p>За-95</p>
<p>Рішення не прийнято. Правка не врахована.</p>
<p>Наступна, Шпак Любов, будь ласка. 118-а?</p>
<p></p>
<p>13:06:37</p>
<p>ШПАК Л.О.</p>
<p>Давайте 121-а.</p>
<p></p>
<p>ГОЛОВУЮЧИЙ. 121-а, будь ласка.</p>
<p></p>
<p>ШПАК Л.О. Це технічна правка. Ситуація в тому, що, шановні колеги, страшно, коли маніпулюють зарплатами військових під час військового стану в країні. До всіх нас зверталися військові і просили повернути їм заробітні плати. Достатньо страшно і соромно було дивитися в їхні очі, і пояснювати, що це винен Кабінет Міністрів, якось теж було незручно, а потрібно було діяти і працювати, і йти далі. Це була і 48 правка, яку зараз ми обговорюємо. На сьогодні це законопроект, який дійсно чекають військові. Але нам ще потрібно працювати, і ті зауваження, які ми маємо, ми маємо доопрацювати.</p>
<p>Щодо Кабінету Міністрів. Тарифну сітку зараз буде розробляти Кабінет Міністрів. Хочеться її бачити, хочеться, щоб всі моменти були в цьому враховані.</p>
<p>Тож голосуємо за даний законопроект. Так, він на сьогодні один...</p>
<p></p>
<p>ГОЛОВУЮЧИЙ. Дякуємо.</p>
<p>Будь ласка, 121 правка, Разумков, Саладуха, Шпак, зокрема. Комітетом відхилена. Народний депутат Шпак пропонує її врахувати. Прошу голосувати, 121 правка.</p>
<p></p>
<p>13:08:10</p>
<p>За-94</p>
<p>Рішення не прийнято. Правка не врахована.</p>
<p>І Бабій, будь ласка, Роман.</p>
<p></p>
<p>13:08:17</p>
<p>БАБІЙ Р.В.</p>
<p>Дякую, пане головуючий. Правка 118, вона також техніко-юридична, і може комусь здатися, що це дрібниця, але в цьому законопроекті дрібниць немає насправді. І, сподіваюсь, всі колеги розуміють, чому.</p>
<p>Наші військові – це наш захист. Їхня самопожертва дозволяє тут нам з вами в залі працювати, працювати українцям і грошове забезпечення має бути пріоритетом. Багато наших захисників пішли на фронт добровольцями, кинули роботу, бізнес, стабільні джерела доходу. І при цьому вони мають годувати свої сім'ї. І скасування виплат Кабміном при тому, що перший рік війни військові отримували їх, на щось розраховували в майбутньому, це ж очевидна несправедливість, і це, очевидно, не мотивує наших військових. І влада не має морального права шукати способи зекономити на грошовому забезпеченні. Ми маємо негайно скасовувати такі ганебні явища.</p>
<p>Законопроект ці питання тим чи іншим чином вирішує...</p>
<p></p>
<p>ГОЛОВУЮЧИЙ. Дякуємо.</p>
<p>118 правка, група народних депутатів Разумков і Саладуха, Микиша, є і Бабій серед них. Комітетом відхилена. Народний депутат Бабій пропонує її врахувати.</p>
<p>Комітет, будь ласка, одну хвилину Мар'яна Володимирівна.</p>
<p></p>
<p>13:09:40</p>
<p>БЕЗУГЛА М.В.</p>
<p>Дякую. Коротко про… Враховуючи те, що було зазначено кілька моментів щодо цього законопроекту, щодо проблем з грошовим забезпеченням військовослужбовців, я все-таки зроблю пару акцентів по роботі комітету і, зокрема, робочої групи.</p>
<p>Робоча група, яка була створена, носить міжфракційний характер. Як секретар робочої групи зазначу, що ми намагалися врахувати, максимально збалансувати законопроект. І, крім того, в рамках робочої групи прийшли, що це буде перше пакетне рішення, далі ми маємо дійсно напрацьовувати те, що буде вирішувати питання в секторі безпеки і оборони і те, що має бути більш-менш погоджено усіма фракціями. І я вважаю, що це зараз дійсно позитивний прецедент, тому прошу всіх підтримати.</p>
<p>Крім того, як я уже зазначала, вперше в історії України ми маємо перелік підзаконних актів для контролю зі сторони парламенту на виконання Кабінетом Міністрів із конкретними строками виконання. То ж запрошую всіх колег долучитися до цього…</p>
<p></p>
<p>ГОЛОВУЮЧИЙ. Ви хочете правку якусь поставити на врахування? 118-у? Ні. 128-му? Мар'яна Володимирівна, так коли даєте відповідь від комітету, не можна правку ставити, це інший трошки процес. Ну, нічого ми дійдемо і до того.</p>
<p>Будь ласка, 118 правка, народний депутат Бабій її просить врахувати. Комітетом вона відхилена. Прошу голосувати.</p>
<p></p>
<p>13:11:24</p>
<p>За-86</p>
<p>Рішення не прийнято. Правка не врахована.</p>
<p>Будь ласка, Павленко – 2 хвилини, "Платформа за життя та мир".</p>
<p></p>
<p>13:11:34</p>
<p>ПАВЛЕНКО Ю.О.</p>
<p>Шановний пане голово, шановні колеги! Ми підтримуємо даний законопроект і вважаємо, що сьогоднішнє рішення – це перший крок до відновлення справедливості по відношенню до військовослужбовця по забезпеченню армії, по посиленню спроможності українських військ. Переконаний, що це рішення можна було ухвалити значно швидше, а не перетворювати його підготовку і обговорення навіть сьогодні в якісь політичні баталії чи намагання отримати якісь політичні дивіденди.</p>
<p>Армія і сьогодні солдат, офіцер чекає від Верховної Ради швидких рішень. Так, без сумніву, рішення, які ми сьогодні ухвалюємо: і збільшення забезпечення строковика, і курсанта, і прийняття більш чіткого рішення щодо виплат 30 і 100 тисяч гривень для тих, хто виконує бойові розпорядження – це важливі кроки до відновлення справедливості. Але, знову ж таки, вони надзвичайно прості і були зрозумілі, і їх можна було ухвалити значно швидше, не затягуючи цей процес і не створюючи дискусії всередині суспільства і всередині армії.</p>
<p>Саме тому ми закликаємо сьогодні ухвалити рішення. Ми пропонуємо продовжити діяльність робочої групи, яка напрацювала даний законопроект, тому що є ще багато неврегульованих рівень і неврегульованих питань, які сьогодні потребує армія. Але, на жаль, від Кабінету Міністрів чітких рішень ми так і не бачимо, і не чуємо.</p>
<p>Ще раз дякую всім колегам, які працювали в робочій групі. Закликаю голосувати. Вітаю всіх з Днем Конституції! Слава Збройним Силам України!</p>
<p></p>
<p>ГОЛОВУЮЧИЙ. Дякуємо. Героям слава!</p>
<p>Дякую Апарату, що він відчуває, коли треба запрошувати депутатів до залу, це новий рівень нашої взаємодії, якраз хотів це озвучити.</p>
<p>Шановні колеги, по врахуванню ми закінчили процес, тепер переходимо до правок на підтвердження. Я знаю, що такі правки є в "Європейської Солідарності", зокрема Артур Герасимов, та в "Слуга народу", Бакумов.</p>
<p>Давайте почнемо з "Європейської Солідарності" тоді. Будь ласка, Артур Володимирович Герасимов, правки на підтвердження з 22 по 25, наскільки я розумію. 2 хвилини, будь ласка. Колеги, підготуйтесь до голосування, правки на підтвердження.</p>
<p>Будь ласка, Артур Володимирович, 22 правка.</p>
<p></p>
<p>13:14:06</p>
<p>ГЕРАСИМОВ А.В.</p>
<p>Шановні колеги, прошу послухати дуже уважно. В цьому законі є дві складових: перша стосується виплати 30 тисяч військовим, друга стосується поранених, полонених, строковиків, зниклих безвісти, інструкторів і порядку цього нарахування.</p>
<p>Оця друга частина – це 192 правка, її ми не чіпаємо, це свята історія, яку гарно напрацювала робоча група. Але по першій складовій зараз закон виписаний таким чином, що кожен третій військовий не отримає 30 тисяч. Оце ви маєте почути: кожен третій. Це більше 300 тисяч військовослужбовців не отримають.</p>
<p>Тому, якщо хтось каже, що немає грошей, в наступному законопроекті ми вам одразу покажемо 90 мільярдів гривень, які просто треба не використовувати на певні корупційні речі, а спрямувати на сектор безпеки і оборони.</p>
<p>Саме тому, колеги, для того, щоб 30 тисяч отримували всі військові - всі військові, підкреслюю, - я ставлю на підтвердження правки 25, 24, 23 і 22. Там в будь-якому порядку, Олександр Сергійович, їх поставте.</p>
<p>Ще раз підкреслюю, в цьому вигляді, якщо ви ці правки підтвердите, третина, кожен третій військовий, більше 300 тисяч ці 30 тисяч не побачать. Не підтримуйте ці правки.</p>
<p>Дякую.</p>
<p></p>
<p>ГОЛОВУЮЧИЙ. Артур Володимирович, я ставлю тоді послідовно з 22-ї по 25-у. Правильно? Окей.</p>
<p>Ставлю на підтвердження правку номер 22 народних депутатів Безуглої, Мисягіна і так далі, комітетом врахована частково. Я ставлю в тій редакції, в якій її врахував комітет. Прошу голосувати.</p>
<p></p>
<p>13:16:22</p>
<p>За-252</p>
<p>Рішення прийнято.</p>
<p>По фракціях. Правка врахована в тій редакції, в якій її врахував комітет.</p>
<p>23 правка народного депутата Скороход, вона врахована повністю. Народний депутат Герасимов ставить її на підтвердження. Прошу голосувати.</p>
<p></p>
<p>13:16:53</p>
<p>За-257</p>
<p>Рішення прийнято. Правка лишається врахованою.</p>
<p>24 правка. По фракціях покажіть, будь ласка.</p>
<p>24 правка народного депутата Підласої Роксолани Андріївни. Врахована комітетом частково. Артур Герасимов ставить її на підтвердження. Ставлю пропозицію на повне підтвердження. Артур ставить на повне, пропонує на повне, я пропоную в тій редакції, в якій вона врахована комітетом. На підтвердження в редакції, врахованій комітетом. Окей. Вона врахована частково. В тій редакції, в якій вона врахована комітетом. Будь ласка.</p>
<p></p>
<p>13:17:50</p>
<p>За-252</p>
<p>Рішення прийнято. Правка лишається врахованою в редакції комітету.</p>
<p>І 25 правка народного депутата Арахамії та групи, врахована повністю. Ставлю її підтвердження на вимогу депутата Герасимова. Прошу голосувати.</p>
<p></p>
<p>13:18:20</p>
<p>За-252</p>
<p>Правка врахована.</p>
<p>По фракціях покажіть, будь ласка, да. Арахамії нема – справа його жива. Будь ласка, ми закінчили з "Європейською солідарністю".</p>
<p>Бакумов, будь ласка, "Слуга народу". Олександр Бакумов. Номер правки?</p>
<p></p>
<p>13:18:33</p>
<p>БАКУМОВ О.С.</p>
<p>Шановний головуючий, я хочу поставити правку номер 146 на підтвердження. Вона стосується відстрочки від призову на військову службу під час мобілізації. Мені здається, що тут величезні ризики, якщо ми відповідно її врахуємо, тому що на сьогоднішній день опікуни, особи з інвалідністю, особи, які зайняті постійним доглядом за особою з інвалідністю І, ІІ групи, у разі вони… у них є відстрочка у разі відсутності інших осіб, які можуть здійснювати такий нагляд.</p>
<p>Ми ж додаємо ще, що за умови, що такі особи з інвалідністю не мають інших працездатних осіб, зобов'язаних відповідно до закону їх утримувати. А хто буде встановлювати цей факт – центри комплектування? Ви ж можете залишити людей інвалідів без догляду і без утримання. Це помилка, шановні колеги, представники Комітету з правової політики, це помилка, так не можна, треба вивчити і алгоритм розробити.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету, будь ласка, бо така претензія серйозна.</p>
<p></p>
<p>13:19:41</p>
<p>БЕЗУГЛА М.В.</p>
<p>Дякую. Ми підтримали цю правку, тому що вона ліквідує дуже поширений схематоз, який, на жаль, має місце, коли записують на одну людину по догляду десять людей, щоб не мобілізуватися. Ця правка його прибирає.</p>
<p></p>
<p>ГОЛОВУЮЧИЙ. Правка номер 146 народного депутата Арахамії та інших членів комітету профільного. Бакумов ставить її на підтвердження. Правка номер 146. Прошу голосувати.</p>
<p></p>
<p>13:20:25</p>
<p>За-237</p>
<p>Рішення прийнято. Правка лишається врахованою.</p>
<p>Отже, колеги, ми закінчили розгляд правок від фракцій і груп. Зараз я хочу дати 2 хвилини Олені Костівні Кондратюк, віце нашому... заступниці Голови Верховної Ради, вона теж має правки і вона теж має право на виступ. Будь ласка.</p>
<p></p>
<p>13:20:50</p>
<p>КОНДРАТЮК О.К.</p>
<p>Дякую. Шановні колеги, я би хотіла привернути вашу до моєї правки номер 85. Вона вперше в цьому законодавстві та і взагалі вводить таке поняття для відпусток, як реабілітаційна відпустка. І стосується, звісно, всіх військовослужбовців, наших захисників і захисниць, про те, що в них є можливість отримати реабілітаційну відпустку, пройти реабілітацію зі збереженням грошового і матеріального становища. Але, на моє диво, ця поправка була відхилена комітетом чи робочою групою, мало того, тіло цієї поправки вийшло за авторства робочої групи і комітету.</p>
<p>Я би хотіла звернути вашу увагу, тому що це питання етики, професійності, а для мене принциповості. І хочу вам сказати, що мені цю поправку саме допомагав напрацювати військовий юрист Ярослав Мальський, який зараз проходить реабілітацію, бо пройшов поранення, має поранення. Я би хотіла, щоб ви всі подякували сьогодні Ярославу Мальському за цю поправку, яка ввійшла в цей законопроект. Давайте аплодисментами побажаємо здоров'я.</p>
<p>Дякую.</p>
<p></p>
<p>ГОЛОВУЮЧИЙ. Мар'яна Володимирівна, будь ласка.</p>
<p></p>
<p>13:22:09</p>
<p>БЕЗУГЛА М.В.</p>
<p>Дякую. Тут два аспекти по цій правці. Враховуючи, що в нас встановлений новий… А, не потрібно? Тобто робоча група по реабілітації продовжує працювати.</p>
<p></p>
<p>ГОЛОВУЮЧИЙ. Окей. Добре.</p>
<p>Шановні колеги, переходимо до голосування.</p>
<p>Ставлю на голосування пропозицію прийняти в другому читанні та в цілому з необхідними техніко-юридичними поправками законопроект за реєстраційним номером 9342 проект Закону про внесення змін до деяких законодавчих актів України щодо окремих питань пов’язаних із проходженням військової служби під час дії воєнного стану. Прошу голосувати.</p>
<p></p>
<p>13:23:08</p>
<p>За-311</p>
<p>Рішення прийнято. Закон ухвалено в цілому.</p>
<p>Прошу показати по фракціях. Дякуємо.</p>
<p>Переходимо до наступного питання порядку денного. Нам запропоновано законопроект за реєстраційним номером 9430: проект Постанови про Звернення Верховної Ради України до учасників Саміту Організації Північноатлантичного договору (НАТО) у Вільнюсі (Литовська Республіка) 11 липня 2023 року.</p>
<p>Пропоную включити це питання до порядку денного сесії.</p>
<p></p>
<p>13:23:54</p>
<p>За-287</p>
<p>Рішення прийнято. Проект включено до порядку денного сесії.</p>
<p>Пропоную розглянути це питання за скороченою процедурою.</p>
<p></p>
<p>13:24:16</p>
<p>За-250</p>
<p>Рішення прийнято.</p>
<p>Запрошую на трибуну для доповіді Голову Верховної Ради України Руслана Олексійовича Стефанчука.</p>
<p></p>
<p>13:24:32</p>
<p>СТЕФАНЧУК Р.О.</p>
<p>Шановні колеги, 30 вересня минулого року Президент України, я і Прем'єр-міністр України Шмигаль підписали заявку до НАТО, до вступ до НАТО за прискореною процедурою. За тією процедурою, за якою вже є членом НАТО Фінляндія, за якою, ми сподіваємося, найближчим часом стане Швеція. І ми готові пройти цей шлях з честю. І великі свої сподівання ми покладаємо саме на Вільнюській саміт. Тому що Вільнюс для українців є дуже таким стратегічним місцем і дуже таким важливим місцем. Тому що 10 років тому саме у Вільнюсі через президента-втікача Януковича Україна втратила у Вільнюсі свою європейську інтеграцію, європейське майбутнє. І сьогодні ми маємо зробити все, щоб цього року, через 10 років, саме у Вільнюсі України здобула свою євроатлантичну перспективу. І саме тому є пропозиція сьогодні від імені Верховної Ради України звернутися безпосередньо до учасників, які будуть брати участь 11 липня цього року на Саміті НАТО з тим, щоб вони прийняли заявку України і надали Україні гарантії безпеки на тому шляху, в якому ми пройдемо до НАТО. А ми його обов'язково пройдемо. Пройдемо з честю, пройдемо гідно. Тому що ми – Україна. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Прохання записатися на виступи від фракцій і груп: два – за, два – проти.</p>
<p>Будь ласка, Петро Олексійович Порошенко, "Європейська солідарність".</p>
<p></p>
<p>13:26:41</p>
<p>ПОРОШЕНКО П.О.</p>
<p>Шановні колеги, сьогодні в День Конституції я хотів би наголосити, що Конституція – це не лише гарантія відповідних прав і свобод громадян, не лише повноваження і обов'язки органів влади, а Конституція – це наша програма дій, дорожня карта, що і коли ми маємо робити. І пріоритетом, і я цим пишаюся, що мої пропозиції були підтримані Верховною Радою щодо змін до Конституції і визначення європейської та євроатлантичної інтеграції як головним завданням всіх гілок і всіх органів влади. Верховна Рада має зробити свою частину роботи.</p>
<p>Я хотів би ще раз відзначити і подякувати роботу колег з нашої групи Парламентської асамблеї НАТО, бо це було перше політичне рішення, коли країни-члени НАТО запрошують Україну і підтримують її майбутнє членство.</p>
<p>Зараз ми були в Лондоні і під час зустрічі з міністром закордонних справ Клеверлі, під час зустрічі з депутатами британського парламенту ми забезпечили, щоб було спільне рішення кожної країни, включно з Німеччиною, включно з багатьма з іншими країнами на підтримку запрошення України. Вікно можливостей дуже мале, і сьогодні Європу захищає не п'ята стаття НАТО, а синьо-жовтий щит Збройних Сил України – найсильнішої і найбільшої армії Європи. І сьогодні ми маємо довести, що це win-win cooperation, взаємовигідне співробітництво, і саміт НАТО 11-12 має запросити Україну до членства.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Будь ласка, Мезенцева, "Слуга народу".</p>
<p></p>
<p>13:28:48</p>
<p>МЕЗЕНЦЕВА М.С.</p>
<p>Вітаю, шановні колеги. Вітаю Україну з Днем Конституції. Це не просто папірець, на якому написані статті і абетка нашого життя, це те, чого ми слідуємо. І, дійсно, внесені зміни до Конституції є дороговказом по безпеці, обороні всього субконтиненту Європи.</p>
<p>Зранку, друзі, я не встигла відзвітувати, але звітую зараз від імені Парламентської асамблеї Ради Європи, делегації України в ПАРЄ, ми змогли вперше за 31 рік участі України в цій делегації внести вагому поправку, яка була підтримана всіма 46 країнами, щодо підтримки повної участі України в Північноатлантичному альянсі (НАТО) без якоїсь конкретної дати. Звісно, очікування Вільнюського саміту є безпосередньо дуже високими. Україна повинна, безумовно, отримати додатково безпекові гарантії. Саме в Україні сьогодні є 600 різних новинок озброєння НАТО.</p>
<p>Друзі, давайте подумаємо, стаття 5 колективної безпеки Альянсу вже виконується на теренах України забезпеченням новітньої зброї, тренуваннями, безпрецедентно ЄС виділив 46 мільйонів вже цього року додатково на тренування наших військових. Жарт, але реальність, наші військові, наших військових хочуть залучати до тренувань в НАТО, а не навпаки. Чи це не є найвищим стандартом, найвищим ґатунком наших військових для захисту і оборони?</p>
<p>Тому, колеги, дуже чекаємо на підтримку на Вільнюському саміті участі України в НАТО повного членства, нехай це буде запрошення з відкритою датою, як на неочікувані події. Але ми всі очікуємо і ми всі підтримуємо. Головне, українців в деяких регіонах …</p>
<p></p>
<p>ГОЛОВУЮЧИЙ. Дякуємо, Марія Сергіївна. Дякуємо принагідно делегації до Парламентської асамблеї Ради Європи, делегації до Парламентської асамблеї НАТО та іншим нашим делегаціям, які відстоювали всі резолюції щодо вступу України в НАТО на всіх майданчиках, це дуже важлива складова роботи.</p>
<p>Будь ласка, Павленко Юрій Олексійович, "Платформа за життя та мир".</p>
<p></p>
<p>13:31:27</p>
<p>ПАВЛЕНКО Ю.О.</p>
<p>Шановні колеги, ми, безсумнівно, підтримуємо звернення українського парламенту до учасників саміту НАТО, який відбудеться 11 липня, з вимогою ухвалити принципове рішення щодо членства України в Північноатлантичному альянсі.</p>
<p>Останні півтора року, майже півтора року, чітко визначили, хто друг, хто ворог, чітко показали, який має бути український вибір. І сьогодні переважна більшість українських громадян бачать разом з НАТО майбутнє української держави, і я переконаний, одностайно і сьогодні Верховна Рада України – найвищий законодавчий орган – прийме необхідне звернення і таким чином посилить можливості України тиску на кожного з учасників даного саміту, щоб рішення щодо України було ухвалено.</p>
<p>Без сумніву, за ці півтора року Україна могла, виконала самий амбітний План дій щодо членства, які могли тільки придумати найзухваліші голови, визначаючи повноваження чи запити щодо України. Тому ми підтримуємо, що необхідно ніякого Плану дій щодо членства, бо ми його фактично сьогодні вже реалізували. Важливо, яка буде співпраця, який буде рівень спільної роботи, де може бути спеціалізація української держави в рамках НАТО по виробництву тієї чи іншої зброї, де можливі інші пріоритетні для України дії, які сьогодні вже роблять НАТО більш ефективним і значно його посилили. Тому ми голосуємо "за".</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>"Батьківщина", будь ласка, Немиря. Запросіть депутатів до залу.</p>
<p></p>
<p>13:33:24</p>
<p>НЕМИРЯ Г.М.</p>
<p>Шановні колеги! Григорій Немиря, фракція "Батьківщина". Наша фракція буде підтримувати цей проект постанови із зверненням. Але я хотів би дещо нагадати і дещо запропонувати. Хочу нагадати і сказати, що зараз в цій залі присутня людина, яка в січні 2008 року підписала лист до Генерального секретаря НАТО зі зверненням до приєднання України до НАТО. Хочу також нагадати, що тоді, і тут також ці люди присутні в залі, деякі говорили, що це членство не на часі. Зараз вони змінили свою думку, і ми раді тому.</p>
<p>Хочу нагадати, що під час президентських виборів 2014 року лідер "Батьківщини" Юлія Тимошенко також в своїй президентській програмі ставила членство в НАТО, як за мету для України. І тоді люди говорили деякі, що це не на часі. Зараз війна все розставила по своїх місцях. Але я хочу нагадувати це, щоб, коли прийде перемога, не було таких, які приписують собі заслуги, яких насправді не було.</p>
<p>І що я хочу запропонувати? Я хочу запропонувати бути реалістами. Реалістами, які ґрунтуються на фактах і на розумінні своїх власних сил. Давайте визнаємо, що, на жаль, найймовірніше, у Вільнюсі Україна не отримає запрошення до членства в НАТО. Давайте також розуміти, що це не означає остаточне ні. І давайте розуміти, що парламент має бути більш амбітним ніж іноді уряд, який втрачає можливості, які лежать на столі.</p>
<p>Тому я закликаю парламент бути більш амбітним, вірити в свої сили і підтримувати майбутнє України в НАТО.</p>
<p>Дякую.</p>
<p></p>
<p>ГОЛОВУЮЧИЙ. "Голос", Соломія Бобровська? Будь ласка.</p>
<p>Хтось ще буде від інших фракцій і груп, чи будемо голосувати вже? Будемо голосувати. Добре.</p>
<p>Тоді, Соломія Бобровська і переходимо до голосування. Запросіть депутатів до залу, будь ласка.</p>
<p></p>
<p>13:35:44</p>
<p>БОБРОВСЬКА С.А.</p>
<p>Соломія Бобровська, фракція "Голос". В 2008 році, на жаль, НАТО промовчало, сказало нам ні. Багато ми втратили за період 2010-2013 року. І якщо в липні місяці цього року повториться ситуація з тихим мовчанням або незапрошення України, неоголошення запрошення або відповідних певних мовних конструктів, для розуміння, що у нас вже не просто відкриті двері, а що Україна готується до членства і розуміє свою карту, то це означатиме, що, напевно, нам треба шукати ще глибше, як зробити сталеву хватку до Альянсу і переконувати наших партнерів, в першу чергу Сполучені Штати, німців, греків, Нідерланди і так далі, для того, щоб Україна була повноправним 33 членом Альянсу.</p>
<p>Вільнюс робить титанічну роботу, як і Східна вся Європа для вступу України, і нехай для нас Вільнюс буде фартовий цього року.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Переходимо до голосування. Ставлю на голосування пропозицію прийняти в цілому з необхідними техніко-юридичними поправками проект Постанови за реєстраційним номером 9430 про Звернення Верховної Ради України до учасників Саміту Організації Північноатлантичного договору (НАТО) у Вільнюсі (Литовська Республіка) 11 липня 2022 року. Прошу голосувати.</p>
<p></p>
<p>13:37:26</p>
<p>За-279</p>
<p>Рішення прийнято. Постанова ухвалена в цілому.</p>
<p>Руслане Олексійовичу.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>13:37:34</p>
<p>ГОЛОВУЮЧИЙ. Дякую.</p>
<p>Шановні колеги, далі ми домовились… З процедури, а що з процедури?</p>
<p>Будь ласка, Геращенко Ірина Володимирівна.</p>
<p></p>
<p>13:37:43</p>
<p>ГЕРАЩЕНКО І.В.</p>
<p>Дякую. Шановні колеги, Голова Верховної Ради на початку нашого сьогоднішнього засідання наголосив про важливість зберігати безпекову дисципліну. Я згадаю навіть прізвище шановної пані Мезенцевої, яка минулого засідання дуже такий емоційний спіч видала щодо народних депутатів України, які сесія ще не закінчилася, а вони вже транслюють результати засідання. Так от зараз в єдиному марафоні вже показали виступ Президента України. І ми так розуміємо, що є рівні, а є ті, хто рівніші.</p>
<p>Я ще раз згадаю пані Мезенцеву, бо я би хотіла вашу реакцію, пані Мезенцева, почути на це, що в єдиному марафоні, де трансляція каналу "Рада" дає вночі засідання Верховної Ради України, тому що депутатів країни показувати не можна навіть у запису, тільки вночі в слоті, це, що стосується Президента і його офісу, можна говорити з ранку й до вечора і навіть порушуючи вимогу абсолютно справедливу спікера Верховної Ради про безпеку. Я думаю, що у нас тепер немає ніяких заборон...</p>
<p></p>
<p>ГОЛОВУЮЧИЙ. Дякую.</p>
<p>Йдемо далі, шановні колеги. 9429: проект Постанови про Звернення Верховної Ради України до Організації Об'єднаних Націй, Міжнародного агентства з атомної енергії, Європейського Союзу, Організації з безпеки та співробітництва в Європі, Організації Північноатлантичного договору, Ради Європи та їх парламентських асамблей, парламентів та урядів іноземних держав щодо запобігання ядерній катастрофі на Запорізькій атомній електростанції та протидії ядерному шантажу російської федерації, держави - ядерного терориста.</p>
<p>Шановні колеги, я ставлю пропозицію включити це питання до порядку денного сесії, 9429. Прошу голосувати.</p>
<p></p>
<p>13:39:37</p>
<p>За-271</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про Звернення Верховної Ради України до Організації Об'єднаних Націй, Міжнародного агентства з атомної енергії, Європейського Союзу, Організації з безпеки та співробітництва в Європі, Організації Північноатлантичного договору, Ради Європи та їх парламентських асамблей, парламентів та урядів іноземних держав щодо запобігання ядерній катастрофі на Запорізькій атомній електростанції та протидії ядерному шантажу російської федерації, держави - ядерного терориста (реєстраційний номер проекту Постанови 9429). Прошу голосувати.</p>
<p></p>
<p>13:40:25</p>
<p>За-274</p>
<p>Рішення прийнято. Постанова прийнята в цілому.</p>
<p>Шановні колеги, наступний 9238. Це проект Закону про внесення змін до статті 29 Закону України "Про дорожній рух" щодо надання дозволу військовослужбовцям у період дії правового режиму воєнного стану використовувати у дорожньому русі транспортні засоби з правим розташуванням керма (реєстраційний номер 9238).</p>
<p>Я ставлю пропозицію включити цей законопроект до порядку денного сесії. Прошу народних депутатів голосувати.</p>
<p></p>
<p>13:41:07</p>
<p>За-283</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:41:27</p>
<p>За-241</p>
<p>Рішення прийнято.</p>
<p>Шановні колеги, ми домовлялися: два – за, два – проти і голосуємо. Правильно? Прошу записатися фракції: два – за, два – проти.</p>
<p>Прошу, слово надається народному депутату Костюху Анатолію Вячеславовичу, фракція політичної партії "Слуга народу".</p>
<p></p>
<p>13:41:56</p>
<p>КОСТЮХ А.В.</p>
<p>Прошу передати слово Аліксійчуку, колезі моєму.</p>
<p></p>
<p>ГОЛОВУЮЧИЙ. Будь ласка, Аліксійчук.</p>
<p></p>
<p>13:42:05</p>
<p>АЛІКСІЙЧУК О.В.</p>
<p>Дякую, пане Голово.</p>
<p>Шановні колеги, друзі, до вашої уваги пропонується проект Закону України щодо внесення змін до статті 29 Закону України "Про дорожній рух". Що передбачає цей законопроект і з чого він вийшов?</p>
<p>Наші сили оборони сьогодні вкрай потребують мобільних транспортних засобів, і існує критична потреба в автомобілях, здатних долати бездоріжжя, а також мати високу прохідність і хорошу маневреність. З огляду на те, що в нашому законопроекті відсутні норми дозволу ввезення таких автомобілів з правим розташуванням керма і відсутні норми, які дозволяють таким транспортним засобам рухатися по дорогах України, законопроектом якраз пропонується внести зміни і дозволити під час… встановлено, що у винятках виключно під час виконання бойових завдань чи службових обов'язків військовослужбовцями, що не дають зловживати таким авто в приватних цілях і не випадають з-під суті закону. Також розширюємо перелік військових: не лише Збройних Сил України чи конкретних структур, а охоплює усі загальним поняттям "інших військових формувань".</p>
<p>Також замість гуманітарної прописуємо благодійну допомогу. Це більш широке поняття, яке дозволяє використовувати такі автомобілі. Крім того, наші міжнародні партнери з Великобританії, Японії, Австралії, які мають можливість і хочуть допомогти нашим Збройним Силам України, всім військовим формуванням, які діють в межах законів України, надавати такі автомобілі. І з огляду на це ми просимо колег разом з авторським колективом підтримати даний законопроект за основу і в цілому.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Бобровська Соломія Анатоліївна, фракція "Голос".</p>
<p>Клименко, я так розумію, Юлія Леонідівна? Будь ласка, Клименко.</p>
<p></p>
<p>13:44:05</p>
<p>КЛИМЕНКО Ю.Л.</p>
<p>Дякую. Колеги, це дуже простий закон і дуже назрілий, оскільки українці вивезли всі лівосторонні… машини з лівостороннім кермом з Європи і навколишніх країн, залишились тільки з правим кермом. І, власне кажучи, багато машин в Україну потрапили в 22-му і в 23-му році з правим кермом, в 22-му році чомусь проблем з реєстрацією не було, в 23-му вони виявилися. І насправді, власне кажучи, це достатньо проста технічна, простий технічний закон про можливість реєстрації всім – увага – всім силам безпеки і оборони, відповідно до правки нашого комітету. Тобто це не тільки ЗСУ, це і СБУ, і прикордонники, і всі інші – відомчої реєстрації машин з правим кермом на період воєнного стану плюс 90 днів після.</p>
<p>Тобто зараз можна узаконити ті автомобілі, які були ввезені волонтерами, матеріально-технічною допомогою наші партнери передавали, а також деякі країни, які мають, власне кажучи, передавали нам машини з правим кермом. І це стосується не тільки легкових автомобілів, це стосується також спецтехніки і спецтранспорту.</p>
<p>Тому закликаю всіх проголосувати за основу і в цілому, рішення нашого комітету – за основу і в цілому. Давайте проголосуємо і на кінець зареєструємо, щоби наші військові могли перебувати законно, реєструвати ці автомобілі і перебувати на дорогах теж законно і не мали неприємностей з поліцією.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Олексій Олексійович Гончаренко, фракція "Європейська солідарність".</p>
<p></p>
<p>13:45:44</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, всі ті, хто допомагають армії, чудово знають, що питання автівок для армії – одне з ключових. Це те фактично, чим рятують волонтери. І всі чудово знають, що машини з правим кермом доступніші, їх легше сьогодні знайти, вони дешевші і їх завезено сотні і тисячі насправді. Ми це знаємо чудово, тому що я особисто, від Гончаренко центрів ми передали 70 автівок нашим Збройним Силам. Фонд Петра Порошенка і "Справа громад" 300 вантажівок з правим кермом завезено.</p>
<p>Ми розуміємо це чудово, як знає кожен волонтер у нашій країні, але місяцями питання не вирішувалося. Фактично ці машини були в "сірій зоні", військові не могли поставити їх на облік, значить, не могли отримувати пальне, значить, не могли ремонтувати і мучалися з цим. Вже довгий час тому я подав законопроект, який мав це вирішити. Нарешті, ми дійшли до цього питання. Колеги, не тягнемо жодної резини, маємо проголосувати зараз за основу, в цілому. І прошу одразу попросити Президента невідкладно підписати його, щоб спікер підписав цей закон невідкладно, тому що це питання наших героїв, яким ми маємо просто допомогти. Просто дати можливість під час воєнного стану і після нього певну кількість днів користуватися автомобілями з правим кермом для всіх військових, хто цього потребує.</p>
<p>Тож, друзі, прошу всіх голосувати "за", ще раз, одразу в цілому, не втрачаючи жодної хвилини. І прошу одразу спікера поставити питання щодо невідкладного підписання цього законопроекту і направлення його на підпис Президенту. Слава Збройним Силам!</p>
<p></p>
<p>ГОЛОВУЮЧИЙ. Будь ласка, Нестор Іванович Шуфрич, група "Платформа за життя і мир".</p>
<p></p>
<p>13:47:44</p>
<p>ШУФРИЧ Н.І.</p>
<p>Дякую, шановний пане Голово.</p>
<p>Шановні колеги, ми всі розуміємо, що зараз у нас неможливо і заборонено використовувати транспортний засіб, де кермо з правої сторони, але життя примусило. Життя примусило. Ми вдячні за ту допомогу, яку нам надала Велика Британія і інші країни, які використовують саме такі транспортні засоби, і ми маємо негайно цей закон прийняти. І, безумовно, його треба прийняти якомога швидше, і якщо є можливість, навіть в цілому. Єдине, ми маємо розуміти, що цей закон має діяти на час військового стану, а потім Кабінет Міністрів України має визначитись, як такі транспортні засоби будуть використовувати після завершення військового стану. А зараз, безумовно, наших військових треба підтримати, а тим, хто нам надає допомогу, треба подякувати.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, Цимбалюк Михайло Михайлович – 1 хвилина. Після цього переходимо до голосування.</p>
<p></p>
<p>13:48:49</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, президія, народні депутати! Питання, яке ми розглядаємо, воно також було предметом обговорення на робочій групі, яка напрацьовувала саме ці зміни. І це те питання, яке потрібно було вирішити нам ще рік назад, бо насправді автомобілі з правостороннім кермом ввозяться для військових, вони працюють на фронті, але все відбувається неофіційно. Цим законопроектом ми внормовуємо і переводимо в правове русло ввезення, використання, постановку на баланс цих автомобілів. І потрібно його голосувати в першому і в другому читанні, і в цілому, і розв'язати цю проблему для того, щоб створювати умови для волонтерів і в кінцевому результаті для наших Збройних Сил, і інших військових формувань.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання. Переходимо до прийняття рішення. Прошу зайняти місця. Пропозиція комітету за основу і в цілому. Але, як ми завжди ставимо, спочатку за основу, а потім в цілому.</p>
<p>Тому я ставлю пропозицію прийняти за основу проект Закону про внесення змін до статті 29 Закону України "Про дорожній рух" щодо надання дозволу військовослужбовцям у період дії правового режиму воєнного стану використовувати у дорожньому русі транспортні засоби з правим розташуванням керма (реєстраційний номер 9238).</p>
<p>Готові голосувати? Прошу народних депутатів голосувати.</p>
<p></p>
<p>13:50:46</p>
<p>За-284</p>
<p>Рішення прийнято.</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними правками проект Закону про внесення змін до статті 29 Закону України "Про дорожній рух" щодо надання дозволу військовослужбовцям у період дії правового режиму воєнного стану використовувати у дорожньому русі транспортні засоби з правим розташуванням керма (реєстраційний номер 9238).</p>
<p>Готові голосувати? Прошу народних депутатів голосувати.</p>
<p></p>
<p>13:51:26</p>
<p>За-279</p>
<p>Рішення прийнято.</p>
<p>Закон прийнятий в цілому.</p>
<p>Шановні колеги, далі у нас законопроект 9165. Це проект Закону про внесення змін до Закону України "Про Державний бюджет України на 2023 рік" щодо використання коштів державного фонду регіонального розвитку. На Погоджувальній раді ми домовилися без обговорення його проголосувати.</p>
<p>Шановні колеги, 3 хвилини – виступ, да, чи що? Артур, будь ласка, підійдіть. Одну секундочку.</p>
<p>Будь ласка, Ірина Володимирівна. Ірина Володимирівна, у вас чотири поправки, 3 хвилини, і ми голосуємо по них.</p>
<p></p>
<p>13:52:53</p>
<p>ГЕРАЩЕНКО І.В.</p>
<p>Шановні колеги, одна з перших реформ нової команди в 2019 році була в тому, що ви закрили телеканали для іномовлення англомовні, і мільярди державних гривень розпилили за ці роки на "Дом" і "FreeДом". На цих телеканалах весь час тягають туди "хороших руських", ваші друзі з "95 кварталу" і подруги отримують там мільярди і мільйони державного фінансування на те, щоб тягти туди "хороших руських". І в цей час ми чуємо, що грошей на армію немає. Розумієте, показувати сюжети с ефесбешниками і називати, що вони рятують українців з Херсона, на це гроші є, а на армію грошей немає. Так ось, насправді в цьому законопроекті ми пропонуємо 2 мільярди гривень переспрямувати з марафону з російськомовних телеканалів "Дом" і "FreeДом" на Збройні Сили України.</p>
<p>Одна з реформ, яку ви обіцяли суспільству, – це деолігархізація. Але зараз олігархічні канали, зокрема "1+1", зокрема "Інтер" фінансуються державою. Щороку з державного бюджету тепер на марафон, де йдуть тільки потрібні владі телеканали, не олігархи тепер їх фінансують, а держава, з державного бюджету виділяють мільйони на ці телеканали для того, щоб вони розповідали хороше про владу. І зверніть увагу, там вже військових майже немає, там "хорошие русские" є, хто завгодно, тільки не наші справжні герої.</p>
<p>Тому я прошу поставити зараз на голосування поправки 421, 424, 425 і 426. Про що ці поправки? Шановні військовослужбовці, ці поправки про те, щоб 2 мільярди гривень, які з ваших податків, з податків ваших родин влада щороку перераховує не на англійський телеканал, англомовний, як сьогодні нам Президент Зеленський говорив, а на російськомовні телеканали "Дом" і "FreeДом", на канал "Рада", який не показує Раду, тільки вночі десь там, а все що завгодно, ефесбешників канал "Рада" в нас тепер рекламує, на марафон. Канали, які належать олігархам, тепер їм не треба витрачатися. Плюси, "Інтер", інші телеканали отримують мільярди з державного бюджету. Ви за це голосували, шановні виборці?</p>
<p>Ми вимагаємо ці кошти, 2 мільярди гривень, перерахувати на Збройні Сили України, щоб кожен військовослужбовець отримував доплати від 30 до 100 тисяч гривень, щоб в армії були гроші на закупівлю дронів, на закупівлю техніки, на закупівлю машин, а не волонтери це тягали. Гроші є, але ж владі треба розповідати, що все добре в марафоні, і це є хабар олігархам для того, щоб там не критикували страшні речі, які відбуваються в тому числі в корупції. Я нагадаю, що в нас…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я єдине не можу зрозуміти, а де голова підкомітету Комітету з питань бюджету Денис Вадимович Герман? Займіть, будь ласка, своє місце, ваше місце тут зараз. Будь ласка. Да, ви, будь ласка, будьте тут. Да, добре.</p>
<p>Шановні колеги, я одразу почергово ставлю ці поправки. Поправка 421, Геращенко. Вона відхилена. Водночас автор просить врахувати. Ставлю 421 поправку на врахування.</p>
<p></p>
<p>13:56:52</p>
<p>За-82</p>
<p>Рішення не прийнято. Поправка відхилена.</p>
<p>По фракціях, покажіть, будь ласка.</p>
<p>424 поправка, вона комітетом також відхилена, авторства Геращенко. Прошу голосувати.</p>
<p></p>
<p>13:57:28</p>
<p>За-75</p>
<p>Рішення прийнято. Не прийнято, перепрошую. Я вибачаюсь.</p>
<p>425-а, Геращенко. Вона відхилена комітетом. Прошу голосувати.</p>
<p></p>
<p>13:57:58</p>
<p>За-74</p>
<p>Рішення не прийнято.</p>
<p>І завершальна поправка Ірини Володимирівни 426. Комітетом також відхилена. Прошу голосувати.</p>
<p></p>
<p>13:58:21</p>
<p>За-71</p>
<p>Рішення не прийнято.</p>
<p>Ніна Петрівна, перед тим, як я передам вам, там невелика кількість, в Аліксійчука одна і в Микиші, там, щось дві, і тоді перейдемо до Ніни Петрівни.</p>
<p>Будь ласка, Аліксійчук, 357 поправка.</p>
<p></p>
<p>13:58:42</p>
<p>АЛІКСІЙЧУК О.В.</p>
<p>Дякую, пане Голово. Я по правці 357, частина десята статті 1 розподілу "Порядок підготовки і оцінки".</p>
<p>Я про справедливий розподіл при голосуванні в Дії. Тому що на сьогоднішній день розподілено так, де більше проголосувало людей, той проект переміг. Моя правка говорить про те, що визначати переможця будуть в залежності від кількості відсотків проголосувавших в тій чи іншій громаді. Тобто якщо громада 100 тисяч і проголосувала 1 тисяча людей, значить, це один відсоток. Якщо громада 10 тисяч, проголосувала тисяча людей, це 10 відсотків. Це буде справедливий розподіл між малими і великими громадами, це їх урівняє.</p>
<p>Тому, колеги, прохання підтримати дану правку, яка просто поставить в рівні умови і маленькі, і великі громади, прохання підтримати. Дякую.</p>
<p></p>
<p>ГОЛОВУЮЧИЙ. Дякую.</p>
<p>357 поправка Аліксійчука, вона відхилена. Тому що, я, наскільки розумію, була змінена філософія законопроекту. Взагалі тут вже немає питання ні Дії, нічого, тут всі гроші йдуть на армію, просто щоб зрозуміло.</p>
<p>Але я ставлю 357 поправку пана Аліксійчука. Прошу голосувати.</p>
<p></p>
<p>14:00:10</p>
<p>За-112</p>
<p>Рішення не прийнято.</p>
<p>Микиша, у вас дві поправки, здається. Назвіть номери спочатку.</p>
<p></p>
<p>14:00:16</p>
<p>МИКИША Д.С.</p>
<p>Пане Голово, не дві, а п'ять. 311, 314, 326, 333 та 334 поправки.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>МИКИША Д.С. Колеги, 311 поправка. Дивіться, тут технічно додається до Миколаївської ще Одеська, Полтавська. Але по суті законопроекту хочу сказати, що насправді гроші військовим ми віддаємо, але все те, що було, вся дискусія, яка була відносно цього законопроекту, вона пішла в утиль. Тобто редакція першого читання, яка нам надалася для обговорення, все це не має значення, бо воно ставиться на наступний 2024 рік. Тобто якщо ми його підтримуємо і голосуємо цей законопроект так, як він зараз є, всі ці норми, неважливо, що ми пропонували між першим і другим читанням, залишається редакція першого читання і воно вступить в силу з 2024 року. Але це засунули разом з військовими грошима, ось про що.</p>
<p></p>
<p>ГОЛОВУЮЧИЙ. Ця ваша поправка вона врахована частково, я просто хочу звернути увагу. Я так розумію, що ви наполягаєте на повному врахуванні, правильно?</p>
<p>Будь ласка, позиція комітету.</p>
<p></p>
<p>14:01:38</p>
<p>ГЕРМАН Д.В.</p>
<p>Шановні колеги, при розгляді законопроекту і на робочих групах ми відпрацювали ці правки. Стосовно правки 311, вона дійсно врахована частково. Але хотілось би наголосити, що фактичною метою законопроекту було унормування порядку використання коштів ДФРР 2 мільярдів у 2023 році. Але зважаючи на критичний час, до кінця року, більшість проектів важливих не будуть встигнути реалізовані за рахунок цих коштів. Тому пропозицію комітету було відправити 2 мільярди гривень за ЗСУ, на закупівлю озброєння.</p>
<p>Тому прошу підтримати законопроект в цілому, а конкретно по поправці 311, вона і так врахована частково. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 311 поправка Микиші, вона врахована частково комітетом. Автор наполягає на повному врахуванні. Ставлю пропозицію автора.</p>
<p></p>
<p>14:02:46</p>
<p>За-90</p>
<p>Рішення не прийнято.</p>
<p>Будь ласка, 314 поправка.</p>
<p></p>
<p>14:02:52</p>
<p>МИКИША Д.С.</p>
<p>Дякую. 314 поправка пропонує внести Житомирську область також до переліку тих областей, які будуть отримувати. Не розумію, чому її виключили, що вона менше отримала ніж Одеська?</p>
<p>Щодо відносно того, що 2 мільярди маємо використовувати. Ні, цей законопроект говорить про механізм використання грошей ДФРР. І неважливо, 2 мільярди це буде чи 22, це механізм, і саме про це ми зараз говоримо. І далі правки будуть саме, як треба використовувати, неважливо, який буде розмір і обсяг цих коштів.</p>
<p>Але, звичайно, ви не захотіли послухати народних депутатів і ви вирішили, що зробимо по-хитрому. Ми скажемо, що ці 2 мільярди на військових і під шумок проголосуємо все, що ви поставили на перше читання. А те, що ми пропонували між першим і другим, можна викинути. Ось що означають ці всі якраз сентенції відносно того, що ми зараз визначаємо 2 мільярди на військових.</p>
<p>У майбутньому 24-му році якраз буде механізм діяти, який ви закладаєте зараз.</p>
<p></p>
<p>ГОЛОВУЮЧИЙ. 314 поправка авторства Микиші та колег, вона відхилена комітетом. Прошу визначатися та голосувати.</p>
<p></p>
<p>14:04:15</p>
<p>За-97</p>
<p>Рішення не прийнято.</p>
<p>Наступна поправка 326, Микиша.</p>
<p></p>
<p>14:04:21</p>
<p>МИКИША Д.С.</p>
<p>326 поправка говорить про пониження цензу з 225 тисяч на 200 тисяч осіб, це така більш технічна правка. Повернусь до самого законопроекту, до його суті. Державний фонд регіонального розвитку направлений на те, щоб знижувати диспропорцію розвитку самих регіонів, і в першу чергу це досягається підтримкою проектів відповідного регіонального розвитку. І як саме буде визначатися, який проект буде підтримуватися або не підтримуватися, закладає саме ці зміни до відповідного законопроекту, до законопроекту про Державний фонд регіонального розвитку. Та редакція, яка представлена нам до першого читання, не допоможе в цьому питанні, не вирішить. Ми з колегами подавали відповідні правки, я й далі буду їх також озвучувати, і пан Аліксійчук також озвучував відповідну правку, яка допоможе найкраще врегулювати відповідний механізм допомоги регіонам і громадам в регіонах в першу чергу. Прошу підтримати.</p>
<p></p>
<p>ГОЛОВУЮЧИЙ. Шановні колеги, 326 поправка, вона комітетом відхилена. Будь ласка, народний депутат Микиша просить поставити її на врахування. Прошу голосувати.</p>
<p></p>
<p>14:05:53</p>
<p>За-102</p>
<p>Рішення не прийнято. Поправка залишається відхиленою.</p>
<p>333-я, Микиша, будь ласка.</p>
<p></p>
<p>14:05:59</p>
<p>МИКИША Д.С.</p>
<p>Колеги, а тепер дуже прошу вашої уваги. Регіональні комісії, які визначають на рівні регіонів, який проект все ж таки потрапить на голосування. Ця правка визначає те, що ми прибираємо цю корупційну ланку, яка багато років в ручному режимі, за певних там профільних від губернатора поставлених людей, визначає, хто саме отримає по лояльності та по політичним мотивах. Держаний фонд регіонального розвитку повинен допомагати розвиватися регіонам, і це повинно бути неупереджено, а комісія відповідна регіональна цього не дозволяє зробити. І тому я пропоную їх прибрати і знести нарешті цю корупційну ланку, і забути як страшний день. 333 правка саме про це. Не розумію, чому міністерство відповідне профільне було проти цієї ініціативи. Переконаний, всі мажоритарники знають, що це зло і її необхідно підтримати. Колеги, прошу підтримати.</p>
<p></p>
<p>ГОЛОВУЮЧИЙ. Яка позиція комітету, будь ласка?</p>
<p></p>
<p>14:07:08</p>
<p>ГЕРМАН Д.В.</p>
<p>Шановні колеги, дійсно, при розгляді законопроекту в комітеті ця правка була відхилена на прохання Міністерства відновлення. Аргументація Міністерства відновлення по збереженню регіональних комісій була така, що наші закордонні партнери наполягають на тому, щоб зберігалися інструменти місцевого самоврядування, в тому числі щоби опрацювати швидко ті законопроекти, які подавалися місцевою владою, щоби вони певним чином швидко пройшли розгляд.</p>
<p>Але це питання підтримується багатьма мажоритарниками, які мають певний негативний досвід праці з цими регіональними комісіями, тому в цілому комітет не буде наполягати на тому, якщо правка буде підтримана залом.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, почули всі, да, аргументацію? 333 поправка Микиші. Вона комітетом відхилена, але, в принципі, доповідач сказав, що, якщо вона буде підтримана, він не проти. Тобто логіка є, так.</p>
<p>333 поправка авторства Микиші. Прошу голосувати.</p>
<p></p>
<p>14:08:21</p>
<p>За-217</p>
<p>Рішення не прийнято.</p>
<p>Ідемо далі. Наступна поправка 334, будь ласка.</p>
<p></p>
<p>14:08:30</p>
<p>МИКИША Д.С.</p>
<p>Колеги, колеги, прошу вас ще раз бути уважними і почути, це правка ідентична, про регіональні комісії. Послухайте, те, що піде до Дії, визначать не громадяни через Дію, а те, що визначать регіональні комісії. Перед Дією навіть голосування, ті, хто за Дією голосують. Спочатку визначає регіональна комісія, і вони визначать не те, що треба, необхідно згідно регіонального розвитку, а те, що буде необхідно згідно політичних чи якихось інших домовленостей, які ви, більшість з вас, якщо ви думаєте, що будете впливати, такого не буде. Будуть впливати губернатори і ставити те, що їм хочеться. Знову, це про регіональні комісії, яких не повинно бути взагалі. Ми прибираємо цю корупційну ланку, навіть перед Дією воно не буде сили, одразу ж буде голосувати так, як необхідно.</p>
<p>Колеги, якщо не буде прибрано, то взагалі за цей законопроект немає сенсу голосувати. Прошу підтримати цю…</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>14:09:39</p>
<p>ГЕРМАН Д.В.</p>
<p>Це правка аналогічна правці 333, тому позиція комітету така ж сама, і мій коментар також. Прошу зал підтримати пропозицію, підтримати правку 334.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, будь ласка, я ставлю 334 поправку на врахування. Ви почули позицію і автора поправки, і автора комітету. Є прохання підтримати такий підхід.</p>
<p>Ставлю 334 поправку на голосування. Прошу голосувати.</p>
<p></p>
<p>14:10:23</p>
<p>За-217</p>
<p>Одну секундочку, колеги.</p>
<p>Дякую, шановні колеги. Тут поправки завершилися.</p>
<p>Ніна Петрівна, у вас скільки поправок, скажіть, будь ласка? 40 поправок.</p>
<p></p>
<p>14:11:24</p>
<p>ЮЖАНІНА Н.П.</p>
<p>Так.</p>
<p></p>
<p>ГОЛОВУЮЧИЙ. Вони всі відхилені, ми зрозуміли, да. Ніна Петрівна, тоді, будь ласка, номер, а тоді по поправці, добре? Або якщо у вас згруповано якось, будь ласка.</p>
<p></p>
<p>14:11:37</p>
<p>ЮЖАНІНА Н.П.</p>
<p>389 поправка. Шановні колеги, взагалі ці поправки стосуються змін до державного бюджету і вони мали йти як ресурс для повернення тридцятки. І проте сьогодні додаткова винагорода військовим не повернута. На жаль, навіть мої колежанки, які мали право виступу, неоднозначно, неоднаково читають текст, вважають, що щось там є доброго. Насправді зацементували в законі те положення, яке на сьогодні діє, і воно встановлено Кабінетом Міністрів, тому ганьба нам.</p>
<p>Але в нас з'явилася тепер можливість розглянути в першу чергу ресурси для повернення тридцятки, а потім говорити про її повернення. Це теж бажали колеги з іншої фракції, тому давайте розпочинати.</p>
<p>По-перше, ми маємо зараз пропозиції від нас, що стосується перерозподілу видатків і додаткових доходів. Якщо говорити серйозно, то бюджетний комітет мав би зараз запропонувати…</p>
<p></p>
<p>ГОЛОВУЮЧИЙ. Шановні колеги, 389 поправка Южаніної, комітетом відхилена. Прошу голосувати.</p>
<p></p>
<p>14:13:02</p>
<p>За-67</p>
<p>Рішення не прийнято. Дякую.</p>
<p>Наступна, номер поправки і по суті…</p>
<p></p>
<p>14:13:08</p>
<p>ЮЖАНІНА Н.П.</p>
<p>390.</p>
<p></p>
<p>ГОЛОВУЮЧИЙ. 390, будь ласка.</p>
<p></p>
<p>ЮЖАНІНА Н.П. Насправді, якби ми серйозно зараз думали про повернення тридцятки, то бюджетний комітет мав би запропонувати секвестр бюджету. Тому що за ці декілька місяців 2023 року в нас кардинально змінюється картина і щодо видаткової частини: десь є статті, в яких катастрофічно не вистачає фінансування, а є ті статті видатків, які вже перекриті нашими партнерами, донорами і так далі.</p>
<p>І також є зміни в дохідній частині бюджету. Тому абсолютно очевидно, небажання зараз зробити державний бюджет прозорим і таким, який відповідає реаліям, призводить до того, що ми зараз повертаємось до цих поправок, які я хотіла запропонувати розглянути виключно на робочій групі по тридцятці. Тому ми і не виносили їх раніше в зал. Але робоча група до цих питань не дійшла, бо не потрібно додаткового ресурсу.</p>
<p></p>
<p>ГОЛОВУЮЧИЙ. 390 поправка Южаніної. Комітетом відхилена. Прошу голосувати.</p>
<p></p>
<p>14:14:31</p>
<p>За-52</p>
<p>Рішення не прийнято. Правка відхилена.</p>
<p>Наступна поправка, номер.</p>
<p></p>
<p>14:14:37</p>
<p>ЮЖАНІНА Н.П.</p>
<p>400. Звертаюсь до думаючих колег. Скажіть, будь ласка, якщо на робочій групі по поверненню тридцятки військовим додаткової винагороди не потребувалося знайти додаткові кошти, то як ви думаєте, ми щось додатково будемо виплачувати після прийняття Закону 9342 військовим? Ні, звісно. Тому ми зараз маємо з вами розглядати ті зміни, які ми пропонуємо, але я впевнена, що Міністерство фінансів, якщо зараз не підійде серйозно до цього питання, то ця брехня просто вже заколихала тут, в залі. Не можна так дивитися на... не відповідати за свою роботу. Ми, народні депутати, давайте зараз приберемо всі ці зараз політичні розмови, а сядемо виключно працювати над державним бюджетом, він є основою того, що ми можемо робити зараз в країні і чим допомогти військовим.</p>
<p></p>
<p>ГОЛОВУЮЧИЙ. 400 поправка авторства Южаніної. Комітетом відхилена. Прошу голосувати.</p>
<p></p>
<p>14:16:00</p>
<p>За-59</p>
<p>Рішення не прийнято.</p>
<p>Наступна поправка, Ніна Петрівна, номер.</p>
<p></p>
<p>14:16:04</p>
<p>ЮЖАНІНА Н.П.</p>
<p>Наступна 401-а і до 410-ї, щоб я не шукала листочки, бо мені дуже важко говорити, тобто кожну з них ставимо на підтвердження.</p>
<p>Отже, по 401 поправці. Я почну тоді говорити по суті, хоча сподіваюся, що хоча б хтось мене почує, щоб Міністерство фінансів із комітетом почали працювати над змінами до державного бюджету і над секвестром бюджету, що потрібно зробити апріорі.</p>
<p>Що ми пропонуємо, подивіться, будь ласка. 51 мільярд 136 мільйонів, дорожній фонд – це саме ті кошти, які ми можемо спрямувати на додаткові винагороди військом. Чому? Тому що на 32 мільярди 619 мільйонів можна зменшити, це 75 відсотків від загальної суми, запланованої на будівництво доріг. Чому можна зменшити? Тому що ці кошти нам дали партнери. Скажіть, будь ласка, ви навіщо приховуєте такий резерв? Я звертаюсь знову до профільного комітету.</p>
<p></p>
<p>ГОЛОВУЮЧИЙ. Шановні колеги, 401 поправка Южаніної, вона відхилена комітетом. Ставлю її на врахування. Прошу голосувати.</p>
<p></p>
<p>14:17:31</p>
<p>За-47</p>
<p>Рішення не прийнято.</p>
<p>402 поправка. Южаніна, будь ласка.</p>
<p></p>
<p>14:17:36</p>
<p>ЮЖАНІНА Н.П.</p>
<p>Шановні колеги, частково вже кошти на відновлення інфраструктури, тобто будівництво доріг, надійшли і є в державному бюджеті. Це не заперечують члени бюджетного комітету. Скажіть, будь ласка, от вам всім, хто зараз ще знаходиться в залі, невже нецікаво, що 32 мільярди зараз будуть використані в непрозорий спосіб без інформування і без підтримки народними депутатами, які відповідають за прийняття державного бюджету? Тому я прошу, ще раз звертаю увагу, перегляньте і підтримайте перенесення цих видатків саме на забезпечення військових додатковою винагородою.</p>
<p>Друге цифра – це 18 мільярдів 517 мільйонів знову ж таки в дорожньому фонді. Оскільки це спеціальний фонд, то технічного я його переношу, ці кошти, до державного бюджету до загального фонду для того, щоб зменшити і спрямувати на забезпечення військових. Це якраз…</p>
<p></p>
<p>ГОЛОВУЮЧИЙ. 402 поправка Южаніної. Вона комітетом відхилена. Прошу голосувати.</p>
<p></p>
<p>14:18:59</p>
<p>За-52</p>
<p>Рішення не прийнято.</p>
<p>Будь ласка, 403-я, Ніна Петрівна.</p>
<p></p>
<p>14:19:03</p>
<p>ЮЖАНІНА Н.П.</p>
<p>Акцентую вашу увагу, це не повітря ми зараз ділимо, ми говоримо про спеціальний фонд, який наповнюється акцизним податком при реалізації пального і при ввезенні автомобілів. Тобто це живі кошти, які надходять в спеціальний фонд і саме передбачають певні напрямки видатків. Коли ми говоримо, що в цьому фонді досі рахуються видатки на виплати боргових зобов'язань за запозиченнями і ми знаємо, що ці виплати перенесені аж на 2025 рік, то абсолютно очевидно, що ці кошти мають бути спрямовані виключно на додаткові винагороди військовим.</p>
<p>Прошу підтримати цю поправку, тому що вона якраз слугуватиме для забезпечення тридцятки. І хотіла би почути тут тих, хто проти повернення тридцятки, і що ви маєте проти 51 мільярда наповнення коштів?</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>14:20:11</p>
<p>ГОЛОВУЮЧИЙ. Ставлю на врахування правку номер 403 народного депутата Южаніної та Павленка. Комітетом вона відхилена. Прошу голосувати.</p>
<p></p>
<p>14:20:30</p>
<p>За-47</p>
<p>Рішення не прийнято. Правка не врахована.</p>
<p>404 правка. Ніна Петрівна Южаніна, будь ласка.</p>
<p></p>
<p>14:20:35</p>
<p>ЮЖАНІНА Н.П.</p>
<p>Шановні колеги, ми з вами перейшли тепер до додаткових доходів. От вам не здається дивним, що деякі з нас, володіючи оперативною інформацією, говорять про те, що бюджет отримав там і в квітні, і в травні додаткові надходження? А де ж вони відображені в державному бюджеті? Ви ж знаєте положення, бюджетний комітет, що при відхиленні показників в державному бюджеті більше чим на певний відсоток, ви маєте подавати коригування державного бюджету? Де це коригування? Давайте говорити зараз про ті надходження, які я ще планувала три місяці назад, я їх бачила, а сьогодні ви вже їх відчуваєте в бюджеті. Тільки не присвоюйте ці гроші ТСК, окремим прізвищам. Це кошти, які сплачує бізнес український. Тому давайте спрямовувати туди, куди найбільше необхідно зараз для державного бюджету у воєнний стан.</p>
<p></p>
<p>ГОЛОВУЮЧИЙ. Ставлю на голосування правку номер 404, народний депутат Южаніна, Павленко. Комітетом вона відхилена. Прошу голосувати. Ставлю на врахування.</p>
<p></p>
<p>14:22:04</p>
<p>За-46</p>
<p>Рішення не прийнято. Правка не врахована.</p>
<p>405 правка, Ніна Петрівна, будь ласка.</p>
<p></p>
<p>14:22:08</p>
<p>ЮЖАНІНА Н.П.</p>
<p>Шановні колеги, буквально на днях прочитала, вау, виявилось, що владі вдається регулювати якось гральний бізнес. А нічого собі, що нелегальний оборот через схеми з банками та платіжними системами і з-під оподаткування вийшло 180 мільярдів гривень. Я беру зараз інформацію, якою володієте ви також. Якщо ми почали контролювати 180 мільярдів в ігорному бізнесі, давайте порахуємо скільки ПДФО, військового збору може бути взято додатково з гравців, якщо всі ці ставки тепер працюють в офіційній площині. Так от 19 мільярдів 926 мільйонів може бути отримано податку на доходи фізичних осіб, якщо ви справді почали контролювати ігорний бізнес, і військовий збір в тому числі. І якщо ми говоримо, що…</p>
<p></p>
<p>ГОЛОВУЮЧИЙ. Ставлю на голосування правку номер 405, народний депутат Южаніна, Павленко. Комітетом вона відхилена. Прошу голосувати. Ставимо на врахування.</p>
<p></p>
<p>14:23:36</p>
<p>За-47</p>
<p>Рішення не прийнято. Правка не врахована.</p>
<p>Будь ласка, наступна, 406 правка, Ніна Петрівна Южаніна.</p>
<p></p>
<p>14:23:41</p>
<p>ЮЖАНІНА Н.П.</p>
<p>Просила би звернути депутатів міста Києва. Якщо всі все-таки ігорні зали і бізнеси зареєстровані, а я це перевірила, в місті Києві, то місцевий бюджет може отримати додатково при розподілі 60/40, 60 в місто Київ і 40 в державний бюджет, додатково майже 17,5 мільярда гривень. 17,5 мільярда гривень. І 2 мільярди 430 мільйонів – це військовий збір. При тому, що невелику суму ще заплатять з свого доходу організатори азартних ігор, це 3 мільярди 240 мільйонів.</p>
<p>Прошу поправки по наповненню державного бюджету і спрямування їх на забезпечення додаткових виплат військовим підтримати.</p>
<p></p>
<p>ГОЛОВУЮЧИЙ. Будь ласка, правка номер 406, народні депутати Южаніна, Павленко. Комітетом відхилена. Ставимо на врахування. Прошу голосувати.</p>
<p></p>
<p>14:24:57</p>
<p>За-48</p>
<p>Рішення не прийнято. Правка не врахована.</p>
<p>407 правка. Ніна Петрівна, будь ласка.</p>
<p></p>
<p>14:25:03</p>
<p>ЮЖАНІНА Н.П.</p>
<p>Тепер мене дуже вразили слова Президента сьогодні щодо зернового коридору, підтримки наших експортерів. Я просто дивуюся, що дехто продовжує писати, що на зерновому коридорі втрачено десь 100 мільярдів гривень через митників, через неякісну чи недобросовісну роботу митників. Ми знаємо зовсім іншу правду, як був зерновий коридор таким темним вікном входу, так і залишився, нема ніякої відкритої інформації, ніхто не може туди потрапити.</p>
<p>Але якщо застосувати механізм експертного забезпечення, це по прийнятому вже закону, то виходячи з цифр, які опублікувала і ТСК і інші депутати, уникати загроз неповернення валютної виручки із сплати ПДВ, тобто оцей механізм дозволить взяти 14 відсотків, можна отримати 11 мільярдів 100 мільйонів. Це з цифри…</p>
<p></p>
<p>ГОЛОВУЮЧИЙ. Ставлю на голосування правку номер 407 народного депутата Южаніної, Павленка. Комітетом вона відхилена. Ставимо на врахування. Прошу голосувати.</p>
<p></p>
<p>14:26:32</p>
<p>За-43</p>
<p>Рішення не прийнято. Правка не врахована.</p>
<p>408 правка. Ніна Петрівна, будь ласка.</p>
<p></p>
<p>14:26:38</p>
<p>ЮЖАНІНА Н.П.</p>
<p>На жаль, якщо депутати колеги не хочуть слухати і пішли з зали, то я сподіваюся, все-таки українці, які будуть вночі бачити трансляцію, зрозуміють, що наша країна не використовує всі можливі резерви, які у нас є на сьогодні. На жаль, ці танці з бубнами, різні там обіцянки, які не стосуються саме підняття економіки, не дають можливості її зрушити з місця, в якому вона зараз опинилася, дуже прикро це відчувати.</p>
<p>Тому я все-таки наполягаю, щоб цю дискусію, яку ми зараз проводимо, звертаюся до голови профільного комітету бюджетного. Ви все-таки розглянули в себе в бюджетному комітеті, є всі поправки. Скажіть мені, будь ласка, у вічі, що я неправильно пропоную, що де завищена цифра, тому що ви не готуєте секвестр бюджету? Дайте відповідь на це. Бо навіть, якщо б не вистачало нам коштів на військових…</p>
<p></p>
<p>ГОЛОВУЮЧИЙ. Ставлю на голосування правку номер 408 народних депутатів Южаніної, Павленка. Комітетом вона відхилена. Ставлю на врахування. Прошу голосувати.</p>
<p></p>
<p>14:28:07</p>
<p>За-45</p>
<p>Рішення не прийнято. Правка не врахована.</p>
<p>408 правка. Ніна Петрівна.</p>
<p></p>
<p>14:28:14</p>
<p>ЮЖАНІНА Н.П.</p>
<p>На жаль, колежанки, які виступали тут і говорили про те, що щось обіцяємо нереальне або неправильне про повернення доплати, додаткової винагороди від 30 до 100 тисяч, не почули цю дискусію щодо додаткових джерел, які можуть бути в бюджеті. На жаль. І ви маєте усвідомлювати, що в переписці робочої групи якраз стояло питання, що коли ми обговоримо всі наші підходи до повернення від 30 до 100, ми повернемося до пошуку резерву, де знайти ресурси. І всі ви знаєте, що ніхто не шукав ресурси, бо ніяких додаткових винагород нікому не буде повернуто.</p>
<p>Тому моя зараз дискусія тільки задля того, щоби ви зрозуміли, я бачу, інші експерти бачать, громадськість бачить, що ми насправді нераціонально використовуємо ті ресурси і можливості, які у нас є в країні. І те, що нам...</p>
<p></p>
<p>ГОЛОВУЮЧИЙ. Ставлю на голосування 409 правку народних депутатів Южаніної, Павленка. Комітетом вона відхилена. Прошу голосувати за врахування.</p>
<p></p>
<p>14:29:43</p>
<p>За-40</p>
<p>Рішення не прийнято.</p>
<p>410 правка, будь ласка, Ніна Петрівна.</p>
<p></p>
<p>14:29:51</p>
<p>ЮЖАНІНА Н.П.</p>
<p>Шановні колеги, я чую, тут мої колежанки говорять про те, що зараз 75 депутатів в залі шукають додаткові ресурси для військових. Я хочу, щоби ті, хто не бачать зараз повністю зал, розуміли, це от саме залишись ті, хто бажають або почути, або справді знайти їх. І небажання влади говорити на цю тему, мене просто змушує говорити зараз одні і ті ж самі речі.</p>
<p>Давайте перейдемо до 3 статті додаткових надходжень, про неї вже теж деякі сказали, що зараз від тютюнового ринку почали отримувати більше податків. Слухайте, не займайтеся або лобізмом, або взагалі якимось політиканством, коли розрушуєте якийсь інвестиційний клімат і розуміння, що відбувається в країні. Давайте оподаткуємо податками те, що ми вже виявили, що є в сірій площині і може…</p>
<p></p>
<p>ГОЛОВУЮЧИЙ. Ставлю на голосування правку номер 410 Ніни Петрівни Южаніної та Павленка. Комітетом вона відхилена. Голосуємо за врахування. Прошу голосувати.</p>
<p></p>
<p>14:31:21</p>
<p>За-41</p>
<p>Рішення не прийнято. Правка не врахована.</p>
<p>Далі йдемо по 411-й і так далі. Да, Ніна Петрівна?</p>
<p></p>
<p>14:31:29</p>
<p>ЮЖАНІНА Н.П.</p>
<p>З 411 по 417, це наступний блок.</p>
<p></p>
<p>ГОЛОВУЮЧИЙ. Окей. Добре.</p>
<p></p>
<p>ЮЖАНІНА Н.П. Я хотіла би ще раз звернути увагу на те, що у нас "чорні" сектори економіки значно збільшилися по всім напрямкам. Ми зараз з вами говоримо про ринок підакцизних тютюнових товарів, і оскільки я є членом комітету, який досить там регулярно розглядає ці питання, ми нещодавно переконалися, що вдалося зупинити тіньовий обіг на одній із фабрик в Жовтих Водах, де було вирізано обладнання і нібито ця частина тепер з ринку йде в легальну площину. Якщо порахувати акцизний податок з тієї невеликої кількості виробів, які виготовлялися саме на цій тютюновій фабриці, то ми можемо додатково отримати в бюджет 2 мільярди 118 мільйонів акцизного податку, пів мільярда…</p>
<p></p>
<p>ГОЛОВУЮЧИЙ. 411 правка Ніни Петрівни Южаніної та групи депутатів (Ар'єв, Павленко і Геращенко Ірина Володимирівна, теж співавтор цієї правки). Ставлю на врахування, прошу голосувати. Комітетом вона відхилена.</p>
<p></p>
<p>14:33:04</p>
<p>За-39</p>
<p>Рішення не прийнято.</p>
<p>Ніна Петрівна, а може ми 5 хвилин і потім поставимо п'ять поспіль правок, щоб не відволікатися, щоб ви могли виступити так нормально, 5 хвилин. Можемо так?</p>
<p></p>
<p>14:33:17</p>
<p>ЮЖАНІНА Н.П.</p>
<p>Да.</p>
<p></p>
<p>ГОЛОВУЮЧИЙ. 5 хвилин, Ніна Петрівна, будь ласка, потім п'ять правок голосуємо.</p>
<p></p>
<p>14:33:22</p>
<p>ЮЖАНІНА Н.П.</p>
<p>Шановні колеги, я зараз проходжуся по тим статтям, які стали мені відомі ще два місяці чи три місяці тому. Якщо говорити про те, як змінюється зараз система оподаткування і що планує влада після прийняття законів, які ми завтра будемо розглядати, це значно збільшить дохідну частину. І якщо ми зараз не будемо розглядати, наполягати з вами на перегляді державного бюджету, ну, тоді з вашою думкою ніхто не рахується. Якщо вам це так вигідно, то невигідно мені, таким, як я, хто може бачити в цифрах оцей величезний обман, який намагається влада продовжувати, толерувати і не виходить ніяк з цього образу.</p>
<p>Давайте говорити відкрито, я насправді хотіла би і говорила з пані Роксоланою, що я не хочу виносити ці поправки назагал, тільки тому що хочу в профільному комітеті подискутувати, розглянути їх, що ви бачите насправді і підтримуєте, чого, можливо, ви хотіли би використати в інший спосіб, чим на Міноборони і саме на повернення цієї тридцятки, а, можливо, і не такий ресурс великий потрібен. Ну, потрібна ж дискусія, ну, чому її немає? Скільки ми будемо мучатися навколо того, що в нас грошей нема? Ну, не знаю, куди звертатися, до Державного бюро розслідувань чи які інші компетентні органи, якщо ми самі не можемо собі дати ладу, якщо ми скриваємо дохідну частину для того, щоби її потім в непрозорий спосіб витрачати. Хтось же має покласти цьому край?</p>
<p>В мене одна єдина можливість, це через поправки, запропонувати депутатам підтримати перерозподіл в бюджеті, показати додаткові надходження і спрямувати їх туди, куди ми всі вважаємо найнеобхідніше. Ми зараз з вами маємо забезпечувати Міністерство оборони як розпорядника, а Міністерство оборони відповідно – наші Збройні Сили. Давайте до цього тоді і підійдемо однозначно, а не просто будемо говорити, що немає додаткових ресурсів. Якщо хтось не погоджується, будь ласка, давайте дискусію, давайте це обговорювати, ну, до безкінечності. Я тримаю в руках зараз підбірку всіх матеріалів щодо покриття великої частини витрат нашими донорами, нашими партнерами. І при цьому Міністерство фінансів, Кабінет Міністрів просто мовчить.</p>
<p>До речі, тут багато говорилося про те, що вперше в історії дані конкретні доручення Кабміну або навіть розроблені підзаконні документи за Міністерство чи оборони, чи Кабмін. Я дивуюсь, люди, це означає, що ви мали би відправити у відставку Кабінет Міністрів, ви не маєте виконувати за них роботу, бо ви не можете виписати всі операційні деталі, які стосуються кожної норми. І я впевнена, те, що прийняли в 9342 по тридцятці, ми самі собі звузили можливості, бо це тепер в тілі закону. В тіло закону внесли те, що толерувало Кабінет Міністрів, Міністерство оборони. І Міністерство оборони, зрозуміло чому, вимушено було звертатися з такими листами, на які, до речі, звертали тут увагу як доказ того, що в них все добре. Та ні, ви самі буваєте і всі говорите про те, що військові наполягають, що тридцятку треба повертати. І ми про це говорили сьогодні вранці. Ніхто не займається ніякою політикою, зрозумійте, будь ласка.</p>
<p>Ми маємо говорити однозначно: у нас зараз великий недобір, нам потрібно поповнювати Збройні Сили. І коли туди йдуть люди, які зараз там дуже мало забезпечені, як ви думаєте, чи можуть вони працювати і підуть вони з тим забезпеченням, яке зараз їм пропонується? Ну, справді ж, тоді, я вам вже десять разів говорила про те, що коли в забезпечення входив оклад, навіть якщо він був 13 тисяч 400, 30 тисяч і збереження заробітної плати за попереднім місцем роботи, то це було привабливо, як би там цинічно не звучало, з фінансової точки зору. А зараз цього немає. То що ви хочете, отак і далі ловити людей і примусом запихати в бусик для того, щоб мобілізацію проводити? Це неправильний підхід.</p>
<p></p>
<p>ГОЛОВУЮЧИЙ. Ставлю на голосування почергово на врахування правки Ніни Петрівни Южаніної, Ар'єва та Павленка: 412, 413, 414, 415, 416, 417.</p>
<p>Прошу голосувати за 412 правку на врахування.</p>
<p></p>
<p>14:38:49</p>
<p>За-28</p>
<p>Рішення не прийнято. Правка не врахована.</p>
<p>413 правка Южаніної та групи депутатів на врахування. Прошу голосувати.</p>
<p></p>
<p>14:39:11</p>
<p>За-25</p>
<p>Рішення не прийнято, правка не врахована.</p>
<p>414 правка народного депутата Южаніної та групи народних депутатів, комітетом відхилена. Ставимо на врахування. Прошу голосувати.</p>
<p></p>
<p>14:39:34</p>
<p>За-24</p>
<p>Рішення не прийнято.</p>
<p>415 правка народного депутата Южаніної та інших народних депутатів, комітетом відхилена. Ставимо на врахування. Прошу голосувати.</p>
<p></p>
<p>14:39:58</p>
<p>За-25</p>
<p>Рішення не прийнято. Правка не врахована.</p>
<p>416 правка народного депутата Южаніної та групи народних депутатів, комітетом відхилена. Ставлю на врахування. Прошу голосувати.</p>
<p></p>
<p>14:40:22</p>
<p>За-26</p>
<p>Рішення не прийнято, правка не врахована.</p>
<p>417 правка народного депутата Южаніної та інших народних депутатів, комітетом відхилена. Ставимо на врахування. Прошу голосувати.</p>
<p></p>
<p>14:40:45</p>
<p>За-28</p>
<p>Рішення не прийнято. Правка не врахована.</p>
<p>Наступний блок з 418, я бачу, по 422, да?</p>
<p></p>
<p>14:40:56</p>
<p>ЮЖАНІНА Н.П.</p>
<p>423-я. Але давайте, щоб по всім поправкам не йти, так, точно, 5 хвилин і потім проголосуємо.</p>
<p></p>
<p>ГОЛОВУЮЧИЙ. Так, вже бачте, вже Апарат відчуває теж нас.</p>
<p></p>
<p>ЮЖАНІНА Н.П. Я, шановні колеги, я звертаюсь до вас, пане Володя Цабаль, будь ласка, зверніть на це увагу. Я не хочу ні з ким сваритися, але я хочу знайти порозуміння для того, щоб ми однаково говорили і не займалися тут брехнею. Ну, досить уже. Я чесно думала, що 16 місяців війни змінять людей і ми будемо усвідомлювати свою відповідальність, а так не відбувається. От дивіться, цей блок поправок, оскільки так побудований закон, повертає нас до перерозподілу видатків.</p>
<p>Я аналізувала в свій час бюджет і тут з вами говорила, що на 2023 рік не всім однаково збільшували, наприклад, не тільки на індексацію фонд оплати праці, а комусь давали більше, чим іншим. Комусь знімали фонд розвитку, а комусь його залишали. І якщо підійти правильно, якби я була міністром фінансів, я би сіла і говорила, а давайте зараз піднімемо тих розпорядників, у яких було більше, чим для кожного розпорядника виділено коштів по цим напрямкам.</p>
<p>От давайте візьмемо прокуратуру, у них збільшено, фонд заробітної плати більше чим у інших більше чим на індекс інфляції на пів мільярда гривень, більше чим на пів мільярда гривень. Невже не можна досі провести аналіз, що це за 572 мільярди... мільйони 718 тисяч? Звідки, навіщо їм добавили іще 169, 170 мільйонів на якісь видатки розвитку? Що можна покращувати в прокуратурі, ремонтувати чи ще щось робити? Тобто скажіть, будь ласка, я розумію, що міністр фінансів боїться говорити з розпорядниками, особливо з такими, як прокуратура, але ми ж тут разом, нас багато, ми можемо зараз ці поправки підтримати і абсолютно точно, я впевнена, що як ви проведете аналіз, то ці кошти, 730 мільйонів гривень 712 тисяч, можна скоротити видатки саме цього розпорядника.</p>
<p>Далі ДБР. В мене складається таке враження, що ви просто боїтесь різні правоохоронні органи, тому їх виділяли навіть при розгляді бюджету. Ні в кого не було навіть можливості і сміливості сказати: а навіщо вам більше. А що призвело, ми що кадри додатково набираємо? Ми чим займаємося і де? Якщо це йде на додаткові доплати, то їм ідуть окремими траншами ці додаткові виплати. А це було заплановано в 2022 році на 2023 рік. Давайте розберемося з цим.</p>
<p>Тому тут теж у нас пів мільярда гривень. В кінці кінців ми ж розуміємо свою відповідальність, чи ви далі будете толерувати оце… стан в економіці і те, що зараз наші правоохоронні органи замість БЕБ і прокуратура, і ДБР блокують рахунки, проводять обшуки в бізнесі, зупиняють абсолютно роботи бізнесу, і це ви будете продавати в Лондоні як інвестиційний клімат в Україні? Да, слухайте, ваша "зелена" металургія, зелене там ще якесь болото точно не потрібно інвесторам, які побояться сюди прийти, тому що тут: а) на тих напрямках, які ви обрали як ключові, є свої великі, як би, бізнеси чи холдинги, які зайняли вже цю нішу. Ми ж маємо пропонувати щось нове, розвивати щось нове. Так от, коли ми говоримо про нове, обов'язково наступає питання: я як у вас з бізнес-кліматом. А в нас з бізнес-кліматом 41 відсоток підприємств заблоковано податкових накладних за травень місяць. Оце бізнес-клімат. Хто сюди прийде працювати? 41 відсоток підприємств мали проблеми з блокуванням, і на питання, а через скільки днів ви їм розблокуєте податкові накладні, податкова не відповідає, тому що, можливо, вона їх і не розблокує, можливо, ця діяльність буде зупинена.</p>
<p>Тому без кардинальних змін і розуміння нашого, чим ми можемо бути цікаві для розбудови України і української економіки, нічого їздити по Лондонах, ще по Лугано, якщо ми в Україні не можемо…</p>
<p></p>
<p>ГОЛОВУЮЧИЙ. Дякуємо.</p>
<p>Будь ласка, з 417 по 423.</p>
<p>Ставлю на голосування правку номер 417 народних депутатів Южаніної та колег. Комітетом вона відхилена. Прошу голосувати. На врахування.</p>
<p>418-а, мені підказують. Ми 17-у вже проголосували. Перепрошую. 418-а, да. Дякую.</p>
<p></p>
<p>14:46:44</p>
<p>За-28</p>
<p>Рішення не прийнято. Правка не врахована.</p>
<p>419 правка. Ставимо на врахування народного депутата Южаніної та групи колег. Комітетом вона відхилена. Прошу голосувати.</p>
<p></p>
<p>14:47:08</p>
<p>За-28</p>
<p>Рішення не прийнято. Правка не врахована.</p>
<p>420 правка народного депутата Южаніної та групи колег. Комітетом відхилена. Ставлю на врахування. Прошу голосувати.</p>
<p></p>
<p>14:47:31</p>
<p>За-30</p>
<p>Рішення не прийнято. Правка не врахована.</p>
<p>421 правка народного депутата Южаніної та групи депутатів. Комітетом відхилена. Ставлю на врахування. Прошу голосувати.</p>
<p></p>
<p>14:47:56</p>
<p>За-28</p>
<p>Рішення не прийнято. Правка не врахована.</p>
<p>422 правка народного депутата Южаніної та групи колег. Комітетом відхилена. Ставимо на врахування. Прошу голосувати.</p>
<p></p>
<p>14:48:23</p>
<p>За-28</p>
<p>Рішення не прийнято. Правка не врахована.</p>
<p>423 правка народного депутата Южаніної та групи депутатів. Комітетом відхилена. Ставимо на врахування. Прошу голосувати.</p>
<p></p>
<p>14:48:45</p>
<p>За-29</p>
<p>Рішення не прийнято. Правка не врахована.</p>
<p>І наступні ще чотири правки. Правильно, Ніна Петрівна? Це останній блок чи ще є далі? З 424 по 27. 4 хвилини.</p>
<p></p>
<p>14:48:59</p>
<p>ЮЖАНІНА Н.П.</p>
<p>Я 2 хвилини і будемо закінчувати уже. Хотілось би проголосувати цей проект закону зараз...</p>
<p></p>
<p>ГОЛОВУЮЧИЙ. Ну, це завтра вже.</p>
<p></p>
<p>14:49:08</p>
<p>ЮЖАНІНА Н.П.</p>
<p>Ні, ну це нечесно. Ну, нечесно.</p>
<p></p>
<p>ГОЛОВУЮЧИЙ. Ніна Петрівна, ну, це можливо.</p>
<p></p>
<p>ЮЖАНІНА Н.П. Я докладаю зусилля для того, щоб зробити краще, правда?</p>
<p></p>
<p>ГОЛОВУЮЧИЙ. Да, однозначно.</p>
<p></p>
<p>ЮЖАНІНА Н.П. Я ж не роблю вам, не виймаю, кому приберіть чи дві крапки поставте. Я говорю реальні речі, тому і хотіла б, щоб була повага не тільки... Бо на комітеті завжди все одобрямс і в залі ще така ж сама ситуація. Ну, так не можна. Це я звертаюся вже до виборців, щоб ви розуміли, що плюралізму нема нікого, щоб ви обирали наступного разу так, щоб було якесь представлення в усіх органах, які працюють задля вас, шановні виборці, а не відбувалася така одностороння ситуація.</p>
<p>Я просто ще раз звертаюся наостанок до військових. Ми будемо продовжувати працювати над джерелами і обговорювати на робочій групі, яка створена з народних депутатів, щодо повернення тридцятки в тій прийнятній для всіх редакції, щоб це було знову напрацьовано колективом.</p>
<p>По-друге, я звертаюсь до бюджетного комітету. Будь ласка, надайте листи на фракції, чому не готується секвестр бюджету в любому випадку. В любому випадку всі показники вже мають відхилення такі, які потребують внесення змін до державного бюджету.</p>
<p>І наступне. Прошу голослівно ніколи не говорити, що немає коштів. Перед цим треба спочатку попрацювати, а потім робити якісь заяви, бо дуже дивно виглядає. Я зараз зробила мінімальний перелік того, над чим ми могли би попрацювати, а резерви є ще більші.</p>
<p>Дякую за увагу і тим, хто голосував за підтримку.</p>
<p></p>
<p>ГОЛОВУЮЧИЙ. Дякуємо.</p>
<p>Ставлю на голосування ще чотири правки.</p>
<p>424 правка, будь ласка, комітетом відхилена. Ставимо на врахування. Прошу голосувати.</p>
<p></p>
<p>14:51:19</p>
<p>За-32</p>
<p>Рішення не прийнято. Правка не врахована.</p>
<p>425 правка народних депутатів Южаніної та колег. Комітетом відхилена. Прошу голосувати. На врахування.</p>
<p></p>
<p>14:51:41</p>
<p>За-28</p>
<p>Рішення не прийнято. Правка не врахована.</p>
<p>426 правка народних депутатів Южаніної та колег. Комітетом відхилена. Пропозиція врахувати. Прошу голосувати.</p>
<p></p>
<p>14:52:04</p>
<p>За-30</p>
<p>Рішення не прийнято. Правка не врахована.</p>
<p>427 правка народних депутатів Южаніної та колег. Комітетом відхилена. Ставимо на врахування. Прошу голосувати.</p>
<p></p>
<p>14:52:27</p>
<p>За-37</p>
<p>Рішення не прийнято. Правка не врахована.</p>
<p>Це всі правки на врахування, я правильно розумію?</p>
<p>Шановні колеги, дякую всім за результативну роботу. Оголошую перерву в нашому пленарному засіданні. Про час і місце його продовження вам буде повідомлено завчасно. Нагадую на необхідності непоширення інформації щодо його початку.</p>
<p>Працюємо далі на перемогу. Слава Україні! З Днем Конституції!</p>
<p></p>
