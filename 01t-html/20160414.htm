Стенограма пленарного засідання
14 квітня 2016
&nbsp;<div>
<p align=center>ЗАСІДАННЯ ДВАДЦЯТЬ СЬОМЕ</p>
<p align=center>Сесійний зал Верховної Ради України</p>
<p align=center>14 квітня 2016 року, 10 година 10 хвилин</p>
<p align=center>Веде засідання Голова Верховної Ради України ГРОЙСМАН В.Б.</p>
<p><b>&nbsp;</b></p>
<p>10:14:48</p>
<p>ГОЛОВУЮЧИЙ. Доброго ранку, шановні колеги&nbsp; народні депутати. Вітаю вас у залі Верховної Ради України. Прошу&nbsp; всіх народних депутатів&nbsp; зайняти свої місця для реєстрації. Будь ласка,&nbsp; шановні колеги, займаємо свої місця для реєстрації.&nbsp;</p>
<p>Шановні колеги народні депутати, прошу займайте свої місця. Прошу включити систему "Рада" для реєстрації народних депутатів у залі Верховної Ради України.</p>
<p>&nbsp;</p>
<p>10:17:35</p>
<p>379 народних депутатів у залі Верховної Ради України. Оголошую ранкове засідання Верховної Ради України відкритим.</p>
<p>Шановні колеги, за доброю традицією давайте привітаємо наших колег з днем народження: Олександра Михайловича Бригинця і Анатолія Сергійовича Євлахова. Вітаємо, шановні іменники. <i>(Оплески) </i></p>
<p>Відповідно до поданої заяви оголошую про вступ до фракції "Блок Петра Порошенка "Солідарність" народного депутата України Негоя Федора Федоровича. Вітаємо. Негой Федір Федорович.&nbsp;</p>
<p>Шановні колеги народні депутати, відповідно порядку денного на ранкове пленарне засідання ми маємо ряд питань кадрових, які будемо розглядати. Питання: це про Кабінет міністрів України, про відкликання з посади Голови Верховної Ради України та про обрання Голови Верховної Ради України та Першого заступника Голови Верховної Ради України, про формування складу Кабінетів Міністрів України, про звільнення з посад членів Кабінету Міністрів України, розгляд питання про схвалення Програми діяльності Кабінету Міністрів України і про дострокове припинення повноважень деяких народних депутатів України.</p>
<p>Шановні колеги&nbsp; народні депутати, прошу сконцентруватись на роботі Верховної Ради України.&nbsp; Будь ласка, колеги, займаємо свої місця, і просив би вашої&nbsp; уваги.&nbsp;</p>
<p>Шановні колеги народні депутати… Шановні колеги народні депутати&nbsp;&nbsp; України, в роботі Верховної Ради України бере участь Кабінет Міністрів&nbsp; України на чолі з&nbsp; Прем'єр-міністром України Арсенієм Петровичем Яценюком. Вітаємо, Арсеній Петрович. <i>(Оплески)</i></p>
<p>Шановні колеги&nbsp; народні депутати…&nbsp;&nbsp;&nbsp;&nbsp;&nbsp;&nbsp;</p>
<p>Шановні колеги народні депутати! В роботі Верховної Ради України бере участь Президент України Петро Олексійович Порошенко. Давайте привітаємо Президента України. <i>(Оплески)</i></p>
<p>Шановні колеги народні депутати… Шановні колеги народні депутати України! Щодо розгляду питання про Кабінет Міністрів України пропонується наступний регламент. Виступ Прем'єр-міністра України Арсенія Петровича Яценюка; потім – виступ Президента України Петра Олексійовича Порошенка; після того відповідно до рішення коаліції внесення пропозицій кандидатури на посаду Прем'єр-міністра Президентом України буде виступ кандидата на посаду Прем'єр-міністра України – до 10 хвилин; далі:&nbsp; процедура обговорення –&nbsp; до 24 хвилин, по три хвилини на фракцію і два депутати від позафракційних.</p>
<p>Прошу, шановні колеги, сконцентруватися на роботі. І я запрошую до слова Прем'єр-міністра України Арсенія Петровича Яценюка. <i>(Оплески)</i></p>
<p>&nbsp;</p>
<p>10:23:48</p>
<p>ЯЦЕНЮК А.П.</p>
<p>Вельмишановний український народе! Шановний пане Президенте! Пане Голово! Шановні народні депутати України!</p>
<p>Мій уряд і я мали честь і відповідальність служити нашій країні, нашій великій країні і нашому сильному народові, який бореться і перемагає.</p>
<p>Я хотів би подякувати своїм соратникам з "Народного фронту", союзникам, які формували коаліцію депутатських фракцій "Європейський вибір": "Блок Петра Порошенка", "Самопоміч", Радикальна партія і "Батьківщина" –&nbsp; за те, що ми зробили нашу країну сильнішою.</p>
<p>Я хотів би подякувати своїм опонентам і ворогам за те, що ви зробили сильнішим мене. Я хочу зазначити, що ми спільно зробили багато для нашої країни і нашого народу, але нам треба рухатись вперед.</p>
<p>Я прошу прийняти мою відставку. А попереду нас чекають великі справи і великі звершення. Дякую. <i>(Оплески)</i></p>
<p>&nbsp;</p>
<p>ГОЛОВУЮЧИЙ.&nbsp; Шановні колеги народні депутати України, я прошу заспокоїтись.</p>
<p>Шановні колеги, народні депутати, вчора 13 квітня 2016 року (увага!), вчора 13 квітня 2016 року відбулося засідання коаліції депутатських фракцій "Європейська Україна" у Верховній Раді України&nbsp; восьмого скликання.&nbsp;</p>
<p>Згідно із статтею 83 Конституції України коаліція депутатських&nbsp; фракцій внесла свою пропозицію щодо кандидатури на посаду Прем'єр-міністра Президентові України.&nbsp;</p>
<p>Для представлення кандидата на&nbsp; посаду Прем'єр-міністра України слово надається Президенту України Петру Олексійовичу Порошенку.</p>
<p>Прошу, вельмишановний пане Президент.</p>
<p>&nbsp;</p>
<p>10:26:51</p>
<p>ПОРОШЕНКО П.О.</p>
<p>Шановні народні депутати, шановні співвітчизники! Сьогодні, 14 квітня, друга річниця з дня початку антитерористичної операції в Україні. Гібридна війна, яка була розпочата Кремлем проти України потребувала гідної відсічі, без належного застосування зброї було не обійтися. Створюване "з коліс" українське військо звільнило від бандитів майже дві третини території окупованого Донбасу. Москва була змушена скинути маску і залучити своїх професійних військових і регулярні підрозділи.</p>
<p>Ми за цей час організували одну з найбоєздатніших армій у Європі і змогли локалізувати ворога на далекосхідних рубежах України, побудувати глибокоешеловану оборону, і, спираючись на міжнародну коаліцію на підтримку України, перейшли до врегулювання кризи і відновлення українського суверенітету на Донбасі політико-дипломатичним шляхом.</p>
<p>За ці два роки ми зазнали величезних економічних, а головне, людських втрат, відповідальність за які цілковито лежить на Росії як на країні-агресорі. Під виглядом нібито захисту прав російськомовних в Україні Москва влаштувала справжній геноцид саме в тих районах українського Донбасу, де проживає найбільша частина &nbsp;російськомовних громадян України. Спочатку перетворила їх життя в розпечене пекло, а потім організувала на тимчасово окупованих територіях ізольовану від усього світу, безправну резервацію, якою правлять вбивці і бандити.</p>
<p>Російська агресія забрала життя тисяч і тисяч громадян України. Десятки тисяч українці залишилися без даху над головою, сотні тисяч змушені були залишити свої домівки. В україно-російські словники словосполучення "русская весна" увійде як синонім слів "смерть" і "розруха".</p>
<p>Прямо зараз, поки ми тут, в зоні антитерористичної операції несуть свою службу 69 тисяч українських військових. <i>(Оплески)</i> Дякую.</p>
<p>З початку року завдяки прийнятому, в тому числі і вами, рішенню про підвищення грошового забезпечення військовослужбовців 18 тисяч 688 чоловіків та жінок прийняли рішення записатися в Збройні Сили України на контрактну основу. <i>(Оплески) </i>127 тисяч 363 українських військових і волонтерів, і добровольців отримали статус учасників бойових дій, і ще&nbsp; десятки тисяч документів зараз на розгляді та на перевірці. Ми всі у великому боргу перед насамперед цими людьми, як і перед усім народом України. Вони покладають особливої ваги відповідальність на нас з вами: на Президента,&nbsp;на парламент і на український уряд. Зміцнення обороноздатності країни, належне фінансування Збройних Сил, інших мілітарних та безпекових підрозділів і структур, відновлення Донбасу, його повернення до мирного життя серед найголовніших завдань нового уряду України. В ньому – скажу, забігаючи наперед, і я це повністю підтримую, - буде створено і міністерство у справах тимчасово окупованих територій та внутрішньо переміщених осіб.</p>
<p>Шановні народні депутати, сьогодні ми з вами підводимо риску під кількамісячною виснажливою парламентсько-урядовою кризою. І без того відстаючи на декілька десятків років від найближчих європейських сусідів, ми кілька місяців тупцювали на місці. Нібито і працювали, але на холостому ходу. З точки зору набутого досвіду, був в цій історії і позитивний момент: Україна лише вчиться парламентській демократії, для якої зміна урядів і переформатування коаліції є рутинною справою, часом складною, але звичною.</p>
<p>Я за ці місяці чув немало нарікань на Конституцію України. Моя позиція: за нею треба вчитися жити, а не хапатися кожного разу за перо, щоб переписувати текст Конституції України під поточний момент. Конституційне поле – це не те місце, де хтось на даний момент прилаштувався, воно є елементом певного суспільного договору. І будь-які подібні кроки мають враховувати позицію суспільства.</p>
<p>Внаслідок Революції Гідності відбулося повернення до парламентсько-президентської політичної системи. Буквально днями авторитетна міжнародна організація "Freedom House" високо оцінила той прогрес, який протягом останнього року здійснила Україна в розвитку і укріпленні демократичних інституцій. І це наш з вами спільний результат.</p>
<p>Важливо, що ми не допустили безладу і при цьому зберегли завойовану Майданом демократію. Це те надбання, що докорінним чином відділяє Україну від Росії і наближає нас до Європи. І як гарант Конституції, як гарант прав і свобод громадян України я не міг відсторонено спостерігати&nbsp; за тим, як країна занурюється в безвладдя, а загроза хаосу ставала реальною, як ніколи. Тому я вимушений взяти був на себе роль політичного модератора для того, щоб прискорити ті рішення, які ви, шановні народні депутати, маєте сьогодні ухвалити.</p>
<p>Хотів би щиро подякувати попередньому уряду і Арсенію Петровичу за його особистий внесок в цивілізоване розв'язання кризи, яка повністю відповідає європейським нормам політичної культури. <i>(Оплески)</i></p>
<p>&nbsp;Наголошую, що відставка Кабінету Міністрів – це не привід мазати попередній уряд чорними фарбами і жбурляти каміння в спину. Демократичній країні в умовах жорсткої політичної конкуренції одностайності в оцінках уряду немає, не може і не повинно бути. Так, цей уряд втратив підтримку парламенту, бо три фракції коаліції вийшли з її складу. Ми маємо шанувати і поважати це рішення. Але правда і те, що жоден український уряд не працював в таких надзвичайно складних умовах, як той, який сьогодні відійде в історію.</p>
<p>Країну зберегли. В економіці найгірше, я твердо сподіваюся, теж вже позаду. Постали нові завдання, які має реалізовувати новий уряд, який, я сподіваюся, сьогодні буде обраний вами в стінах українського парламенту. Ці завдання вражають своїми масштаби, і, напевно, тому черги в крісло очільника <a name=_GoBack></a>Кабінету Міністрів України не було. Взяти і зробити, виявляється, не так просто, як придумувати красиві гасла. <i>(Оплески) </i></p>
<p>І, до речі, хочу наголосити, що симпатична мені ідея технократичного уряду теж не знайшла особливої підтримки. Коли треба було долучатися до коаліції, знову черг не побачили. Виглядало так, що затвердження технократичного Прем'єра стало єдиним результативним голосуванням співпраці такого технократичного Кабінету Міністрів з Верховною Радою України.</p>
<p>Тому зараз коаліція, я так розумію,&nbsp; і представила іншу концепцію. У нас буде політично відповідальний уряд, і цю відповідальність зголосилося нести дві політичні сили, які утворили нову коаліцію, і позафракційні депутати, які долучилися до її складу або залишилися в її складі. Високо ціную позицію народних депутатів, які забезпечили цю коаліцію.</p>
<p>Вчора коаліція запропонувала мені внести кандидатуру Володимира Борисовича Гройсмана на посаду Прем'єр-міністра України. <i>(Оплески)</i></p>
<p>Наголошую, Володимир Борисович Гройсман – це політик нового покоління. Напевно, відповідно до вашого рішення він стане наймолодшим Прем'єр-міністром в історії України. І попри це Володимир Борисович має вже за плечима величезний управлінський досвід. Можу засвідчити, що це один з найкращих мерів обласних центрів, з рекордним рівнем підтримки городян. Топ-менеджер реформ в уряді з питань децентралізації на посаді віце-прем'єра та міністра регіонального розвитку. Ну, і Верховну Раду очолювати теж нелегко. І кому, як не вам, це знати, шановні народні депутати.</p>
<p>Звертаюся до вас з проханням обрати сьогодні Прем'єр-міністра України&nbsp; і затвердити новий склад уряду&nbsp; в стислі терміни.</p>
<p>Принагідно дозвольте мені проінформувати, що в рамках своїх конституційних повноважень я пропоную&nbsp; Степана Полторака,&nbsp; генерала армії України, знову на посаду&nbsp; міністра оборони України. <i>&nbsp;(Оплески) </i>&nbsp;І&nbsp; також пропоную&nbsp; Павла Клімкіна на посаду міністра закордонних справ. <i>&nbsp;(Оплески) </i>Цей військово-політичний тандем&nbsp; довів&nbsp; свою ефективність у побудові дієвої системи національної безпеки&nbsp; і оборони. Бо саме на Президенті лежить відповідальність за національну&nbsp; безпеку і оборону і за зовнішню політику України. Звичайно, що мої напуття новому уряду у першу чергу&nbsp; стосуються&nbsp; саме цих питань.</p>
<p>З цієї високої трибуни я хочу також послати&nbsp; мессидж країні і&nbsp;&nbsp; всьому&nbsp; світові. Новий уряд, як і попередній, неухильно проводитиме курс на європейську&nbsp; інтеграцію України. Жодна кома не міняється в документах, які визначають&nbsp; основні засади&nbsp; зовнішньої і внутрішньої політики. Поява&nbsp; в структурі уряду&nbsp; віце-прем'єра, який&nbsp; відповідає&nbsp; за європейську&nbsp; і євроатлантичну інтеграцію,&nbsp; це&nbsp; не лише&nbsp; символічний жест, а практичний крок до того,&nbsp; щоб всі наші урядові рішення приводилися до спільного європейського знаменника.&nbsp; Угода про політичну асоціацію та всеохоплюючу та поглиблену зону вільної торгівлі для кожного міністра&nbsp; нового українського уряду&nbsp; такої&nbsp; ж ваги настільний документ&nbsp; як&nbsp; Конституція, Коаліційна угода&nbsp; та Програма дій&nbsp; уряду.&nbsp;</p>
<p>Наголошую на імперативній та безальтернативній необхідності продовження співпраці з Міжнародним валютним&nbsp; фондом та іншими&nbsp; міжнародними кредитними організаціями, які забезпечують дієву фінансову підтримку&nbsp; українських реформ.</p>
<p>Що я як Президент очікую від нового уряду? Того ж, що і все суспільство:&nbsp; початок зростання економіки та добробуту людей. Від стратегії виживання, яка була цілком виправдана в 2014-2015 роках, слід переходити до стратегії прискореного розвитку, від затягування пасків до їхнього послаблення, при першій ліпшій можливості збільшений ВВП має конвертуватися в захист найвразливіших соціальних верств, тих, хто в силу об'єктивних обставин сам не в змозі про себе подбати.</p>
<p>Це завдання виявиться нам по силам лише за умови, коли уряд доб'ється істотного покращення інвестиційного клімату, щоб інвестори почували себе не як в холодній та байдужій тундрі, а як в комфортних вічно зелених субтропіках. Тут немає потреби винаходити велосипед. Інтерактивний зв'язок з інвесторами, підприємцями забезпечить будь-якою інформацією, необхідною для швидкого ухвалення ефективних рішень новим українським урядом.</p>
<p>Ключовим елементом покращення інвестиційного клімату є, звичайно, боротьба з корупцією. Вже створено низку принципово нових інституцій, зокрема Національне антикорупційне бюро, Спеціалізована антикорупційна прокуратура, Національне агентство з запобігання корупції. Щоб вони повною мірою запрацювали, уряд має забезпечити, насамперед, належне фінансування цих структур, а це далеко не найголовніше завдання Кабінету Міністрів.</p>
<p>Функція уряду в цьому питанні значно ширша. Він має ухвалювати такі рішення, які знищують будь-яке підґрунтя для корупції. Йдеться про прозору, висококонкурентну приватизацію, нарешті, прозоре управління державними підприємствами (тема, яка&nbsp; вже стала притчею во язицех), розширення обсягу електронних закупівель, дієву мотивацію праці державних службовців, які буквально цими тижнями починають працювати за новим законом.</p>
<p>Один із міністрів економіки обіцяв дерегуляційну гільйотину.</p>
<p>Але вона і досі не обрушилася, на жаль, на голови бюрократів. Якби під час Великої французької революції гільйотину заряджали настільки довго,&nbsp; королева Марія-Антуанетта&nbsp; й досі була б жива. Це я так пожартував під час одного з засідань&nbsp; Національної ради реформ. І, на жаль, ці реалії залишаються актуальними і зараз. Нацрада, до речі, продовжується залишатися тим майданчиком для узгодження проектів реформ, і вже за тиждень я очікую його перезапуску, і питання дерегуляції&nbsp; залишається одним із найперших.</p>
<p>Як не прикро це визнавати, але за два роки після Революції Гідності бізнес ще не відчув вагомих позитивних зрушень ані на митниці, ані в податковій. Так, податкових інспекторів не люблять в жодній&nbsp; країні світу, така вже в них робота. Але тим не менше простір для позитивних змін в стосунках&nbsp; платників податків і тих, хто їх збирає, безмежний. І це один і пріоритетів, пріоритетних завдань нового українського уряду.</p>
<p>Шановні народні депутати! Я, звичайно ж, засмучений і розчарований, що за рік і кілька місяців три політичні сили поставили себе за межі європейської і демократичної коаліції. Як гострословлять політичні коментатори, замість широкої коаліції утворилася куди ширша опозиція.&nbsp; Та опозиція є невід'ємний атрибут демократії. Я поважаю право і рішення тих політичних сил, які, ще не давши жодного шансу новому уряду, стали до нього в опозицію.&nbsp;</p>
<p>Саме тому я не дозволю коаліції приватизувати Президента. І я подаю руку всім тим політичним силам, які зайняли місце в опозиції. Хтось – до уряду, хтось – до&nbsp; Президента, але ніхто не має знаходитись&nbsp; в опозиції до&nbsp; України. <i>(Оплески)</i></p>
<p>З частиною із вас ми є повними ідеологічними однодумцями, і я впевнений, що разом, ми приймемо ще не одне доленосне рішення на благо&nbsp; України.&nbsp;</p>
<p>Так, вже найближчим часом я закликатиму всіх вас ухвалити в другому читанні поправки до Конституції в частині судової реформи. Я розумію ваше прагнення удосконалити її проект, але хочу нагадати приказку, що краще ворог хорошого. І затримка в прийнятті реформи означає на разі консервацію того жахіття, яке ми бачимо зараз в системі, що не день то нові сюрпризи. Давайте починати з того, що напрацьоване кращими вітчизняними експертами і підтримано Венеціанською комісією, Радою Європи, світом, а згодом, в разі потреби, будемо вносити необхідні корективи до цього документу. Зволікати далі не можна, і судова реформа&nbsp; це є і питання справедливості, і питання інвестиційного клімату.</p>
<p>Ще одним спільним завданням коаліції та опозиції є зміна до Конституції в частині децентралізації та виконання Мінських угод як ключового елементу мирного плану повернення Донбасу під український суверенітет, з відновлення територіальної цілісності України, включаючи повернення Криму. Ключові рішення з цього питання мають прийматися тут, в цій Верховній Раді, в цьому сесійному залі.</p>
<p>Шановні народні депутати, за кілька годин я маю бути у Львові, де зусиллями японських інвесторів сьогодні відкривається нове підприємство з потенціалом в три тисячі нових робочих місць, з виходом на європейський ринок завдяки Угоді про асоціацію та поглиблену, та всеохоплюючу зону вільної торгівлі. Почався цей проект з моєї зустрічі з японськими інвесторами. І під час зараз мого візиту було прийнято остаточне рішення про збільшення обсягу інвестицій. Повірте мені, це добрий знак, який свідчить про поступову зміну в ставленні інвесторів до України. Закріпити і посилити цю тенденцію – завдання із завдань для нового уряду, який має забезпечити, ще раз наголошую, прискорення економічного зростання і розпочати процес підвищення добробуту України. Бог нам в поміч і Слава Україні!</p>
<p><i>&nbsp;(Оплески)</i></p>
<p><i>&nbsp;</i></p>
<p>ПАРУБІЙ А.В. Шановні колеги, до слова запрошується кандидат на посаду Прем'єр-міністра Володимир Борисович Гройсман. Доповідь – до 10 хвилин. Будь ласка.</p>
<p>&nbsp;</p>
<p>10:49:27</p>
<p>ГРОЙСМАН В.Б.</p>
<p>Доброго дня, шановні колеги народні депутати! Вельмишановний український народе! Я просив би вашої уваги, оскільки, я думаю, що сьогодні для нас дуже важливим є питання стабілізації ситуації в країні. Я…</p>
<p><i>(Шум у залі)</i></p>
<p>&nbsp;</p>
<p>ПАРУБІЙ А.В. Прошу уваги в залі!</p>
<p>&nbsp;</p>
<p>ГРОЙСМАН В.Б. Я хочу подякувати коаліції, Президенту України за високу довіру. Я розумію, наскільки сьогодні важливий момент для нашої держави. Я розумію власну відповідальність. Я&nbsp; розумію те, що у нас з вами є надзвичайно важкий час, в якому ми маємо проявити ефективність, політичну волю для того, щоб вивести країну із кризи, пришвидшити і змінити якість європейських реформ, забезпечити незмінність курсу європейської інтеграції. Це все потребує консолідації сьогодні українського суспільства, парламенту, формування ефективного уряду, який може стати основою розвитку нашої країни.</p>
<p>Хочу підкреслити, що я впевнений у тому, що приклад країн, наших сусідів, який був доведений, що ми можемо робити реформи і зміни,&nbsp; забезпечити трансформацію держави має бути усвідомленим кожним народним депутатом у цій залі. Люди хочуть мати перспективу, вони хочуть мати владу, якій довіряють, і вони хочуть мати достойну якість життя.</p>
<p>Шановні колеги народні депутати, я не рвусь у Прем'єр-міністри, я здатен сьогодні взяти&nbsp; разом з вами відповідальність за хід справ у країні. Я думаю, що ми всі усвідомлюємо, наскільки це є сьогодні важливим. Влада нарешті має стати відповідальною, відкритою і ефективною. Ми маємо повернути довіру людей, ми маємо зробити все для того, щоб не було соромно дивитися людям в очі.</p>
<p>Я розумію загрози, які стоять перед нами. Зокрема, хотів би підкреслити три загрози – це корупція, це неефективність державного управління і це, шановні колеги, популізм, який є не меншою загрозою для України, ніж ворог на сході нашої країни. <i>(Оплески)</i></p>
<p>Ми можемо скільки завгодно говорити з цієї трибуни, що любимо Україну, але якщо ми не будемо це підтверджувати власними зусиллями і результатом, нам ніхто не буде довіряти. І кожен присутній у цій залі має забути про свій рейтинг, а має пам'ятати про те, як живе сьогодні пересічний українець. <i>(Оплески)</i></p>
<p>Є дві речі, які завжди я наводив у приклад, коли розмовляв з тими, хто гарно говорить, а мало робить: є різниця між тим, щоб говорити про роботу і її робити, є різниця між тим, що ми можемо малювати якісне і красиве майбутнє, і зробити це у справжньому житті.</p>
<p>Я хочу присягнути у тому, що цей уряд, якщо він буде сформований у цій залі, буде нетерпимий до корупції, буде відповідально ставитись до тих завдань, які стоять перед українською державою, буде все робити для того, щоб забезпечити стабілізацію і успіх розвитку нашої держави.</p>
<p>Нам треба побудувати абсолютно новий діалог з українським суспільством. Нам потрібно більше говорити з людьми про те, що ми збираємося зробити і цей уряд. І ця влада має стати владою нової якості, владою, яка відповідає за свої дії, владою, яка відповідає за результат.</p>
<p>Шановні колеги, хотів підкреслити, особливе місце у всій діяльності має зайняти підвищення ефективності взаємодії з українським парламентом. Саме в цих стінах спільно з урядом і Президентом мають створюватися не закони, а національне українське законодавство, яке дозволить зміцнити нашу державність, розвивати економіку, забезпечити соціальну справедливість і відновити довіру до влади.</p>
<p>Шановні колеги, присягаю у тому, що буду служити українському народу і все зроблю для того, щоби ні вам, ні Президенту, ні українському народу не було соромно за мою роботу. Слава Україні! <i>(Оплески)</i></p>
<p>&nbsp;</p>
<p>10:55:09</p>
<p>ПАРУБІЙ А.В.</p>
<p>Дякую, Володимире Борисовичу.</p>
<p>Шановні колеги, згідно Регламенту, в нас є обговорення. І тому я закликаю депутатів, тим, хто має бажання виступити, виступати шляхом набрання слова.</p>
<p>Я хочу вам нагадати, що було внесено подання Президентом України, зараз відбувається обговорення. І я прошу записатися представників фракцій на виступи. <i>(Шум у залі)</i></p>
<p>Прошу провести запис на виступи від фракцій. Будь ласка. <i>(Шум у залі) </i></p>
<p>Роман Семенуха, фракція "Самопоміч". Передає слово Олегу Березюку. Будь ласка.</p>
<p>І я прошу в залі увагу! І прошу увагу і тишу.</p>
<p>&nbsp;</p>
<p>10:56:19</p>
<p>ГРОЙСМАН В.Б.</p>
<p>Шановні колеги народні депутати, ще скористаюся своєю можливістю, що у мене є мікрофон. Будьте цивілізованими людьми – це саме головне! Ви знаєте, до кого я звертаюсь.</p>
<p>&nbsp;</p>
<p>ПАРУБІЙ А.В. Пане Олег, будь ласка.</p>
<p>&nbsp;</p>
<p>10:56:56</p>
<p>БЕРЕЗЮК О.Р.</p>
<p>Вельмишановні пані і панове! Нова коаліція, ми справді бажаємо вам успіху, бо ваш успіх – це успіх України. Ми вам гарантуємо, що як опозиція, яка є державницькою, європейською, будемо разом з вами і дивитися, як ви це робите, і робити разом з вами. Але не починайте погано, починайте добре. Ви сильні, і покажіть людям, що ви сильні: проголосуйте конституційні постанови за відставку, конституційну постанову за прийняття нового Прем'єра. Це гідно цієї держави і тих людей, це гідно вас, людей, які сьогодні беруть цю відповідальність разом з нами всіма.</p>
<p>І друге, шановні колеги. Сьогодні, коли Генеральна прокуратура знущається над українським законодавством, ми з вами маємо бути сильними, бо це є небезпека для держави. Будьмо сильними і гідними українського народу!</p>
<p>&nbsp;</p>
<p>ПАРУБІЙ А.В.&nbsp; Дякую вам.</p>
<p>Юрій Воропаєв, "Опозиційний блок". Передає слово Юрію Бойку. Будь ласка.</p>
<p>&nbsp;</p>
<p>10:58:08</p>
<p>БОЙКО Ю.А.</p>
<p>Шановний пане Голово, шановні народні депутати! Перш ніж обирати новий уряд, потрібно дати політичну оцінку уряду, який йде з посади. З нашої точки зору, політична оцінка діяльності цього уряду незадовільна. Тому що візитною карткою цього уряду на протязі півтора року було різке підвищення тарифів, цін, а як слідство, зубожіння населення, різке погіршення рівня життя, а сам уряд, кінець кінцем, перетворився на департамент Міжнародного валютного фонду і працював прямо під його керівництвом.</p>
<p>Але наряду з політичною оцінкою діяльності уряду політичну оцінку має отримати і коаліція з п'яти фракцій, яка обирала цей уряд, яка дала йому можливість працювати півтора року практично безконтрольно і несе повну відповідальність за його діяльність.</p>
<p>"Опозиційний блок" має п'ять вимог до сьогоднішньої і завтрашньої влади, які є ключовими для нашого народу і потребують негайного втілення, і які реальні для втілення. Це запровадження миру, це створення програми рятування економіки, це прийняття чесного бюджету, це боротьба з корупцією, це те, що потрібно нашим людям.</p>
<p>Ми не будемо… будемо голосувати проти постанови, яка сьогодні внесена в зал. Тому що коли ми подивились на состав уряду, який пропонується: 6 віце-прем'єрів на чолі з Прем'єр-міністром, 16 міністрів пропонується прийняти як членів уряду. Так з цих віце-прем'єрів і міністрів тільки один міністр має походження і працював на схід від Києва, на Східній Україні. Всі інші 22 урядовця – це або кияни, або представники Західної України. Ми вважаємо, це ганьба, це приниження і територіальна… знущання над людьми… <i>(Шум у залі)</i> Над тими, хто викреслений з життя сьогодні і з прийняття, можливості прийняття участі в законодавчій і виконавчій роботі. Це неправильно, і це просто буде приниження для наших виборців. Дякую.</p>
<p>&nbsp;</p>
<p>ПАРУБІЙ А.В. До слова запрошується Недава Олег Анатолійович, який передає слово Юрію Віталійовичу Луценкові.</p>
<p>Будь ласка.</p>
<p>&nbsp;</p>
<p>11:00:59</p>
<p>ЛУЦЕНКО Ю.В.</p>
<p>Шановний пане Голово! Шановні народні депутати! В ці дні у нас сумна річниця: два роки тому почалася україно-російська війна. Почалася вона з того, що дехто ділив Україну на західняків і східняків. Тому що дехто своїми донецькими монолітами довів до смертей Донецьк і Луганськ, і окупований концтабір – Крим. Тому я прошу перше за все припинити ділити людей по місцю походження, по партійності, по вірі. Ми всі – українці. Тільки хтось із них гордиться цим, а хтось ховає свій паспорт на всякий випадок, коли його викличуть в ГПУ.</p>
<p>Цей уряд, який сьогодні ми будемо проводжати, працював в екстремально важких умовах&nbsp; війни. Звичайно, зараз можна говорити про його недоліки, і я про них відверто і емоційно говорив з цієї трибуни, коли був час. Але сьогодні час збирати каміння. І слід сказати, що уряд Арсенія Яценюка був причетний до того, що ми створили українську армію! Як би це не хотілося там окупаційному блоку! Цей уряд забезпечив енергетичну незалежність.&nbsp; І, Юрій Анатолійович, ми прожили зиму без вонючого московського газу! Цей уряд зміцнив бюджети міст, збільшивши їх на 40 відсотків. І, Юрій Анатолійович, в Донбасі також!</p>
<p>Тому цьому уряду є за, що сказати спасибі, і Арсеній Петрович заслужено отримав сьогодні аплодисменти. Так само заслужено, як і отримав в свій час критику.</p>
<p>Сьогодні, панове, історичний день. Він є історичним тому, що ми міняємо одного&nbsp; Прем'єр-міністра на іншого. Сьогодні ми маємо історичний день, бо дві фракції українського парламенту змогли подолати шкідливу українську політичну звичку чубитися до розстрілу. Ми сьогодні знайшли в собі силу створити коаліцію в 227 депутатів, які входять до "Блоку Петра Порошенка" та "Народного фронту", щоб далі іти дорогою, яку нам задав Майдан. Слава тим, хто це, ну відповідальність бере на себе.</p>
<p>Панове, треба звикнути, що відставка уряду&nbsp; є важливою, але не трагедією. Бо уряд – це&nbsp; не годівниця і уряд – це не священна корова, уряд – це&nbsp; можливість змінити на краще&nbsp; ситуації в країні, це&nbsp; інструмент. І як досвідчений&nbsp; менеджер використовує при своїй роботі різні&nbsp; інструменти, так і ми, український&nbsp; парламент, найнятий людьми Майдану, маємо&nbsp; ці інструменти міняти. Сьогодні…</p>
<p>&nbsp;</p>
<p>ПАРУБІЙ А.В. Дайте, будь ласка, можливість закінчити.</p>
<p>&nbsp;</p>
<p>ЛУЦЕНКО Ю.В.&nbsp; Наступний уряд не буде урядом зірок Фейсбуку.&nbsp; Наступний уряд не буде змагатися в гаслах. Наступний уряд&nbsp; буде прагматично працювати на людей і на Україну.&nbsp; Я хочу, щоб аплодисменти уряд отримав не тоді, коли&nbsp; він сьогодні&nbsp; обраний, а тоді, коли буде приходити в комітети Верховної Ради&nbsp; і на пленарні&nbsp; засідання з&nbsp; серйозними реформістськими проривними законами, які нарешті дозволять&nbsp;&nbsp; всім нам говорити не з надією, а з впевненістю "Слава Україні!". <i>&nbsp;</i></p>
<p>&nbsp;</p>
<p>ПАРУБІЙ А.В. Андрій Шипко, "Партія "Відродження". Передає Бондарю слово.</p>
<p>&nbsp;</p>
<p>11:05:00</p>
<p>БОНДАР В.В.</p>
<p>Шановний Володимире Борисовичу,&nbsp;&nbsp; шановні колеги! Безумовно,&nbsp; за цих останніх два роки багато питань стоять&nbsp; сьогодні у людей по&nbsp; діяльності&nbsp; коаліції, по діяльності уряду. Чи&nbsp; подобається простим українцям те, що відбулось за&nbsp; останні два роки? Безумовно, ні.&nbsp; І ми не знайдемо в Україні того,&nbsp; хто скаже, що&nbsp; їм&nbsp; сподобалось хоч&nbsp; щось, що відбулось за&nbsp; два роки. Чи подобається бізнесу те, що&nbsp;&nbsp; відбулося? Безумовно, ні.&nbsp; Правоохоронна система шаленіє, тиск шалений, умов для бізнесу немає, умов інвестиційних&nbsp;&nbsp; немає, банківський сектор обвалений, валюта&nbsp; загублена. Чи подобається інвесторам бути в Україні?&nbsp; Безумовно, ні.&nbsp;&nbsp; А чому це відбулося? А відбулося через&nbsp; те, що&nbsp; 5 лідерів фракцій, 5 фракцій, які утворили коаліцію, на жаль,&nbsp; в своїх амбіціях разом з урядом заплуталися і пішли в чвари. Просто пересварилися і на півтора року закинуло країну просто в цей безлад, і в те, що українці вимушені на собі тягнути тягар всіх проблем, які створили штучно коаліція. Тарифну війну, яку розв'язали з людьми, податкову війну, яку розв'язали з бізнесом, правоохоронну війну, яку розв'язали з громадянами і з підприємцями в Україні, та багато інших питань.</p>
<p>Чого ми очікуємо далі? Безумовно, ми очікуємо, що новий уряд, який буде сьогодні створений, що він зрозуміє ту проблематику, яка виникла. Що старі друзі, які були в коаліції не стануть такими друзями, що ворогів вже не потрібно буде збирати в інших стінах не то, що парламенту, а за межами навіть України.</p>
<p>Ми очікуємо, що, безумовно, нова коаліція зрозуміє, що відродження України починається з відродження економіки, промисловості, з відродження інфраструктурних проектів, з того, що потрібно зупинитися в чварах в війні між собою, написати план дій на півроку і почати по цьому плану діяти і кожен місяць звітувати, що зроблено.</p>
<p>Ми очікуємо, що міністри припинять займатись популізмом і парламентська коаліція припинить займатися популізм, а чесно дадуть відповідь, що відбувається в країні і як ви бачите вихід з цієї кризи.</p>
<p>Тому ми розраховуємо, що здоровий глузд візьме все ж таки верх і почнеться реальне наведення порядку в країні. Треба поновити систему виконавчої дисципліни і влади в країні, треба навести лад в міністерствах, треба привести людей авторитетних, які займуться кожен своєю галуззю і&nbsp; наведуть дуже швидко порядок, дисципліну, контрольську, виконавчу дисципліну і так далі.</p>
<p>І ми, безумовно, в цьому плані підставимо плече новому керівнику уряду Володимиру Борисовичу, бо ми розуміємо, що відповідальність сьогодні, відповідальність всіх депутатів стоїть перед Україною і перед українцями за те, що відбудеться далі з цією країною. Не можна далі розвивати ситуацію так як вона розвивалась до цього.</p>
<p>Тому ми підтримуємо створення нового уряду. Ми розуміємо, що…</p>
<p>&nbsp;</p>
<p>ПАРУБІЙ А.В. Дайте, будь ласка, хвилину… Дайте можливість закінчити.</p>
<p>&nbsp;</p>
<p>БОНДАР В.В. Да. Ми розуміємо, що міністри, яких запропонували це не ті міністри, більшість, і не той якісний склад, на який розраховувала вся країна. Але в цій ситуації, на жаль, створена ця мінімальна коаліція, давайте дамо можливість їм попрацювати і хоча би вирівняти цю ситуацію, стабілізувати ситуацію і зупинити цю, вибачте мене, розруху, яка сьогодні приходить в&nbsp; Україну.</p>
<p>Тому, безумовно, працюйте, пишіть програму, напишіть чіткий план дій. І, якщо там буде здоровий&nbsp; глузд, ми завжди його будемо підтримувати. Дякуємо.</p>
<p>&nbsp;</p>
<p>ПАРУБІЙ А.В. Дякую вам.</p>
<p>Від&nbsp; "Народного фронту" Тетерук передає слово Максиму Бурбаку.&nbsp; Будь ласка.</p>
<p>&nbsp;</p>
<p>11:08:54</p>
<p>БУРБАК М.Ю.</p>
<p>Доброго дня,&nbsp; шановні колеги! Сьогодні ми можемо&nbsp; констатувати, що ми знайшли вихід з непростої політичної&nbsp; ситуації, яка дестабілізувала країну з минулої осені. Тоді розпочалася цілеспрямована кампанія з дискредитації&nbsp; коаліційного уряду на чолі з Арсенієм Яценюком. Ми добре розуміємо, хто і для чого це все розпочав, але усіх нас розсудить час.</p>
<p>Арсеній Петрович Яценюк прийняв державницьке рішення, в цій кризі&nbsp;&nbsp;&nbsp;&nbsp;&nbsp; треба було поставити крапку. Впевнений,&nbsp; що справедливу оцінку роботи уряду Арсенія Яценюка українські громадяни дадуть згодом, а деякі політики почали вже говорити про це і сьогодні.</p>
<p>Сподіваємося, наступний уряд скористається напрацюванням уряду Яценюка і не втратить темпу реформ. Сьогодні головний наш здобуток – це відновлення коаліції і формування нового уряду. Президент і його команда, фракція&nbsp; "Блоку Петра Порошенка"&nbsp; отримала основні управлінські важелі в нашій державі:&nbsp; вони взяли відповідальність у свої руки, це почесна і відповідальна місія.</p>
<p>Зі свого боку,&nbsp; як друга за чисельністю фракція "Народного фронту" і учасник&nbsp;&nbsp; коаліції, обіцяємо українському суспільству стояти на сторожі національних інтересів. "Народний фронт" послідовно дотримується&nbsp; державницької позиції. Декларуємо партнерські наміри і всебічну підтримку новому уряду. Але у кожному рішенні коаліції і Кабміну будемо&nbsp; відстоювати продовження реформ. Це політика&nbsp; зменшення&nbsp; ресурсної залежності від Росії, енергонезалежність, обороноздатність, торговельна і політична інтеграція з Європейським Союзом і з США, впевнений рух до&nbsp; НАТО, зменшення державного боргу і стабільна&nbsp; бюджетна політика, підняття соціальних стандартів, реформи система управління державними компаніями, спрощення системи адміністративних послуг, впровадження інфраструктурних проектів, реформа правоохоронних органів включно з судами, захист інформаційного і культурного простору&nbsp; України.</p>
<p>Я закликаю всіх: єднаймося заради нашої держави та починаємо працювати. Слава Україні!</p>
<p>&nbsp;</p>
<p>ПАРУБІЙ А.В. Дякую.</p>
<p>Від фракції "Батьківщина" Ігор Луценко. Передає слово Юлії Володимирівні Тимошенко. Будь ласка.</p>
<p>&nbsp;</p>
<p>11:11:18</p>
<p>ТИМОШЕНКО Ю.В.</p>
<p>Шановні колеги, хочеться всіх привітати в цьому залі. Сьогодні, як ніколи, багато народних депутатів. Але, я думаю, що люди в мікрофон не почули, з чого почалося сьогодні сесійне засідання. Коли виступав Прем'єр-міністр Арсеній Яценюк з пафосними, такими натхненними речами, в залі лунали вигуки "молодець", "браво" і овації. Я думаю, що якщо би суспільство почуло ці емоції, то остаточно зрозуміло би, що адекватності дуже важко чекати від політичного класу. Я думаю, що сьогодні в суспільстві далеко не овації, і люди не знають, що не просто домовилися, а навіть не дали оцінку тому, що робили з Україною останні два роки.</p>
<p>І більше того, в постанові, яка пропонується зараз, щодо відставки Яценюка, призначення Гройсмана пропонується скасувати рішення парламенту щодо незадовільної роботи уряду Яценюка. Це не просто договорняк. Це країну, суспільство тримають просто за невігласів, які спостерігають за всім цим шоу. Не робіть цього шоу.</p>
<p>Крім того, починати справу потрібно з чесних речей. Чесна річ – це покласти на стіл підписи щодо створення коаліції, поіменні, так, як створювалася попередня коаліція. Підписів країні не пред'явили чому? Тому що сьогодні коаліція буде не на папері створена, а коаліція, і я прошу уважно країну дивитися за цим, коаліція буде створена тим голосуванням, яке підтримає призначення Прем'єр-міністра і нового уряду. От там ви побачите справжню коаліцію, яка буде правити Україною. І я не думаю, що це українському народу сподобається.</p>
<p>По-друге. Скажіть, будь ласка, чому не поставили на голосування Постанову, яка була внесена "Свободою" 4384, за відставку Прем'єр-міністра. А зробили те, що прямо протирічить Регламенту, Конституції і закону: ставлять пакетне голосування. Пакетне – це зразу всіх знімають, зразу всіх призначають. І це означає, що довіри немає. Міняються місцями стільці, а не курс країни. І тому партія "Батьківщина" переходить в опозицію –&nbsp; європейську, демократичну, парламентську опозицію. І це, можливо, перший раз, коли у Верховній Раді проєвропейські сили будуть представляти як владу, так і&nbsp; опозицію. І це означає, що опозиція буде сильною, адекватною і не такою, яка дасть поблажку продовжувати корупцію, приниження людей, грабування…</p>
<p>&nbsp;</p>
<p>ПАРУБІЙ А.В.&nbsp; Будь ласка,&nbsp; хвилину, продовжити.</p>
<p>&nbsp;</p>
<p>ТИМОШЕНКО Ю.В. &nbsp;&nbsp; …грабування бюджету на всіх рівнях. Дорогі мої, наша опозиція не солодка, тим паче, що вона складається з трьох демократичних фракцій. Я переконана, що з цієї хвилини, розуміючи, що нічого не зміниться, треба формувати новий курс держави. І "Батьківщина" розпочинає масштабні консультації з громадянським суспільством, з професійними колами для того, щоб новий курс держави був сформований, і в України з'явилась надія, а не перестановка стільців. Слава Україні!</p>
<p>&nbsp;</p>
<p>ПАРУБІЙ А.В. Від групи "Воля народу" Олесь Довгий.</p>
<p>Анатолій Гіршфельд.</p>
<p>&nbsp;</p>
<p>11:15:23</p>
<p>ГІРШФЕЛЬД А.М.</p>
<p>Уважаемый Владимир Борисович! Уважаемые коллеги! Мне очень удивительно, что в такой важный момент мало кто из моих коллег говорит об экономике. А на самом деле страна сегодня находится в крайне сложной экономической ситуации. Я искренне надеюсь, что новый Кабинет Министров, возглавляемый вами, Владимир Борисович, может стать, наверное, первым Кабинетом Министров, который создаст, действительно, условия для развития промышленности. От этого, действительно, зависит будущее нашей страны, социальные стандарты, рабочие места.</p>
<p>Я глубоко уверен, что в том, что произошло за последние два года, не могло произойти в экономически сильной стране. Нам предстоит с вами, действительно, выиграть экономическую войну, чтобы считать наше государство действительно независимым.</p>
<p>Наша группа "Воля народа" готова вместе с вами работать над планом экономических реформ, который будет вытекать из проекта модернизации Украины, который создан работодателямии&nbsp; ведущимимировыми экспертами. Я считаю, что это сегодня главная дорожная карта, которая действительно должна превратить страну из экспортера сырья и дешевой рабочей силы в страну, которая будет поставлять миру высокие технологии, высокотехнологичные продукты, создаст принципиально новую добавленную стоимость. Именно с такими стандартами мы должны идти в Европу. Иначе&nbsp; мыне только Европе, мы своим людям не нужны, потому что не можем им обеспечить достойный уровень жизни.</p>
<p>И второе – это коррупция, эпидемия, которая поражает страны с подобным уровнем экономики. Мы должны победить эту болезнь, иначе никогда не сможем выиграть битву за инвестиции, без которых нам не поднять экономику страны.</p>
<p>Владимир Борисович, мы готовы вместе работать над этой важной задачей, чтобы наша страна заняла достойное место в мировом разделении труда, а наши люди имели достойные социальные стандарты. Спасибо.</p>
<p>&nbsp;</p>
<p>ПАРУБІЙ А.В. Дякую вам.</p>
<p>Від Радикальної партії Олег Ляшко. Будь ласка.</p>
<p>&nbsp;</p>
<p>11:17:46</p>
<p>ЛЯШКО О.В.</p>
<p>Олег Ляшко, Радикальна партія. Я зараз&nbsp; звертаюся не до колег депутатів, я зараз звертаюсь до українських громадян, щоб ви розуміли, що відбувається у цьому залі: відбувається величезне шулерство і окозамилювання. Ніхто із суспільства не бачить про те, що в парламенті сформована нова коаліція з однієї причини, тому що цієї коаліції немає. Усі ті, хто стверджує, що в парламенті є нова коаліція, яка висунула пана Гройсмана на посаду Прем'єр-міністра, за кілька хвилин українське суспільство переконається, за результатами голосування, що коаліція демократична, про яку говорять дві фракції, немає, а насправді є "коаліція-ширка" з Партією регіонів, з недобитками Партії регіонів, які сьогодні в олігархічних групах. Оце є справжня коаліція, сформована&nbsp; Президентом Порошенком. І треба говорити правду суспільству. <i>&nbsp;</i></p>
<p>&nbsp;Наступне шулерство. Нам пропонують постанову: першим пунктом –&nbsp;&nbsp; звільнити Яценюка з посади, другим пунктом – скасувати рішення парламенту про визнання негативною роботу уряду Яценюка і третім пунктом – призначення Гройсмана Прем'єр-міністром.</p>
<p>Шановний Володимир Борисович, в мене до вас дуже велике прохання. Ми вимагаємо від вас, я прошу вас: дотримуватися вимог Конституції, окремо проголосувати питання відставки Прем'єр-міністра, окремо – питання призначення нового Прем'єр-міністра, припиніть займатися шулерством, яким ви займалися тут, в парламенті, ви продовжуєте це робити під кінець і в уряді будете робити те саме.</p>
<p>Тепер до громадян України, нам вішають лапшу на вуха, розказують: новий уряд, новий Гройсман, гляньте новий Гройсман, новий Гройсман, нова політика і вони щось будуть робити. Чи знайдеться в Україні хоч одна людина, яка повірить в нову політику? Чи знайдеться в Україні хоч одна людина, що новий уряд Порошенка-Гройсмана – це не уряд олігархів і не уряд договорняків. Ви побачите зараз це по результатах голосування.</p>
<p>Чому вийшов Президент України Петро Порошенко, який у своїй промові сказав, цитую дослівно шановного Президента: "Треба, щоб&nbsp; інвестори почували себе в Україні, як у тропіках". Безумовно, кому, як не Президенту Порошенко, знати про панамські тропіки, про віргінські тропіки і про всі інші тропіки. Але він пішов звідси з однієї причини: Президент Порошенко не хоче бачити цю ганьбу, коли зараз парламент робить вигляд, що існує демократична коаліція, що міняють уряд, а, насправді, це боротьба кланів, це боротьба олігархів і крайнім, як завжди, залишається український народ.</p>
<p>Я попереджаю українське суспільство, ми сьогодні з вами є очевидцями спроби Президента Порошенка узурпувати владу. Неконституційне формування коаліції, як наслідок - неконституційне формування уряду разом із Партією регіонів. Це все шлях до узурпації влади. Ми як опозиційна фракція Радикальної партії не дамо Порошенку узурпувати владу!</p>
<p>&nbsp;</p>
<p>ПАРУБІЙ А.В. Шановні колеги, завершились виступи від фракцій. Але згідно Регламенту ще відводиться 6 хвилин на виступи від народних депутатів. 6 хвилин, після того перейдемо до голосування.</p>
<p>&nbsp;</p>
<p>ГРОЙСМАН В.Б. Народні депутати, запишіться.</p>
<p>&nbsp;</p>
<p>ПАРУБІЙ А.В. Будь ласка, колеги, прошу провести запис на виступи від народних депутатів. Прошу записатись.</p>
<p>Олексій Ленський, Радикальна партія. Володимиру Парасюку передає слово. Будь ласка.</p>
<p>&nbsp;</p>
<p>11:21:54</p>
<p>ПАРАСЮК В.З.</p>
<p>Дякую Радикальній фракції, що передали слово.</p>
<p>Ви знаєте, чим дальше ми відходимо від дати, яка називається "Революція Гідності. Майдан", тим більше ми забуваємо за ті принципи, за які загинули люди. І це всі ми маємо прекрасно усвідомлювати.</p>
<p>Скажіть мені, будь ласка, чому за 24 роки супервеликі професіонали не могли в цій країні щось нормального побудувати? І далі кажуть, що вони щось будуть будувати. А скажіть мені, будь ласка, чи в тій країні хтось понесе хоч якусь відповідальність? Чи, може, Шокін, рік покерувавши в Генеральній прокуратурі, нічого не зробив, просто собі на пенсію піде? Чи, може, наші міністри, які ввели країну до зубожіння, просто собі підуть? Скажіть мені, будь ласка, коли в цій країні буде відповідальність? Коли в цій країні будуть винні і покарані ті, хто довів цю країну до таких речей?</p>
<p>Стосовно ситуації, яка зараз відбувається в нашій державі. Звичайно, що не солодко, і потрібно приймати якісь політичні рішення. Але ви подивіться, на що перетворився парламент.</p>
<p>Здорового нормального політичного діалогу, який існував на початку, все перетворилося на політичний шантаж, який вирішується в кабінеті Президента, який один одного шантажують виборами, хто яким буде Прем'єр-міністром, хто на кого що скаже.</p>
<p>І на кінець. Зараз у Печерському суді міста Києва відбувається судилище над прокурором, який постав проти системи. Оце є заключення нашій прокурорській системі, яка є в Україні.</p>
<p>І на кінець, про Юрія Віталійовича Луценка. Він дуже сильно хоче стати прокурором України, і під нього зараз будуть міняти закон. То я хочу сказати, що ви місяцями тягнете процеси, які потрібно нашій державі, кажете, що це важкий політичне становище, що потрібно багато дискусій, за те, щоб звільнити місце під Луценка, ви готові за один день протягнути це рішення.</p>
<p>То я хочу сказати, що оця посткомуністична комсомольська політична еліта довела нашу країну до того, як ми живемо. І якщо Луценко буде при тій… Генеральним прокурором, ви побачите що буде відбуватися. Такі, як "пісні", і ті, проти яких стояв Майдан, вони будуть там біля нього і йому будуть допомагати працювати. Дякую за увагу.</p>
<p>&nbsp;</p>
<p>ПАРУБІЙ А.В. Сергій Власенко передає слово Андрієві Іллєнкові. Будь ласка.</p>
<p>&nbsp;</p>
<p>11:24:46</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода". Те, що зараз відбувається в країні, це не просто парламентська, це не просто урядова і не просто коаліційна криза, це криза довіри до влади загалом після двох років Революції Гідності. І чи ми можемо зараз говорити про відновлення довіри, якщо відновлення довіри починається з шахрайства, якщо ми говоримо про відставку Яценюка, і одночасно нам пропонують визнати його роботу задовільною – це як? Так чому тоді у відставку його відправляти, в чому тоді відновлення довіри відбувається? Нам пропонують порушити Регламент, порушити Конституцію, і з цього почати відновлення довіри до влади в Україні.</p>
<p>Я ставлю питання до керівництва Верховної Ради. Чому зараз на розгляд парламенту не ставиться наша "свободівська" постанова за авторства Левченка 4384 про відставку Яценюка, де&nbsp; немає пункту про те, щоби визнати його роботу задовільною і де одночасно не ставиться питання про призначення нового Прем'єр-міністра пакетом. Чому не ставиться в порушення Регламенту ця постанова? Це знову порушення Регламенту, це знову договорняк.</p>
<p>Ви говорите про відновлення довіри. Відновлення довіри, коли ми не знаємо, хто входить в коаліцію? У нас таємна коаліція в парламенті керує? Це відновлення довіри?</p>
<p>Ви зараз побачите, всі громадяни України, справжню коаліцію. На табло буде справжня коаліція зараз з колишніми регіоналами, які будуть голосувати. Ось реальна коаліція!</p>
<p>Ви говорите, що не можна іти на дострокові вибори, бо це буде реванш. Так зараз вже реванш. Зараз ви голосуєте разом з регіоналами! Вже є реванш!</p>
<p>І для того, щоб зупинити цей реванш… Немає, на жаль, зараз гаранта Конституції в залі. Це його повноваження. Розпустити Верховну Раду, де немає коаліції, тому що її немає досі!</p>
<p>Припинити це шахрайство. І іти на дострокові вибори, перезавантажувати&nbsp; владу і отримувати мандат довіри від народу. Це – єдиний шлях. Триматися за посади, триматися за корупційні потоки, триматися за розподіл і дерибан посад – це не вихід.&nbsp;</p>
<p>Ми зараз не почули жодного плану дій уряду. Який план дій уряду? В чому буде новизна цього уряду? Що буде іншого порівняно з урядом Яценюка? Що зміниться? Нам нічого неясно.</p>
<p>Тому, товариство, єдиний шлях виходу з цієї ситуації – це перезавантаження влади. Якщо ми не хочемо довести ситуацію до вибуху, але це нікому не потрібно зараз. Нікому не потрібно зараз, коли у нас є зовнішній ворог, доводити ситуацію до соціального вибуху в країні. Тому єдиний конституційний легітимний шлях – це перезавантаження влади. Все інше – це чіпляння за посади. І це не вирішення кризи, а заганяння її далі, і вона може далі тільки вибухнути. Слава Україні!</p>
<p>&nbsp;</p>
<p>ПАРУБІЙ А.В.&nbsp; Шановні колеги, ми ще маємо час для одного виступу, але це буде заключний виступ. За три хвилини відбудеться голосування. Я прошу депутатів заходити в зал.</p>
<p>А Пацкан передає слово Юрію Віталійовичу Луценкові. Будь ласка.</p>
<p>&nbsp;</p>
<p>11:28:02</p>
<p>ЛУЦЕНКО Ю.В.</p>
<p>Шановний пане Голово! Шановні народні депутати! Шановні слухачі!</p>
<p>Насправді, зараз у залі відбуваються&nbsp; дві різних дії. Є люди, які взяли на себе відповідальність за те, що&nbsp; країна почала мінятися на краще. Ці люди&nbsp; увійшли в коаліцію, в якій нараховується&nbsp; понад 235 чоловік, із них 227 у фракції&nbsp; БПП та "Народний фронт". Таким&nbsp; чином і коаліція з числа фракційних і позафракціних має більше 230 голосів&nbsp; і кожен день поповнюється новими заявами. Конституція вимагає внесення кандидатури нового Прем'єра коаліцією фракцій, які мають більше&nbsp; 226. І така чисельність у двох&nbsp; фракцій БПП і "Народний фронт"&nbsp; є. І саме&nbsp; це&nbsp; бісить тих,&nbsp; кому хочеться&nbsp; кричати про&nbsp; кАаліцію. Не вийде, панове! Ми будемо будувати країну, як&nbsp; би цього не&nbsp; хотіло широка опозиція. "Широпа"&nbsp; не буде&nbsp; правити у&nbsp; цій&nbsp; країні!&nbsp; В цій країні&nbsp; будуть виконуватися накази Майдану! В цій країни буде долатися корупція! В цій країні буде розвиватися робочі місця як єдина можливість подолати бідність, на який ви – "широпа" паразитуєте. Саме в цій країні&nbsp; будуть мінятися правила для підприємців. Да, із-за кордону&nbsp; будуть приїжджати сюди і наші&nbsp; будуть працювати за кордоном, але за гроші&nbsp;&nbsp; олігархів лідери фракцій на приватних&nbsp; літаках&nbsp; відпочивати на островах не будуть! Да, в цій країні&nbsp; не все зразу зробиться. Із завтрашнього дня не настане рай. Да,&nbsp; вся країна воює і відразу на трьох фронтах. Бо у нас не тільки війна&nbsp; з Кремлем, у нас війна&nbsp; з корупцією і у нас війна&nbsp; за нову економіку. І нам прийдеться за неї боротися. Ті, хто вступив&nbsp; в коаліцію – це&nbsp; солдати&nbsp; цієї&nbsp; української війни. Ті, хто&nbsp; кричить, аби покричати, – це&nbsp; ті, хто допомагає ворогу, це його "п'ята колона". Я&nbsp; з повагою ставлюся до опозицію, сам в ній часто був, але&nbsp;&nbsp; опозиція має бути до&nbsp; конкретних кроків конкретного уряду, а не до країни заради голого піару і чергового шабашу на виборах.&nbsp; Не буде, панове, цього! Я розумію, чому сьогодні такі сумні наші широкі опозиціонери.</p>
<p>Виборів не буде! Буде робота на країну! Слава Україні!</p>
<p>&nbsp;</p>
<p>ПАРУБІЙ А.В. Шановні колеги, я прошу заходити в зал. Шановні колеги, прошу займати робочі місця. Колеги, прошу займати свої місця. Готові?</p>
<p>Запрошую в зал Президента України Петра Олексійовича Порошенка для голосування.</p>
<p><i>(Шум у залі)</i></p>
<p>&nbsp;</p>
<p>11:32:09</p>
<p>ГРОЙСМАН В.Б.</p>
<p>Шановні колеги народні депутати! Я вірю в те, що сьогодні дуже важливо відновити довіру українських громадян до влади. Але хочу підкреслити, що дуже важливо, щоб кожен з нас був надзвичайно відповідальним. <i>(Шум у залі)</i></p>
<p>&nbsp;Можна кричати, можна верещати, можна робити все, що завгодно, але це не привід кричати тоді, коли країна потребує дуже чітких і виважених рішень.</p>
<p>Шановні колеги, я думаю, що з вашою підтримкою, з вашою допомогою, з нашою спільною консолідацією, з підтримкою Президента України у нас є шанс, шанс, який ми використаємо для того, щоб Україна стала успішною. І ці всі балачки в цій залі відійдуть в історію як просто слова, які ми чуємо з цієї трибуни десятиріччями. І, на превеликий жаль, за 24 роки нашої незалежності&nbsp; всіх тих, хто не один раз був&nbsp; при владі, у виконавчій владі, не змогли дати успіх країні, країні, яка є надзвичайно&nbsp; багатою, такий прекрасний народ, країна, яка має величезний потенціал. І коли ми дивимося на кордони нашої країни західні і бачимо&nbsp; там успіх,&nbsp; бачимо високий рівень життя.</p>
<p>Так от я хочу сказати, ганьба всім тим, хто&nbsp; не замігся&nbsp; за 24 роки дати&nbsp;&nbsp; людям можливість жити по-людськи! А от те, що ви тут бовтаєте, це ганьба!</p>
<p>Слава Україні!&nbsp;&nbsp;&nbsp;</p>
<p>Я вам покажу, що таке управління державою! <i>(Оплески)</i></p>
<p>&nbsp;</p>
<p>ПАРУБІЙ А.В. Шановні колеги, обговорення завершено.</p>
<p>І я ставлю&nbsp;&nbsp; на голосування&nbsp; для прийняття в цілому проекту постанови, яка внесена народними депутатами Юрієм Луценком та Максимом Бурбаком, номер 4423 про&nbsp; Кабінет Міністрів України. Хто підтримує дану постанову 4423 в цілому, прошу проголосувати. Голосуємо.</p>
<p>&nbsp;</p>
<p>11:34:23</p>
<p>За-257</p>
<p>Рішення прийнято.&nbsp; Постанова прийнята.&nbsp;</p>
<p>Вітаємо&nbsp; Прем'єр-міністра України з обранням. <i>(Оплески)</i></p>
<p>Прошу включити по фракціях.</p>
<p>Шановні колеги, у зв'язку з призначенням Голови Верховної Ради&nbsp; України Володимира Борисовича Гройсмана на посаду&nbsp;&nbsp; Прем'єр-міністра України він написав заяву про відкликання його з посади Голови Верховної Ради України на його прохання.</p>
<p>Шановні народні депутати, два слова для Володимира Борисовича, будь ласка.</p>
<p>&nbsp;</p>
<p>11:35:57</p>
<p>ГРОЙСМАН В.Б.</p>
<p>Вельмишановні колеги народні депутати! Шановний український народе! Я – емоційно і психологічно урівноважена людина, тому можна кричати все, що завгодно, але моєї рішучості це не позбавить і не послабить.</p>
<p>Я сьогодні складаю повноваження Голови Верховної Ради України. Шановні колеги, я пропрацював разом з вами півтора роки. Це для мене надзвичайно великий урок. Але я знаю, що цей український парламент, можливо, при дуже жарких дискусіях був і залишається результативним. Закони, які є чесними, відкритими, публічними, знаходять підтримку абсолютної більшості народних депутатів України. Ми з вами сформували все антикорупційне законодавство. Ми визнали вперше Росію країною-агресором. Ми провели з вами децентралізацію влади. Ми почали ряд інших системних реформ, почали формувати нову поліцію. Але нам залишається ще дуже багато, що потрібно зробити для того, щоб Україна по-справжньому стала успішною.</p>
<p>Я вважаю, що одним із наших великих надбань є формування так званого безвізового пакету, який дозволить найближчим часом українським громадянам абсолютно вільно подорожувати Європою. Але я б хотів, щоб вони подорожували Європою і всім світом, але завжди комфортно відчували себе в Україні.</p>
<p>Ми з вами підійшли до реформування українського парламенту. Я глибоко вірю в те, що ми зможемо спільно з вами змінити систему взаємовідносин між українським парламентом, Кабінетом Міністрів. Ми з вами – одне ціле. Ми маємо працювати так, щоб і депутати, і громадянське суспільство, і експертне середовище максимально буде залучено до формування нашої державної стратегії.</p>
<p>Я прошу тільки єдине, не потрібно зупинятись на впровадженні реформи українського парламенту. Тому що те, що ми з вами спільно напрацювали – 52 рекомендації, інституційно зроблять цей парламент кращим, якіснішим і професійнішим, замінять балачки на реальні справи.</p>
<p>Як ви знаєте, коаліція вчора підтримала висунення по посаду Голови Верховної Ради України Андрія Володимировича Парубія. Я пам'ятаю, півтора роки назад, коли я прийшов до цієї зали, як я завжди говорю, через двері Голови Верховної Ради, і отримав величезний досвід нашої спільної роботи, і, можливо, робив помилки, як і всі люди, але&nbsp; я завжди був чесним. Я підійшов до Андрія Володимировича і сказав: "Пане Андрію, мені буде велика честь працювати спільно з вами". Я і хочу сказати, що для по-справжньому цей час спільної роботи з Андрієм Парубієм був великою честю, оскільки я завжди мав його підтримку і розуміння за Першого заступника Голови Верховної Ради.</p>
<p>Оксана Іванівна, хочу подякувати і вам за нашу спільну роботу, за те, що ми завжди залишались єдиною командою, і це є надзвичайно важливо.</p>
<p>Колеги, хочу подякувати кожному депутату, кожному лідеру фракцій за нашу нелегку роботу. Я присягаюсь, що ми будемо спільно з вами формувати ті рішення, які будуть слугувати на користь державі. Нам буде нелегко. Але я знаю, що ми здатні це зробити, в незалежності від того, у владі ми чи в опозиції, а в залежності від того, наскільки ми з вами любимо і відчуваємо всередині Україну.</p>
<p>Я хочу ще раз сказати великі слова вдячності і хочу побажати нам спільного якісного майбутнього. Слава Україні! <i>(Оплески)</i></p>
<p>&nbsp;</p>
<p>ПАРУБІЙ А.В. Дякуємо, Володимир Борисович.</p>
<p>І я, шановні народні депутати, відповідно до статті 76 Закону України "Про Регламент Верховної Ради України" ставлю на голосування пропозицію про відкликання Володимир Борисовича Гройсмана з посади Голови Верховної Ради&nbsp; України у зв'язку із поданою заявою.</p>
<p>Хто підтримує дане рішення, прошу голосувати. Голосуємо, шановні колеги!</p>
<p>&nbsp;</p>
<p>11:41:16</p>
<p>За-282</p>
<p>Рішення прийнято. <i>(Оплески) </i></p>
<p>Шановні колеги… <i>(Шум у зал) (Оплески) </i></p>
<p>Шановні колеги, ми готові переходити до наступного рішення? Готові.</p>
<p>Будь ласка, наступним питанням порядку денного є питання обрання Голови Верховної Ради&nbsp; України. Воно проводиться відповідно до вимог глави 15 Закону України "Про Регламент Верховної Ради&nbsp; України".</p>
<p>Відповідно до статті 74 Регламенту Верховної Ради&nbsp; України вчора, 13 квітня 2016 року, відбулося засідання коаліції депутатських фракцій "Європейська Україна" у Верховній Раді&nbsp; України восьмого скликання, на якому було прийнято рішення про внесення кандидатури народного депутата Андрія Володимировича Парубія на посаду Голови Верховної Ради&nbsp; України.&nbsp;</p>
<p>Шановні колеги, чи є інші пропозиції на Голову Верховної Ради України? <i>(Шум у залі)</i> Якщо нема інших пропозицій...</p>
<p>Є пропозиція. Прошу дати слово Олегові Ляшкові. <i>(Шум у залі) </i></p>
<p>&nbsp;</p>
<p>11:43:39</p>
<p>ЛЯШКО О.В.</p>
<p>Олег Ляшко, Радикальна партія. Шановні українські громадяни, те, про що я вас і попереджав, на жаль, президія дуже скромна, щоб оголосити результати голосування за призначення Гройсмана Прем'єр-міністром, я для всієї країни оголошу ці результати голосування.</p>
<p>Фракція "Блоку Петра Порошенка" – 131, "Народний фронт" – 75, разом на двох 206 депутатів, оце і є справжня коаліція. Усі інші, хто голосував, це "Воля народу", це "Відродження", це колишні члени Партії регіонів, які сьогодні сформовані в олігархічні групи. Тому я стверджую, що Прем'єр-міністр Гройсман обраний в результаті змови з олігархами, з недобитками Партії регіонів. В парламенті коаліції демократичної, європейської немає. Насправді, в коаліції сьогодні 206 депутатів, Конституція передбачає – 226. Тому сьогодні ми є з вами очевидцями узурпації влади, коли привласнюють собі владу коаліція, якої немає...</p>
<p>&nbsp;</p>
<p>ПАРУБІЙ А.В. Дякую.</p>
<p>Якщо немає інших пропозицій, ставлю пропозицію про перехід до обговорення в залі. Це питання згідно Регламенту ми повинні&nbsp; проголосувати.</p>
<p>Хто підтримує пропозицію про перехід до обговорення, прошу проголосувати. Будь ласка, голосуємо.</p>
<p>&nbsp;</p>
<p>11:45:23</p>
<p>За-258</p>
<p>Рішення прийняте.</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>СИРОЇД О.І.</p>
<p>&nbsp;</p>
<p>11:45:45</p>
<p>ГОЛОВУЮЧИЙ.&nbsp;</p>
<p>Переходимо до обговорення.</p>
<p>Порядок розгляду питання про обрання Голови Верховної Ради України визначений статтею 75 Регламенту. І відповідно до цього порядку передбачений виступ кандидата з доповіддю щодо програми своєї діяльності до 10 хвилин, а далі – обговорення питання, виступи від фракцій і виступи народних депутатів.</p>
<p>Таким чином, запрошую до виступу кандидата на посаду Голови Верховної Ради Парубія Андрія Володимировича. <i>(Оплески)</i></p>
<p><i>&nbsp;</i></p>
<p>11:46:21</p>
<p>ПАРУБІЙ А.В.</p>
<p>Шановні колеги, сьогодні у нас всіх і в нашої держави дуже відповідальний день. І я хотів би, щоб ми всі пройшли той день з гідністю. Я хотів би, щоб ми всі відчували відповідальність того, що відбувається зараз в залі. Це не просто є переформатування уряду – це питання демонстрації, що Україна як держава здатна приймати якнайтяжчі виклики і давати на них відповідь. І це відбувається в час, найважчий для модерної Української держави, в час, коли окупанти стоять на нашій землі.</p>
<p>Я часто говорив і повторюю: у всі часу нашого державотворення найбільшим нашим прокляттям було боротьба між собою і втрата орієнтирів. Як тисячоліття прокляття, від бою під Калкою, в часи Руїни, 1918 року, взаємопоборення призводило до втрати держави. Наголошую: не відсутність мілітарної сили, не економіка, а, власне, розбрат між собою призводив до втрати Української держави.</p>
<p>Сьогодні на нас є відповідальність, щоб Україна змогла перемогти в цій війні.</p>
<p>Два роки тому цей день як секретар РНБО я підписав указ про початок АТО. Ще перед тим разом з вами ми були всі на Майдані. І я вам скажу, ми перемогли завдяки тому, що ми були всі разом. Завдяки тому, що ми не дали себе поділити на різні групи, на кілька майданів. І такий самий виклик стоїть сьогодні перед нами, товариство.</p>
<p>Ми маємо унікальну ситуацію, вперше за 25 років в модерній українській історії ми маємо проукраїнську, проєвропейську більшість і проукраїнську, проєвропейську опозицію. Такого не було 25 років, товариство.&nbsp; 25 років у нас було протистояння між силами проукраїнськими, проєвропейськими і силами проросійськими, це була фундаментальна розбіжність і фундаментально інші цінності. Ми змогли на Майдані зламати цей тренд. І сьогодні як будь-яка цивілізована європейська держава і коаліція, і опозиція мають однаковий погляд на фундаментальні речі для української держави.</p>
<p>Вступ в ЄС, в НАТО, зовнішня політика, перемога у війні над окупантом –&nbsp; це спільні цінності, які нас об'єднують. І ми повинні навчитися жити по-новому. Не у війні на знищення, а як партнери, в діалозі, які можуть дискутувати між собою по багатьох питаннях, питаннях тактики, але весь час пам'ятати, що в ключових завданням ми є єдині. Парламент, Верховна Рада України завжди була тим майданчиком, яка була визначальним для стабілізації ситуації в державі.</p>
<p>Я нагадаю, коли ми прийшли з Майдану, власне, Верховна Рада стала тим майданчиком, завдяки якому ми змогли в той період продемонструвати здатність змінювати владу. Верховна Рада України є тим майданчиком, який повинен мати найбільшу комунікацію з суспільством.</p>
<p>Але ми повинні спільно збільшити інституційну спроможність Верховної Ради України. І того ніколи не зробить один Голова Верховної Ради чи президія. Це можемо зробити тільки ми гуртом, спільно, всі депутати Верховної Ради України, обрані нашими громадянами. Ми повинні спільно зробити все можливе для того, щоб Верховна Рада України була центром прийняття рішень в нашій державі. І це те завдання, яке повинні зробити спільно усі депутати Верховної Ради України. Ми повинні збільшити комунікацію з суспільством для того, щоб їм доповідати про ті рішення, які ми тут приймаємо, інколи важкі і непопулярні. Але це зможемо зробити тільки ми усі гуртом.</p>
<p>Я&nbsp; можу лишень пообіцяти, якщо я отримаю таку честь бути обраним, я зроблю усе можливе, щоб бути Головою Верховної Ради усіх народних депутатів. Щоб ми діяли спільно і злагоджено, і щоб рішення ми змогли приймати спільно, як це часто було і останніх півтора роки. Нам для того буде найважливішим (товариство, я прошу мене почути) пам'ятати, що вище політичних інтересів і особистих амбіцій весь час є державний інтерес нашої держави, яка веде війну з окупантом. Нам весь час треба пам'ятати, що ми в найбільш відповідальні моменти повинні навчитися скрізь політику бачити Україну. І я переконаний, ми переможемо.&nbsp; Слава Україні! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні народні депутати, переходимо до обговорення. Прошу записатися для виступів від фракцій.</p>
<p>Радикальна партія, Андрій Лозовой.</p>
<p>Олег Ляшко, Радикальна партія&nbsp; Олега Ляшка.&nbsp; Прошу.</p>
<p>&nbsp;</p>
<p>11:53:03</p>
<p>ЛЯШКО О.В.</p>
<p>Олег Ляшко, Радикальна партія. У мене&nbsp; є одне&nbsp; побажання&nbsp; до кандидата на посаду Голови&nbsp; Верховної Ради: на відміну від попередників&nbsp; дотримуватись вимог Закону&nbsp;&nbsp; про Регламент і Конституції України. Сьогоднішні події в парламенті у тому числі демонструють відсутність поваги&nbsp;&nbsp;&nbsp; до&nbsp; Конституції і до Регламенту.</p>
<p>Ще&nbsp; один факт. От зараз після голосування за Прем'єр-міністра&nbsp; багато людей&nbsp; пишуть мені у Фейсбуці, що&nbsp; від фракції Радикальної партії&nbsp; один депутат&nbsp; проголосував за призначення Прем'єр-міністра Гройсмана. Я хочу повідомити українських громадян, цей депутат – це тушка&nbsp; Вітко, який вийшов із фракції Радикальної партії 18 вересня&nbsp; 2015 року. Фракція&nbsp; Радикальної партії&nbsp; не голосувала за призначення Гройсмана. Я вимагаю&nbsp; від&nbsp; Андрія&nbsp; Парубія як&nbsp; наступного Голови&nbsp; Верховної Ради&nbsp; внести зміни до&nbsp; інформації, яка&nbsp; розповсюджується недостовірна, і вказати,&nbsp; Вітко –&nbsp; позафракційний. Жодного відношення до фракції Радикальної партії куплена БПП тушка не має.&nbsp; І не потрібно нас таким чином дискредитувати.</p>
<p>Що стосується&nbsp; голосування за кандидатуру&nbsp; пана&nbsp; Парубія. Фракція&nbsp; Радикальної партії підтримає&nbsp; кандидатуру Андрія Парубія на посаду Голови&nbsp; Верховної Ради. Дякую.</p>
<p>&nbsp;</p>
<p>ГОЛОВУЮЧИЙ. Запрошую до слова народного депутата&nbsp; Сергія&nbsp; Соболєва, фракція&nbsp; "Батьківщина".</p>
<p>&nbsp;</p>
<p>11:54:40</p>
<p>СОБОЛЄВ С.В.</p>
<p>Шановні колеги,&nbsp; все, що сьогодні відбувається в залі, дуже нагадує черговий&nbsp; прихід Януковича в&nbsp; 2006 році, ті самі голоси, ті самі особи і навіть дійові виконавці ті самі. Тільки тоді була дуже відома&nbsp; Соціалістична партія, яка так активно&nbsp; підтримала&nbsp; Януковича і зробила його Прем'єр-міністром. Ми думали, що такі історичні моменти &nbsp;хоч чомусь навчать цю залу. На жаль, не навчили.</p>
<p>Те, що далі буде відбуватися, це не є фактором того, хто голосував за Прем'єр-міністра, бо і так зрозуміло. На жаль, це не була демократична європейська коаліція. На жаль, на сьогодні демократична європейська коаліція, як і після 2012 року, знаходиться в опозиції. І саме тут будуть готуватися всі ключові рішення, які стосуються європейського вектору держави. Але ці рішення повинні проводитись через Верховну залу, а не через місця, де відбуваються таємні наради, які потім виносяться в зал як рішення.</p>
<p>Саме тому, ми сподіваємося, що нове старе керівництво Верховної Ради зробить ключові висновки із того періоду, важкого періоду, який ми прожили.</p>
<p>Перше. Ми ніколи в цій залі не дозволимо нікому голосувати один за одного. І це буде ключовий момент, який ми будемо контролювати.</p>
<p>Друге. Ми сподіваємось, що важливі для країни законодавчі ініціативи будуть вноситись в зал, а не роками розглядатися або не розглядатися в комітетах в порушення регламенту.</p>
<p>Третє. Ми сподіваємось, що корупційні закони нібито про захоплення власності Януковича, які дозволяли розкрадати державу ніколи не будуть з'являтися в цій залі, виходячи із чітких формулювань Антикорупційного комітету, комітету правоохоронної діяльності і тих комітетів, які стоять на сторожі боротьби з корупцією. Саме це і буде визначальним для нашого сесійного залу. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Запрошую до слова народного депутата Долженкова, фракція "Опозиційний блок".</p>
<p>&nbsp;</p>
<p>11:57:41</p>
<p>ДОЛЖЕНКОВ О.В.</p>
<p>Я бы в первую очередь хотел быобратиться&nbsp; кгражданам Украины, а особенно к жителям юго-востока, к нашим избирателям, что действительно происходит в зале пленарного заседания.</p>
<p>Сейчас Верховная Рада Украины скрепила временное решениео&nbsp; созданиикоалиции,&nbsp; которую никто не видел. Никто не видел подписей&nbsp; этойкоалиции, но по результатам голосования, очевидно, что коалиции де-юре не существует, что&nbsp; при принятии решений&nbsp; по формированию нового Кабинета Министров Украины, по назначению возможно спикера Верховной Рады Украины&nbsp; будут помогать другие депутатские группы и внефракционные депутаты.&nbsp; То есть, у нас нет фактически коалиции.&nbsp;&nbsp;&nbsp;</p>
<p>При этом представители, бывшие представители коалиции от Радикальной партии,от&nbsp; "Самопомочи"&nbsp; говорят о том, что они являются истинной оппозицией, и БЮТ так же. При этом украинских граждан вы не обманете, вы непосредственное участие принимали&nbsp; вторгах&nbsp; за те же портфели, чтобы войти в эту коалицию. И все украинские граждане об этом знают.</p>
<p>Хотел бы при этом сказать отом,&nbsp; чтофракция&nbsp; "Оппозиционный блок"&nbsp; принципиально не принимает участия в этом процессе. Потому что мы видим, что фактически та коалиция, которая пришла в результате&nbsp;&nbsp;&nbsp; государственного переворота, она не жизнеспособна. Мы понимаем, что единственным выходом из сложившегося политического кризиса являются перевыборы. Как бы&nbsp; неформировали эту коалицию, это является&nbsp; тем, что вы фактически признаете свою нежизнеспособность.</p>
<p>Мы говорим о том, что фактически происходит нарушения Конституции. Поскольку фактически мы голосуем против, соответственно, спикера Верховной Рады Украины.&nbsp; Потому что&nbsp; спикерВерховной Рады Украины говорил о том, что нам не дают слова как оппозиции. И, действительно, нас фактически игнорируют, фактически нам идут угрозы. И поэтому мы&nbsp;&nbsp; говорим&nbsp; отом, что нам необходимо идти на перевыборы.&nbsp; Ни в коем случае нам нельзя соответственно за это&nbsp; голосовать.</p>
<p><i>&nbsp;(Шум у залі)</i></p>
<p>&nbsp;</p>
<p>ГОЛОВУЮЧИЙ. Прошу,&nbsp; продовжуємо. Запрошую до слова народного депутата Віталія Хомутинніка.</p>
<p>Народний депутат Бондар, прошу, "Партія "Відродження".</p>
<p>&nbsp;</p>
<p>12:00:35</p>
<p>БОНДАР В.В.</p>
<p>Шановні колеги, шановні наші українці, сьогодні знову стоїть питання про те, що зараз іде процедура переобрання керівництва Верховної Ради, керівника, тобто Голови Верховної Ради. І по суті ми розуміємо, що після всіх голосувань сьогоднішніх іде переформотація і коаліції, і роботи в парламенті, і парламентської більшості, яка буде далі нести відповідальність за всі події, які будуть відбуватися в уряді і в парламенті.</p>
<p>Наші дві групи, група "Воля народу" і група "Відродження" хоче заявити по цьому питанню, і зробити окрему заяву. Мова йде про те, що сьогодні дуже багато звинувачень звучить знову і піднімається тематика хто де під якими прапорами коли знаходився? Так от я хочу заявити, що більшість депутатів наших двох груп в свій час приходили в цей парламент 20 лютого і приймали рішення щодо зупинки війни на вулицях Києва, рішення, після яких Янукович втік з країни, і рішення, які дали можливість країні вийти з тієї кризи, набрати можливість провести дострокові вибори. Ми допомогли тоді сформувати більшість в парламенті, яка ефективно протистояла війні на сході, яка дала всі можливості армії піднятися, стати на ноги і так далі.</p>
<p>Що відбулося після того? Пройшли наступні вибори, ми прийшли&nbsp; в парламент, практично більшість депутатів наших були обрані по мажоритарних округах. На жаль, тодішній владі, сьогоднішній минулій коаліції, було вигідно зробити все, щоб показати, що є тільки вони, а опозиції в парламенті не існує. Узурпували владу, позабирали у наших представників всі можливості працювати нормально в комітеті, позбавили будь-яких посад в комітетах, розписали на себе практично всі комітети, всі посади і так далі, узурпували, по суті, владу в парламенті і нічого не зробили за ці два роки.</p>
<p>Ми вимагаємо зараз відновити справедливість і переглянути рішення щодо комітетів і щодо представництва опозиції в комітетах. На те, що це необхідно зробити, під час останнього візиту в Брюссель вам показали і озвучили цю проблематику навіть&nbsp; глава Європарламенту пан Шульц. Вам про це озвучив пан Кокс. Вам про це говорив Єврокомісар Хан. Що опозиція має бути представлена в парламенті в кожному комітеті на керівних посадах. Що опозиція має право виставляти вимоги щодо голосувань в парламенті, щодо законопроектів, і ви маєте прислуховуватись до опозиції.</p>
<p>Тому ми дві групи: "Воля народу" і "Відродження" – вимагаємо переглянути рішення щодо комітетів. І тоді ми готові приймати рішення разом з вами по новому керівництву Верховної Ради. Дякуємо.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова Єгора Соболєва, фракція "Самопоміч". Прошу.</p>
<p>&nbsp;</p>
<p>12:03:42</p>
<p>СОБОЛЄВ Є.В.</p>
<p>Скільки б між нами не було суперечок, ми всі тут представляємо людей, ми всі обрані народними депутатами, і насправді на переконання "Самопомочі" цей парламент при всіх його слабкостях є найкращим органом державного управління. За попереднього спікера ми з вами ухвалили багато добрих законів, це важливе антикорупційне законодавство. Тепер час йти далі.</p>
<p>По-перше, ми звертаємося до Андрія Парубія. Треба остаточно винищити кнопкодавство. Всі кнопкодави мають каратися аж до вилучення з залу Верховної Ради.</p>
<p>Друге. Є багато друзів, які радили це зробити в Європарламенті. Справді, треба організувати роботу Погоджувальної ради, щоб це було місцем, де всі фракції спільно вирішують, за які закони братися. І закони мають потрапляти в зал за Регламентом, після обговорення в комітетах, після того, як пройшла дискусія з бізнесом, з громадянським суспільством, з експертами, між політичними силами.</p>
<p>Ще одне важливе завдання, яке, ми вважаємо, разом з новим спікером парламент має реалізовувати, це контрольні функції. "Година запитань до Уряду" часто є просто побрехеньками: нічого не бачу, нічого не чую, нічого не скажу. Час переходити до організації справжніх парламентських дебатів, щоби всі фракції могли у будь-якого члена уряду дізнатися про його політику, отримати справжні відповіді і висловити справжню кваліфіковану оцінку.</p>
<p>Не менше важливо, щоби ми як парламент організували контроль і за діяльністю Президента. Це важливо для цивілізованого розвитку держави, це важливо для самого Президента, це важливо для парламенту і це важливо для громадян. Зробити Закон про Тимчасові слідчі комісії, зорганізувати процедуру імпічменту Президенту – це все потрібно нам зробити для того, щоби не прибігати до нових потрясінь, до нової крові, до нових нецивілізованих методів.</p>
<p>Ми вважаємо, Андрій Парубій має великий досвід роботи в парламенті, він бачив, як вмирали люди за ідеали, в тому числі, цього парламенту. І ми впевнені, що нам разом як парламенту по силам зробити справжній український ефективний гідний парламент.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Відповідно до Регламенту&nbsp; я продовжую нашу роботу до завершення розгляду цього питання і запрошую до виступу народного депутата Юрія Солов'я, "Блок Петра Порошенка". Прошу.</p>
<p>&nbsp;</p>
<p>12:06:59</p>
<p>СОЛОВЕЙ Ю.І.</p>
<p>Юрій Соловей, 79 виборчий округ. Шановні колеги, сьогодні у нас непростий день в історії. І тому я би хотів звернутися саме до української історії, починаючи з тисячолітньої давності до сьогоднішніх днів. Чому завжди відбувалося так, що маючи найкращу землю в Європі, маючи найсильніше військо в Європі, маючи самих талановитих і самих розумних людей, українці, на жаль, тисячу років так і не мали української держави? Чому відбувалося так, коли на нас завжди нападав ворог, українські князі, українські еліти завжди замість того, щоб об'єднатися, ділили владу і віддавали нашу державу блюдечці цьому&nbsp; ворогу.</p>
<p>Я хочу пригадати слова, які вчора Андрій Парубій говорив на зборах коаліції про столітню історію. Коли Скоропадський, Винниченко і Петлюра отримали шанс збудувати українську державу. Вони також знаходили тисячі аргументів для того, щоб звинуватити один одного в тому, що він не прав, а той інший, знаходили і закінчили тим, що вони відбували свій час в еміграції і віддали українську державу на 70 років під гніт Радянського Союзу.</p>
<p>Я хочу пригадати вже новітню історію України десятирічної давності, коли в нас відбувся перший Майдан і коли в нас до влади прийшли вже нові демократичні лідери. І я хочу пригадати, чим закінчилася боротьба&nbsp; наших нових демократичних лідерів за владу. Вона закінчилася тим, що до влади прийшов проросійський Янукович, і вона закінчилася тим, що ми вже два роки відчуваємо на собі, кожна українська держава.</p>
<p>І тому сьогодні у нас був&nbsp; вибір і у нас є сьогодні вибір яким&nbsp; шляхом рухатися: або повторити ті помилки історії, які століттями і тисячоліттями демонстрували українські еліти, і не об'єднатися, або всупереч критики, тотальної всіх і вся знайти в собі сили об'єднатися і рухатися вперед.</p>
<p>З цієї трибуни я хочу подякувати Арсенію Яценюку. Я знаю, що це не популярно сьогодні в&nbsp; нашому суспільстві, але я хочу сказати, що це сильний крок і це нові стандарти української політики. Це підтверджує те, що ми помалу, але рухаємося до європейських стандартів. Я не знаю, чи у нас все получиться, але я знаю, що ми рухаємося правильно, я знаю, що ми рухаємося і показуємо можливість до об'єднання. І я вірю в те, що в нас все получиться.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного депутата Вікторію Сюмар, фракція "Народний фронт".</p>
<p>&nbsp;</p>
<p>12:10:21</p>
<p>СЮМАР В.П.</p>
<p>Шановні колеги, я з Андрієм Парубієм пройшла непростий шлях. Я пам'ятаю перший день Майдану, коли ми, журналісти, громадські активісти, прийшли туди. Першим з політиків там був Андрій Парубій, саме він запитав, чи принести озвучку для того, щоб продовжувати протест. І це підтвердить багато моїх колег тут.</p>
<p>Андрій Парубій не просто був на Майдані – він жив на Майдані, він був Майданом насправді, бо Майдан був в ньому. Його знав там кожен. Кожен міг бачити його силу духу. Саме він створював "сотні" Майдану, саме він був головою Самооборони Майдану. Саме він в найекстремальніших умовах і в найекстремальніші часи, коли здавалося, що Майдан може затухнути, приймав екстраординарні рішення. І Майдан жив. Саме він був там поранений, саме він відразу після Майдану опинився в епіцентрі війни, коли став Секретарем Ради національної безпеки і оборони. І саме він був в основі Національної гвардії України, як і Самооборона Майдану, які стали на заваді російській агресії.</p>
<p>Андрій Парубій неодноразово був на фронті, і потім, коли він був Першим віце-спікером парламенту, значно мірою саме завдяки йому тут приймали самі реформаторські закони.</p>
<p>Ви знаєте, напевно, є політикани і політиці, які завжди керуються, як би когось підставити і як вигідніше виглядати сьогодні. Є політики, які думають про свої рейтинги, які думають про перевибори, про владу. І є державники, які думають про країну, які думають про її майбутнє, які готові принести свої амбіції і бажання влади в жертву інтересам цієї країни.</p>
<p>Андрій Парубій серед українського політикуму є таким державником.</p>
<p>Це велика честь, Андрію, сьогодні мені натиснути кнопку "за" Андрія Парубія на посаді спікера українського парламенту. І це велика честь для парламенту мати державника Головою Верховної Ради України.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І від групи "Воля народу" народний депутат Олесь Довгий.</p>
<p>З місця, прошу.</p>
<p>&nbsp;</p>
<p>12:13:12</p>
<p>ДОВГИЙ О.С.</p>
<p>Довгий, фракція "Воля народу". Шановні колеги, сьогодні, дійсно, визначальний день. І коли іде така жарка дискусія стосовно коаліції, її кількісного складу, коли іде перезавантаження не тільки виконавчої, але і де-факто керівництва законодавчої гілки влади, коли ми говоримо про те, що попереду стоїть тяжкий складний шлях не популярних реформ. Я думаю, що це той самий день, коли ми повинні переглянути принципи роботи парламенту, коли ми повинні сказати, що безвідносно до великої поваги, з якою ми ставимося до окремих персоналій, до їхніх заслуг, ми сьогодні повинні починати роботу парламенту і де-факто формувати більшість, виходячи із не заяв, не минулого, а того, як ми будемо працювати в майбутньому.</p>
<p>Тому з високою повагою до пана Парубія наша фракція прийняла рішення, що без додаткових консультацій, без обговорення і бачення того, яким чином буде працювати парламент, ми приймати участі в цьому голосуванні не будемо. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Ми завершили обговорення від фракцій. І тепер у нас відповідно до Регламенту виступи та обговорення від народних депутатів, ми маємо для цього 6 хвилин. Прошу записати для виступів народних депутатів.</p>
<p>Поки проводиться запис, прошу надати слово для репліки народному депутату Вітку.</p>
<p>&nbsp;</p>
<p>12:15:14</p>
<p>ВІТКО А.Л.</p>
<p>Уважаемый головуючий! Шановні народні депутати! Что касается "гомномета" Ляшка, который только что говорил по поводу "тушки". Я хочу сказать, два года назад было начало АТО, и Ляшко приезжал ко мне и пиарился на моем батальоне. Меня делегировал сюда воинский коллектив, и только он может забрать у меня мандат. Никакие представители олигархических классов, которые встречаются с "ахметовыми" и иншими олигархами, которые сейчас представляют их интересы в парламенте, не имеют право у меня, морального, забрать мой мандат!</p>
<p>Слава Украине!</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Шановні народні депутати, я прошу зайняти свої місця. Шановні народні депутати! <i>(Шум у залі)</i> Шановні народні депутати, я прошу зайняти свої місця.</p>
<p>Прошу для… Прошу, виступи. Народний депутат Рябчин передав слово народному депутату Левченку, позафракційні. Прошу.</p>
<p>&nbsp;</p>
<p>12:17:01</p>
<p>ЛЕВЧЕНКО Ю.В.</p>
<p>Левченко, "Свобода",&nbsp; 223-й округ, місто Київ.</p>
<p>От дивіться, поки зараз в залі відбуваються оці розборки, а насправді в кулуарах Верховної Ради, в Апараті Верховної Ради відбувається зараз відвертий злочин. Я не боюся цього слова, це кримінальний злочин, це абсолютно нехтування законодавчою ініціативою народного депутата.</p>
<p>І я звертаюся до пана Андрія Парубія.&nbsp; Пане Андрію,&nbsp; я вас прошу, будь ласка, це ж ваше представлення взагалі-то, так. От ви зараз, з чого починається ваше головування.</p>
<p>Зараз&nbsp; сектор реєстрації законопроектів закрився, їх немає на місці. Вони закрили двері на ключ і кудись ділися. Телефонного зв'язку&nbsp; з ним немає. Їхній начальник теж&nbsp; закрився на ключ і втік – нікого немає. А чому це все відбувається? А тому що зараз я разом з іншими свободівцями згідно&nbsp; Регламенту Верховної Ради&nbsp; підготував постанову, яка б заборонила зараз вам підписувати оту злочинну,&nbsp; антиконституційну, антирегламентну, антинародну річ, яку тільки що ви приймали разом з&nbsp; Партією регіонів. І ви б не могли це підписати, якщо б ця постанова була&nbsp; зареєстрована.&nbsp; Так от для того, щоб це не зробити, просто-напросто&nbsp; хтось, ну я так розумію, це напевно не ви, це напевно пан Гройсман, виходящий наш голова, чи хтось ще інший, якийсь там&nbsp; вищі сили на Банковій, чи може Арсеній Петрович, який ще тут ще&nbsp; його тінь майорить у&nbsp; Верховній Раді,&nbsp; далі вказівку&nbsp; закритися і&nbsp; зникнути працівникам Верховної Ради і повністю порушувати всі закони. Це насправді&nbsp; є кримінальна відповідальність, це пряме&nbsp; перешкоджання діяльності народного депутата,&nbsp; 357 стаття.&nbsp; Розумієте, я не розумію, як це можна, власне кажучи, оцінювати, як&nbsp; на це можна іти.&nbsp;</p>
<p>Тому, знаєте, пане Андрію, от ви зараз починаєте вашу діяльність, так. Якщо ви&nbsp; хочете, щоб ваша діяльність все ж таки була трошки по-іншому ніж діяльність Гройсмана будувалася,&nbsp; щоб не кожний другий законопроект&nbsp; приймався з порушенням Регламенту, будь ласка,&nbsp; зараз публічно дайте вказівку, ви зараз&nbsp; виконуючий&nbsp; обов'язки,&nbsp; наголошую, ви&nbsp; виконуючий обов'язки Голови Верховної Ради, дайте вказівки сектору реєстрації&nbsp; законопроектів працювати, відкритися і виконувати свої обов'язки, приймати документи&nbsp; від депутатів. Бо знаєте, ви просто перетворюєте Верховну Раду не те що в цирк, а це просто зборище путчистів, які плювати хотіли на Конституцію, які плювати&nbsp; хотіли на закони, а яким цікава тільки одна&nbsp; єдина річ у цьому житті – їхня власна кишеня&nbsp; і кишеня&nbsp; їхніх олігархічних господарів. Схаменіться! Якщо ви найближчим часом не почнете діяти по-іншому, то народ український просто-напросто звідси всіх вас винесе, можливо навіть разом зі мною, але це вже буде неважливо. Тому&nbsp; що ви доведете ситуацію до такої точки кипіння, що просто-на-просто у вас не буде на цій планеті. Або звісно, ви можете втекти в Монако. Такий варіант звісно лишається. Схаменіться!</p>
<p>&nbsp;</p>
<p>ГОЛОВУЮЧИЙ. Дякую. Дякую.</p>
<p>Запрошую до слова народного депутата Миколу Федорука, "Народний фронт". Народний депутат Федорук.</p>
<p>&nbsp;</p>
<p>12:20:23</p>
<p>ФЕДОРУК М.Т.</p>
<p>Прошу передати слово Юрію Тимошенко.</p>
<p>&nbsp;</p>
<p>ГОЛОВУЮЧИЙ. Прошу, народний депутат Юрій Тимошенко, фракція "Народний фронт".</p>
<p>&nbsp;</p>
<p>12:20:39</p>
<p>ТИМОШЕНКО Ю.В.</p>
<p>Друзі, хочу почати з того, що я є один з тих, в чий бік лунає так багато ганебних слів про якусь продажність, про якусь зраду, про якусь кишеню. От я дуже прошу, хай хтось в цьому залі скаже, коли і в кого за цей весь час перебування у Верховній Раді я взяв хоча би одну копійку, попри те, що було дуже багато бажаючих правдами і неправдами їх увіпхати. Але я знаю, що свобода дорожче будь-яких грошей. І тому, перш ніж кидатись такими обвинуваченнями, відповідайте за свої слова. А якщо ви не маєте фактів, що я комусь продався, попросіть у мене пробачення.</p>
<p>Я пішов і підтримав створення коаліції тільки тому, що, вважаю, що в такій час потрібно саме впрягтися і тягнути цього воза, а стояти з боку і гавкати, розумієте, це є найлегше. І я дякую всім, всім, хто не злякався розділити відповідальність за майбутнє держави.</p>
<p>Тепер стосовно Андрія Парубія. Чи не кожен порядний чоловік в цьому залі прийшов у цю Верховну Раду на крові тієї Небесної Сотні, про яку нам відомо і тих біля семи сотень загиблих, про яких ще поки що офіційно невідомо, і на роменах тих, кому пощастило вижити в цій масакрі. І чи є посеред нас в цьому залі людина, яка хоч трохи доклалась би до перемоги Майдану, так, як доклався Андрій Парубій. Чи не є він тим єдиним, хто не злякався&nbsp; взяти на себе всю повноту відповідальності за цей спротив режиму Януковича, за створення сотень Самооборони&nbsp; Майдану? Адже&nbsp; добре відомо, що в разі поразки будь-якого повстання першими&nbsp; летять голови зачинщиків&nbsp; і організаторів. І дуже багато хто є такі, що люблять приєднатися пізніше, щоби потім сказати в разі чого: "А что?&nbsp; Все побежали, и я побежал". А він не злякався, він взяв.</p>
<p>Друзі! З поваги до всіх загиблих, хто загинув за перемогу Майдану, з поваги до Андрія, який доклався до цієї перемоги і до того всього, що ми уже два роки стримуємо ворога,&nbsp; виявимо цю повагу до них в той спосіб, що всі порядні люди в цій залі, всі до статку віддамо свій голос за Андрія одноголосно! А хто не віддасть свій голос за Андрія, той - "сєпар" і тому - ганьба! Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І останній виступ, народний депутат Дмитро Добродомов.</p>
<p>&nbsp;</p>
<p>12:23:54</p>
<p>ДОБРОДОМОВ Д.Є.</p>
<p>Шановні українські співвітчизники, шановні головуючі, депутати!&nbsp; Я представляю політичну партію "Народний контроль".</p>
<p>Перше. Сьогоднішнє пакетне, абсурдне з конституційної точки зору, голосування&nbsp; показало, яка реально є коаліція в цій залі. Це сумно і це образливо. З такими маніпуляціями і махінаціями починати роботу нового уряду – щонайменше дурна прикмета. І це реально погано може завершитись.</p>
<p>Друге. За таких обставин, коли завдяки голосам&nbsp; представників олігархів і колишніх регіоналів, призначається уряд, далі будуть призначатися міністри і затверджуватись програма, яку, до&nbsp; речі, ніхто в цьому залі, програму уряду, не побачив, і будуть це робити знову всліпу, але цьому вже не варто дивуватися.&nbsp;</p>
<p>Я би закликав всі демократичні політичні сили: "Батьківщину", "Самопоміч", Радикальну партію, "Народний контроль" - готовий приєднатися до опозиції народної довіри, до демократичної опозиції народної довіри. В іншому випадку ми не зможемо протистояти.</p>
<p>Два місяці. Два місяці тривали кулуарні переговори, дерибани посад, недодерибанили навіть досі посад, бо немає всіх кандидатів на міністрів, але сьогодні все одно будуть голосувати. І тому, коли говорять, що це є вихід з політичної кризи, політична криза сталася у нас 16 лютого, коли частина депутатів з коаліції, разом з представниками "Опозиційного блоку", колишніми регіоналами, не проголосували за відставку уряду Яценюка. Сьогоднішні голосування і в подальшому показують, що водорозділ в цьому парламенті відбувся, відбувся на тих, хто реально хоче працювати, реально хоче робити реформи і на тих, хто хоче продовжувати справу Яценюка і його компанії.</p>
<p>Тому, дорогі українці, слідкуйте, будь ласка, за тим, як і хто голосує, які рішення приймаються і які реформи йдуть. Це все все одно не надовго, вони настільки не довіряють один одному, що вони на сьогоднішній день не готові окремо, згідно в конституційний спосіб навіть змінювати Прем'єр-міністра, інакше, як ганьбою це назвати неможливо.</p>
<p>Тому наша партія "Народний контроль", представники її в парламенті не голосували за це, свій голос ми віддали ще 16 лютого і чітку свою позицію протягом цих півтора року висловлюємо, ми далі виступаємо за реформи. Мене тішить, що більшість представників міжфракційного об'єднання "Єврооптимісти" не підтримали цього рішення і це правильно було зроблено, і зрозуміло. І тому я всіх ще раз закликаю до об'єднання демократичні…</p>
<p>&nbsp;</p>
<p>ГОЛОВУЮЧИЙ. Дякую. 10 секунд, прошу, завершуйте.</p>
<p>&nbsp;</p>
<p>ДОБРОДОМОВ Д.Є. Об'єднання "Демократичні проукраїнські опозиції народної довіри". Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Ми завершили обговорення. Переходимо до прийняття рішення.</p>
<p>Шановні народні депутати, прошу зайняти свої місця. І я ставлю на голосування пропозицію про обрання на посаду Голови Верховної Ради…&nbsp; <i>(Шум у залі)</i></p>
<p>&nbsp;Шановні народні депутати!&nbsp; Шановні… Шановні народні депутати, прошу зайняти свої місця для того, щоб взяти участь в голосуванні. Прошу повернутися до залу.</p>
<p>Заходять народні депутати до залу, прошу. Ставлю на голосування пропозицію про обрання на посаду Голови Верховної Ради України Андрія Володимировича Парубія з одночасним відкликанням його з посади Першого заступника Голови Верховної Ради України. Прошу народних депутатів голосувати.</p>
<p>&nbsp;</p>
<p>12:29:13</p>
<p>За-284</p>
<p><i>(Оплески) </i>Рішення прийнято.</p>
<p>Вітаємо Андрія Володимировича Парубія з обранням на посаду Голови Верховної Ради. <i>(Оплески)</i></p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, це велика честь і відповідальність для мене. І я скажу, для усіх нас велика честь і відповідальність жити в такий період для нашої країни, коли кожен –&nbsp; і той, що на фронті, і&nbsp; той, що в залі –&nbsp; повинен відчувати себе солдатами однієї армії, яка відстоює українську державу.</p>
<p>Від Майдану і до сьогодні я робив, що міг, що в моїх силах, щоб відстояти українську державність, перемогти супротивника. І я переконаний, тут, в цьому залі, ми будемо діяти, як і діяли, всі разом.</p>
<p>Я не буду давати голосних обіцянок і говорити голосних слів. Своєю роботою, я переконаний, я продемонструю, що ми зможемо, щоб парламент і надалі залишався одним ключовим центром прийняття рішень у державі, і щоб спільно ми змоги добитися нашої перемоги – перемоги України. Дякую вам. <i>(Оплески)</i></p>
<p>Колеги, тепер я дуже вас прошу мене підтримати ще в одній пропозиції. Ми завершували питання, і по Регламенту так і повинно бути, але є в мене велике прохання, щоб ми проголосували за те, щоб працювати без перерви з 12 до 12.30. Щоб було правильно, по Регламенту ми повинні це проголосувати. Тому у мене … <i>(Шум у залі)</i></p>
<p>Я дуже прошу. Всі на місцях є. Колеги, я прошу приготуватися до голосування і я прошу підтримати пропозицію працювати без перерви з 12-ї до 12.30. Колеги, я прошу підтримати і прошу проголосувати. Колеги, це не важко, це коротко. Прошу проголосувати.</p>
<p>Будь ласка.</p>
<p>&nbsp;</p>
<p>12:32:30</p>
<p>За-242</p>
<p>Рішення прийнято.</p>
<p>Тепер, шановні колеги, я хотів би, щоб ми перейшли до більш динамічної нашої роботи, але це буде лише за тієї умови, якщо буде спільна згода залу.</p>
<p>Наступним пунктом порядку денного це є обрання Першого&nbsp; заступника Голови Верховної Ради України. Відповідно до статті 74, 79 Регламенту Верховної Ради України, вчора відбулося засідання коаліції депутатських фракцій "Європейська Україна" у Верховній Раді України восьмого скликання, на якому було запропоновано кандидатуру народного депутата Ірини Володимирівни Геращенко на посаду першого заступника Голови Верховної Ради України. <i>(Оплески) </i></p>
<p>Шановні колеги, я хочу кілька слів сказати перед тим, як надати слово. Ми знайомі з Іриною Володимирівною з початку 2000-х років, ми спільно пройшли і Майдан помаранчевий, і Майдан Гідності. Ірина Володимирівна весь час була тією людиною, яка була і надзвичайно працездатною, і світлою особою, яка об'єднувала навколо себе інших, яка демонструвала одночасно і здатність об'єднувати, і неймовірну працездатність. В останній період питання євроінтеграції у величезній мірі були пов'язані з нею. І найголовніше – питання визволення наших побратимів, які перебували в полоні в окупантів і перебувають, перебували під її особистою опікою, жінка, яка давала приклад багатьом чоловікам мужності, гідності і героїзму.</p>
<p>І я як Голова Верховної Ради України прошу підтримати Ірину Володимирівну Геращенко на Першого заступника Голови Верховної Ради України. І запрошую її до слова. Будь ласка.&nbsp;</p>
<p>&nbsp;</p>
<p>12:34:48</p>
<p>ГЕРАЩЕНКО І.В.</p>
<p>Шановні колеги, я рідко хвилююся, коли стою на цій трибуні, але сьогодні саме цей день, тому що, дійсно, я усвідомлюю, що це висока відповідальність. Саме відповідальності дуже часто не вистачає сьогодні українському політикуму. І тому я хочу подякувати моїм побратимам і моїм посестрам з усіх фракцій за те, що разом в цьому парламенті ми намагалися так багато зробити задля того, щоб тут менше звучала мова ненависті і щоб тут більше було мови пошуку компромісу. Мені здається, це сьогодні надзвичайно важливо для українського парламенту.</p>
<p>Я хочу подякувати фракції, яка сьогодні складається із 140 побратимів, тому що 139 там, можливо, більш гідні, ніж я, займати цю високу посаду. Але я дякую, що ви делегуєте мене на цю посаду. І я хочу пообіцяти всім вам, шановні колеги, що високу посаду Першого заступника Голови Верховної Ради я буду використовувати в першу чергу для того, щоб захищати Україну. Немає такого ранку, коли би я не прокидалася разом з моїми колегами з думкою про те, що в цій залі має з'явитися наша колега Надія Савченко. І ми маємо докласти всіх зусиль для того, щоб якнайшвидше вона була на волі, щоб вона представляла так само нашу жіночу силу і жіноче братство не тільки у Верховній Раді України, а й в Парламентській асамблеї Ради Європи.</p>
<p>Я хочу звернутися до мам всіх полонених, які знаходяться сьогодні в тюрмах Російської Федерації і на окупованих територіях. Немає такого дня, коли б я не думала, як звільнити Миколу Герасименка, останнього "кіборга" Тараса Колодія, Сергія Глондара, Олександра Олійника, за якого дуже дбають і в "Самопомочі", я знаю, і в Радикальній партії, і хочуть, щоб він був на свободі.</p>
<p>І я переконана, що будь-яку посаду ми маємо сьогодні використовувати тільки для захисту України, тільки дбати за те, щоб Україна стала сильніше, щоб ми, якщо ми є політики, стали разом з вами солдатами, які підставлять своє плече нашій армії і нашим дипломатам. Дякую вам.</p>
<p><i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Шановні колеги, чи є підтримка в залі, щоб ми перейшли до голосування, колеги? Є підтримка в залі.</p>
<p>Колеги, якщо немає заперечень в залі, я поставлю на голосування. І я прошу, шановні колеги, я ставлю на голосування питання про обрання на посаду Першого заступника Голови Верховної Ради України Ірини Володимирівни Геращенко.</p>
<p>Я прошу зайти в зал, ще не ставте голосування. Я прошу зайти всіх в зал, я прошу зайняти робочі місця.</p>
<p>Шановні колеги, давайте може ми так зробимо. Щоб не було дискусій, чи підтримує зал, щоб ми проголосували без обговорення?</p>
<p>Прошу, я ставлю на голосування хто підтримує пропозицію, щоб ми перейшли до голосування, прошу проголосувати. Будь ласка, прошу підтримати, прошу проголосувати, голосуємо, колеги.</p>
<p>&nbsp;</p>
<p>12:38:28</p>
<p>За-263</p>
<p>Отже, 263 депутата прийняли рішення, що ми можемо питання проговорювати, ставити на голосування без обговорення.</p>
<p>Тому, шановні колеги, хто ще не дійшов до робочих місць, прошу заходити.</p>
<p>І я ставлю на голосування питання про обрання на посаду Першого заступника Голови Верховної Ради України Ірину Володимирівну Геращенко. Голосуємо колеги, прошу проголосувати.</p>
<p>&nbsp;</p>
<p>12:39:06</p>
<p>За-260</p>
<p><i>(Оплески) </i>Рішення прийняте.</p>
<p>Вітаємо Ірину Володимирівну. І просимо долучитися до нас в президію, Ірина Володимирівна.</p>
<p>Вітаємо Ірину Володимирівну. <i>(Оплески) </i></p>
<p>&nbsp;Наступне питання порядку денного: призначення членів Кабінету Міністрів України. Питання про призначення на посади членів Кабінету Міністрів&nbsp; України розглядається Верховною Радою відповідно до статей 83, 85, 114 Конституції України за поданням Прем'єр-міністра України відповідно до пропозицій, внесених коаліцією.</p>
<p>Відповідно до статей 85, 106 та 114 Конституції України міністр оброни України, міністр закордонних справ України призначається Верховною Радою України за поданням Президента України.</p>
<p>Прем'єр-міністр України Володимир Борисович Гройсман відповідно до пропозицій коаліції вніс до Верховної Ради подання щодо призначення кандидатів на посади інших членів Кабінету Міністрів України.</p>
<p>Президентом України відповідно до статті 106 Конституції України було внесено подання про призначення міністром&nbsp; оборони України&nbsp; Степана&nbsp; Тимофійовича Полторака та міністром закордонних справ України&nbsp; Павла Анатолійовича Клімкіна.</p>
<p>Пропонується наступний регламент розгляду питання. Представлення&nbsp; Президентом України&nbsp; міністрів оборони та закордонних справ, надати до&nbsp; 10 хвилин Прем'єр-міністру України для представлення кандидатів на посади членів Кабінету Міністрів України і відвести 30 хвилин для відповідей кандидатів на запитання депутатських фракцій і груп.</p>
<p><i>(Шум у залі)</i></p>
<p>&nbsp;</p>
<p>ГРОЙСМАН В.Б. Шановні народні депутати, є…</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги,&nbsp; якщо немає заперечень по даному регламенту,&nbsp; я запрошую до слова&nbsp; Прем'єр-міністра&nbsp; України&nbsp; Володимира Борисовича Гройсмана.&nbsp;</p>
<p><i>(Шум у залі)</i></p>
<p>&nbsp;</p>
<p>12:44:37</p>
<p>ГРОЙСМАН В.Б.</p>
<p>Шановні колеги народні депутати, є Регламент Верховної Ради України, в якому записано, як вступають в дію постанови, зокрема постанови, які ухвалені з кадрових питань, вступають в дію з моменту їхнього ухвалення.</p>
<p>Шановні колеги…&nbsp; <i>(Шум у залі)</i> Шановні колеги народні депутати України, сьогодні я маю високу честь представити вам команду нового Кабінету Міністрів України. І я чітко дуже розумію, що сьогодні такий дуже відповідальний день, оскільки, звісно, багато є тих, хто би хотів все кинути в прірву. Але, я думаю, що у нас є шанс, який дозволяє нам впоратись з тими викликами і кризами, які є.</p>
<p>Шановні колеги, сьогодні я буду мати високу честь презентувати вам команду, з якою я буду працювати, якщо буде на то ваша воля і підтримка, нову команду Кабінету Міністрів України. Завдання у нас залишаються складними і відповідними. Але разом, я хочу підкреслити, як єдина команда і колектив, ми з ними впораємося. Нам треба зупинити кризу, нам треба забезпечити незмінність курсу на європейську інтеграцію, нам треба забезпечити відновлення економічного зростання, нам треба прискорити курс на реформи, нам треба багато прийняти спільних, відповідальних рішень.</p>
<p>Я хочу підкреслити, що все зроблю від себе як Прем'єр-міністр України для того, щоб цей уряд був орієнтований на результат, а його діяльність оцінювалась реальними досягненнями. Я б хотів, щоб це був той уряд, який, маючи вашу підтримку, отримує повернення довіри в цілому до влади від суспільства.</p>
<p>І так, шановні колеги, хочу представити вам колег, яких я вношу за погодженням з коаліцією на посади в Кабінет Міністрів України.</p>
<p>Перший віце-прем'єр-міністр - міністр економічного розвитку –&nbsp; Кубів Степан Іванович. <i>(Оплески) </i></p>
<p>Віце-прем'єр-міністр уряду України – Володимир Євсейович Кістіон. <i>(Оплески)</i></p>
<p>Віце-прем'єр-міністр з питань європейської інтеграції та євроатлантичної інтеграції – Іванна Климпуш-Цинцадзе. <i>(Оплески)</i></p>
<p>Віце-прем'єр-міністр – Павло Розенко. <i>(Оплески)</i></p>
<p>Віце-прем'єр-міністр – В'ячеслав Кириленко. <i>(Оплески)</i></p>
<p>Віце-прем'єр-міністр і міністр регіонального розвитку,&nbsp; будівництва та житлово-комунального господарства – Геннадій Зубко. <i>(Оплески)</i></p>
<p>Міністр фінансів України – Олександр Данилюк. <i>(Оплески)</i></p>
<p>Міністр Кабінету Міністрів – Олександр Саєнко. <i>(Оплески)</i></p>
<p>Міністр оборони України буде внесений, я так розумію, Президентом, але я… Вже внесений.</p>
<p>Міністр оборони – Полторак Степан Тимофійович. <i>(Оплески)</i></p>
<p>Міністр закордонних справ – Клімкін Павло Анатолійович. <i>(Оплески)</i></p>
<p>Міністр внутрішніх&nbsp; справ – Аваков Арсен. Арсен Аваков. <i>(Оплески)</i></p>
<p>Міністр юстиції – Павло Петренко. <i>(Оплески)</i></p>
<p>Міністр соціальної політики – Андрій Рева. <i>(Оплески)</i></p>
<p>Міністр екології та природних ресурсів – Остап Семерак. <i>(Оплески)</i></p>
<p>Міністр аграрної політики – Тарас Кутовий. <i>(Оплески)</i></p>
<p>Міністр інформаційної політики – Юрій Стець. <i>(Оплески)</i></p>
<p>Міністр освіти&nbsp; і науки – Лілія Гриневич. <i>(Оплески)</i></p>
<p>Міністр молоді і спорту – Ігор Жданов. <i>(Оплески)</i></p>
<p>Міністр культури – Євген Нищук.<i> (Оплески)</i></p>
<p>Міністр інфраструктури – Володимир Омелян. <i>(Оплески)</i></p>
<p>Міністр з питань тимчасово окупованих територій та внутрішньо переміщених осіб –&nbsp; Вадим Черниш. <i>(Оплески)</i></p>
<p>Міністр енергетики та вугільної промисловості – Ігор Насалик. <i>(Оплески) </i></p>
<p>Шановні колеги, цей уряд потребує вашої підтримки і не тільки сьогодні, а й подальшої нашої співпраці. Я вважаю, що ми маємо все зробити для того, щоб бути об'єднаними, для того, щоб приймати і ухвалювати, і напрацьовувати ефективні рішення, і забезпечити розвиток нашої держави.</p>
<p>Я переконаний в тому, що люди, які знаходяться в лоджії уряду, будуть здатні це зробити, будуть здатні відповідально відноситися до завдань. Багато з цих людей мають величезний досвід роботи на різних рівнях влади і я думаю, що цей уряд має шанс стати урядом народної довіри, стати урядом справжніх професійних людей і стати урядом ключовим показником ефективності якого буде зростання якості життя українців. Дякую за вашу увагу і буду дякувати за вашу підтримку.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, згідно Регламенту, відводиться 30 хвилин для відповідей кандидатів на запитання депутатських фракцій і груп та народних депутатів – 6 хвилин.</p>
<p>Шановні колеги, я прошу висловити свої позиції. Є депутати, які наполягають на дискусії? Шановні колеги, виступи від фракцій, очевидно, треба було зробити і я прошу провести запис для відповідей кандидата на запитання від депутатських фракцій і груп. Прошу провести запис, будь ласка.</p>
<p>Голуб Владислав Володимирович, "Блок Петра Порошенка".</p>
<p>&nbsp;</p>
<p>12:52:17</p>
<p>ГОЛУБ В.В.</p>
<p>Дякую. Владислав Голуб, "Блок Петра Порошенка", Черкащина. Шановний Володимир Борисович, у мене до вас насправді не запитання, а прохання. От нам роздали проект Постанови номер 4424, але внесений він народним депутатом Гройсманом Володимиром Борисовичем. Я все ж таки хотів, щоб ви свою чудову роботу починали в конституційний спосіб і рекомендую перенести цей проект постанови і внести його як Прем'єр-міністр України згідно статті 114 Конституції України.</p>
<p>А також в цім проекті постанови є два міністра, суб'єкт внесення яких Президент України.&nbsp; Але вони знову ж таки включені в проект постанови не належним суб'єктом, яким є, тому і ці дві постанови вже зареєстровані, це міністр оборони, і міністр закордонних справ. Тому я пропоную все ж таки дотримуватись Конституції України та Закону України "Про Кабінет України". Щиро дякую.</p>
<p>&nbsp;</p>
<p>12:53:20</p>
<p>ГРОЙСМАН В.Б.</p>
<p>Можна я відповім? Шановні колеги народні депутати! Вельмишановний пане Голово! Насправді, постанова внесена народним депутатом України Гройсманом, яким я є на даний момент. І також хочу сказати, що вона як Прем'єр-міністр я її щойно Кабінет Міністрів представив з трибуни Верховної Ради України. Тому тут немає жодних суперечностей. Дякую, шановні колеги, це є абсолютно очевидним.</p>
<p>&nbsp;</p>
<p>ГОЛОВУЮЧИЙ.&nbsp; Дехтярчук Олександр Володимирович, будь ласка.</p>
<p>&nbsp;</p>
<p>12:53:48</p>
<p>ДЕХТЯРЧУК О.В.</p>
<p>Олександр Дехтярчук, 154-й виборчий округ. Швидше побажання, ніж запитання до Володимира Гройсмана.</p>
<p>Пане Володимире, хочу привітати вас з обранням на цю посаду. І звертаю вашу увагу на те, що Державне підприємство "Мирогощанський іподром", вже чотири рази рішення про роздержавлення цього підприємства вносилось на розгляд Кабінету Міністрів. І, на жаль, позицію попереднього уряду відмовити трудовому колективу і пенсіонерам в отриманні державних паїв – це створює соціальну напругу на окрузі. І це питання хотілось б, щоби було вирішено позитивно, з користю для виборців і громадян.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Заболотний Григорій Михайлович, будь ласка.</p>
<p>&nbsp;</p>
<p>12:54:41</p>
<p>ЗАБОЛОТНИЙ Г.М.</p>
<p>Ну, найперше, хочу теж всім побажати успіхів, тому що успіхи уряду – це успіхи держави і народу. Я більшість людей, які сидять в цій залі і в парламентській… і в прем’єрській ложі, знаю особисто.</p>
<p>Я хотів би звернутися до дуже шанованої мною людини. Лілія Михайлівна, це до вас, Гриневич. Це особливо наша колега, яка дуже опікувалася освітою і по праву зайняла&nbsp; цю посаду. Але, Лілія Михайлівна, я ось недавно зустрічався з представниками коледжів, шкіл, і люди дуже незадоволені тим, що сьогодні 12 років – навчання у школі. Кажуть, вводьте туди вже агентство шлюбне, військомат представництво своє повинен мати і навіть пологовий будинок. Тому що в 19 років дівчина закінчує школу. Це неправильно. Ми дуже сподіваємося на вас, що ви…&nbsp;</p>
<p>&nbsp;</p>
<p>ГОЛОВУЮЧИЙ. Єгор Соболєв, фракція "Самопоміч". Будь ласка.</p>
<p>Острікова, будь ласка.</p>
<p>&nbsp;</p>
<p>12:56:11</p>
<p>ОСТРІКОВА Т.Г.</p>
<p>Шановні колеги, перед нами – новий уряд, перед вами – справжня європейська державницька опозиція в особі депутатів фракції "Самопоміч". Ми будемо підтримувати вас у всьому, необхідному для&nbsp; держави і народу України, але передусім ми хочемо побачити ваш план дій, вашу програму.</p>
<p>Умовою&nbsp; нашої підтримки ваших рішень є, по-перше, визначення стратегічних напрямків в економіці, відновлення статусу Міністерства економіки як основного органу, який вирішує економічну політику держави, реалізація ліберальної податкової реформи, наведення порядку на митниці, відновлення інвестиційного клімату, скасування всіх обмежень щодо валютного регулювання, вжиття дієвих заходів по деофшоризації економіки, проведення справжньої пенсійної реформи без...</p>
<p>&nbsp;</p>
<p>ГОЛОВУЮЧИЙ. Тридцять секунд, будь ласка, 30 секунд.</p>
<p>&nbsp;</p>
<p>12:57:13</p>
<p>ОСТРІКОВА Т.Г.</p>
<p>Проведення справжньої пенсійної реформи, без якої ми не могли минулого року провести податкову реформу, прозорий енергоринок, деолігархізація і демонополізація ринку газу і&nbsp; ринку енергетики. <i>(Оплески)</i> В&nbsp; усіх цих рішеннях ми готові вас підтримувати. Але передовсім, будь ласка, надайте нам вашу програму, якої ми досі не бачили. Як опозиція ми будемо вас дуже конструктивно контролювати і пропонувати альтернативні пропозиції. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, це є питання, відповіді, якщо урядовці мають бажання відповідати, ви, будь ласка, давайте мені знати. Якщо це просто виступ і немає необхідності у відповіді – я буду передавати слово наступному виступаючому.</p>
<p>Отже, Кривенко Віктор Миколайович.</p>
<p>&nbsp;</p>
<p>12:58:03</p>
<p>КРИВЕНКО В.М.</p>
<p>Шановний Прем'єр-міністр, шановні члени уряду, ми дуже сподіваємося, що ви будете успішними. Ви знаєте, наприклад, там Павло Кишкар, я от що ми поставили на ваш успіх, і щоб він&nbsp; взагалі був можливим. І ми зараз зупинили сценарій дострокових виборів, який, на мою точку зору, однозначно б закінчився пробиванням сухопутного коридору на Крим, тому що санкції були проти Росії скасовані.</p>
<p>Але якщо ви не станете успішними, якщо ви не будете виконувати Коаліційну угоду, як її не виконував попередній уряд, якщо не зупиниться корупція на митниці, якщо ви урядом не вийдете з чіткою позицією: де робочі місця, якою має бути позиція Національного банку, якщо цей унісон продовжиться з Національним банком і з пані Гонтарєвою – успіху не буде, так, рік пропрацює, на рік ми відтягнемо цю кризу. Цей рік – це рік можливостей, тому дуже в вас вірю, дуже радий бачити пана Омеляна, пана Кутового, інших нових людей в уряді, вірю, що ви будете успішними і ми&nbsp; завжди підставимо своє плече, але так само, будемо критикувати і показувати на всі недоліки. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Мамчур Юрій Валерійович.</p>
<p>&nbsp;</p>
<p>12:59:13</p>
<p>МАМЧУР Ю.В.</p>
<p>Прошу передати слово колезі Ірині Фріз.</p>
<p>&nbsp;</p>
<p>12:59:19</p>
<p>ФРІЗ І.В.</p>
<p>Шановні кандидати на посади міністрів, в мене наполегливе прохання від фракції БПП до вас. При перегляді бюджету, щоб ви за рахунок профіциту підняли заробітні плати прикордонникам до рівня військовослужбовців Збройних Сил України та Нацгвардії, а також вчителям до рівня хоча патрульного поліцейського. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Москаленко Ярослав.</p>
<p>&nbsp;</p>
<p>12:59:56</p>
<p>МОСКАЛЕНКО Я.М.</p>
<p>Прошу передати слово колезі Олегу Довгому.</p>
<p>&nbsp;</p>
<p>13:00:02</p>
<p>ДОВГИЙ О.С.</p>
<p>Довгий, фракція "Воля народу". Шановні колеги, я зараз скажу не лише від нашої фракції, я думаю, від більшості парламенту.</p>
<p>Перше. Вітання вам, Володимире Борисовичу, з обранням на посаду Прем'єр-міністра.</p>
<p>А друге – коментар. Попередній уряд втратив не лише зв'язок з народом України&nbsp; і з реаліями, але й втратив підтримку парламенту, що і стало результатом кризи політичної, і відтак, в подальшому привело до відставки..</p>
<p>Ви, як і багато членів сьогоднішнього уряду, є вихідцем із парламенту. Ми неодноразово обговорювали з попереднім урядом проблему того, що дуже багато важливих законопроектів не знаходили необхідної швидкості і підтримки в комітетах лише тому, що багато міністрів жодного разу не приходили на ці профільні комітети, не працювали належним чином з депутатською залою і не вели необхідних консультацій.</p>
<p>Тому я звертаюся до вас з проханням, щоб цей новий уряд не…</p>
<p>&nbsp;</p>
<p>ГОЛОВУЮЧИЙ. Олег Березюк, фракція "Самопоміч".</p>
<p>&nbsp;</p>
<p>13:01:15</p>
<p>БЕРЕЗЮК О.Р.</p>
<p>Прошу передати слово народному депутату Сисоєнко.</p>
<p>&nbsp;</p>
<p>13:01:22</p>
<p>СИСОЄНКО І.В.</p>
<p>Володимир Борисович, я хочу вам сказати про те, що населення України гине не лише на війні, а гине ще й в наших лікарнях державної та комунальної форми власності. Тому що за 24 роки незалежності нашої держави ми зробити реформи в охороні здоров'я. На протязі півтора року роботи парламенту, на жаль, ви не ставили на голосування законопроекти про медицину. Зараз ті міністри, які запропоновані вами,&nbsp; серед них немає одного міністра дуже важливого –&nbsp; міністра охорони здоров'я.</p>
<p>Скажіть, будь ласка, громадянам України, тепер не лікуватись, чи громадяни України тепер вимушені будуть їхати закордон на лікування? Дякую.</p>
<p>&nbsp;</p>
<p>ГОЛОВУЮЧИЙ. Юрій Левченко, будь ласка.</p>
<p>&nbsp;</p>
<p>13:02:18</p>
<p>ЛЕВЧЕНКО Ю.В.</p>
<p>Левченко, "Свобода", 223-й округ, місто Київ. Пан Володимир Гройсман всю свою каденцію Голови Верховної Ради планомірно порушував Закон України "Про Регламент Верховної Ради", Конституцію України, більше половини законів, які були прийняті цією каденцією, були прийняті з порушенням Регламенту, злісним порушенням. Ну,&nbsp; для того було зроблено, щоб народ не знав що ж приймається.</p>
<p>І зараз призначається цей Кабмін під головуванням пана Гройсмана з такими самими порушеннями Конституції. Постанова подається, перше, не&nbsp; за авторством Президента, а за авторством народних депутатів. Після ухвалення цієї незаконної постанови з іншими пунктами, які там не могли бути, Гройсман, будучи ще народним депутатом, за його автороством як народного депутата з'являється постанова на подання до Кабінету Міністрів. Ми не бачимо реальної постанови, ніким підписаної, що Гройсман взагалі є зараз Прем'єр-міністром. Де доказ взагалі, що він вже є офіційно Прем'єр-міністром? Тобто те, що зараз відбувається, це продовження руйнування всіх правових основ держави.</p>
<p>Ви – "любі друзі" (в лапках), дограєтесь, що народ вас звідси винесе, тільки не так, як Януковича, який в Ростов втік, а винесе вже на ешафот…</p>
<p>&nbsp;</p>
<p>ГОЛОВУЮЧИЙ. Сташук Віталій, "Народний фронт", будь ласка.</p>
<p>&nbsp;</p>
<p>13:03:34</p>
<p>СТАШУК В.Ф.</p>
<p>Прошу передати слово народному депутату Ігорю Гузю.</p>
<p>&nbsp;</p>
<p>13:03:42</p>
<p>ГУЗЬ І.В.</p>
<p>Доброго дня. Ігор Гузь, Волинь, 19-й виборчий округ.</p>
<p>В мене прохання і вже запрошення, я сподіваюсь, до наступного міністра палива, енергетики пана Насалика відвідати Волинь, Нововолинськ, зустрітися з шахтарськими колективами і спільно випрацювати нову філософію вирішення проблем шахтарів. На жаль, ваш попередник з цим об'єктивно не справився, але я надіюся і сподіваюся на вас як людину, яка має досвід, яка працює в комітеті палива і енергетики і яка готова до діалогу і компромісів. А ми готові вам як майбутньому міністерству допомогти. Тому передаю таке прохання від себе особисто і від нововолинських шахтарів.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Скорик Микола Леонідович, "Опозиційний блок". Будь ласка.</p>
<p>&nbsp;</p>
<p>13:04:44</p>
<p>СКОРИК М.Л.</p>
<p>Шановний Володимире Борисовичу, у мене три питання, і хотілося б отримати все ж таки на них відповідь.</p>
<p>Перше питання воно більш риторичне. Чи вважаєте ви, що ваша робота на посаді Прем'єр-міністра і в цілому робота Кабінету Міністрів може бути успішною, якщо ваше призначення відбувається в абсолютно неконституційний і незаконний спосіб?</p>
<p>Друге питання. Яке ваше відношення до необхідності підвищення соціальних стандартів для нашого населення і коли це відбудеться?</p>
<p>І третє питання. Які будуть конкретні кроки вашого уряду щодо підтримки таких галузей нашої національної економіки, як сільське господарство і промисловість?</p>
<p>Дякую за відповідь.</p>
<p>&nbsp;</p>
<p>ГОЛОВУЮЧИЙ.&nbsp; До слова запрошується…</p>
<p>Хтось має давати відповідь?</p>
<p>Ігор Мосійчук. Будь ласка, включіть мікрофон.</p>
<p>&nbsp;</p>
<p>13:05:48</p>
<p>МОСІЙЧУК І.В.</p>
<p>Ігор Мосійчук, "Радикальна партія". Ну, танці на граблях продовжуються в порушення Регламенту і всіх законів: народний депутат вносить склад Кабінету Міністрів. Я думаю, що з цього приводу буде обов'язково розбиратись суд.</p>
<p>А в мене є конкретне питання до міністра юстиції пана Петренка. Як відомо, Верховний Суд України поновив на займаній посаді керівника пенітенціарної служби пана Старенького. Скажіть, будь ласка, чи будете ви виконувати рішення суду, коли і в який спосіб?&nbsp; Дякую.</p>
<p>&nbsp;</p>
<p>13:06:45</p>
<p>ПЕТРЕНКО П.Д.</p>
<p>Дякую за запитання. Наразі у Міністерства юстиції таких рішень немає, і після того, як воно буде, надійде до Міністерства юстиції, ми будемо приймати в рамках закону відповідне&nbsp; процесуальне рішення щодо даного&nbsp; рішення суду. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Ляшко Олег Валерійович. Передає Андрію Лозовому. Будь ласка.</p>
<p>&nbsp;</p>
<p>13:07:04</p>
<p>ЛОЗОВОЙ А.С.</p>
<p>Андрій Лозовой, Радикальна партія Ляшка. Знаєте, сидить собі Янукович у Ростові&nbsp; і думає: а я ж не знав, що&nbsp; так можна.&nbsp;</p>
<p>От ми зараз дивимося, коли принесе нам новий уряд, де немає міністра охорони здоров'я, у той як якраз у цій галузі одна з найкатастрофічніших ситуацій. Ми привезли, і так все було корумповано і тяжко,&nbsp; привезли Квіташвілі, завалено було все в хлам. Ми сьогодні&nbsp; бачимо, що мільйони людей по всій країні не знають, як&nbsp; їм купити ліки. Саме тому&nbsp; фракція&nbsp; Радикальної партії ініціює&nbsp; певний набір безкоштовних ліків для людей похилого віку життєво необхідних.</p>
<p>Але у мене питання водночас&nbsp; до&nbsp; кандидата в чергове, от уже вдруге у нас має бути&nbsp; Міністерство начебто інформаційної політики, яке має очолити кум Президента&nbsp; Юрій Стець.&nbsp; Юрій Ярославович, а чим ви рік займались, де ж&nbsp; інформаційна політика, де ж&nbsp; протидія інформаційній війні в&nbsp; Росії? Це визнають усі наші&nbsp; дипломати&nbsp;&nbsp; в приватних розмовах, що коли Москва…</p>
<p>&nbsp;</p>
<p>ГОЛОВУЮЧИЙ.&nbsp; Гуляєв Василь, партія "Відродження". Будь ласка.</p>
<p>&nbsp;</p>
<p>13:08:18</p>
<p>ГУЛЯЄВ В.О.</p>
<p>Прошу передать слово народному депутату&nbsp; Антону Киссе.</p>
<p>&nbsp;</p>
<p>13:08:26</p>
<p>КІССЕ А.І.</p>
<p>Уважаемые коллеги, уважаемый Владимир Борисович! Владимир Борисович, я хочу, чтобы я был услышан, потомучто&nbsp; нанас смотрят все 46 тысяч избирателей, которые отправили год назад в&nbsp; адрес ваш, Кабинета Министров и Президента&nbsp;&nbsp; обращение&nbsp; по ремонту дороги&nbsp; "Одесса-Рени",&nbsp; 298 километров. Практически сделан только&nbsp; одинкилометр за все это время.&nbsp;&nbsp; Вы знаете,&nbsp; привашей поддержке был принят&nbsp; специальный закон, который давал возможность нам какие-то&nbsp; деньги сосредоточить&nbsp; на&nbsp; капитальный ремонт этой магистрали. Но,&nbsp; ксожалению,&nbsp; мы&nbsp; получили ноль.&nbsp; Я очень прошу вас, чтобы первый&nbsp; визитбыл в Одесскую область, и мы&nbsp; посмотрели вместе с министром Омеляном, как &nbsp;выполняются работы по ремонту дороги Одесса-Рени. Надеюсь и верю, что так оно и будет.</p>
<p>&nbsp;</p>
<p>ГОЛОВУЮЧИЙ. Дмитро Андрієвський, "Блок Петра Порошенка".</p>
<p>&nbsp;</p>
<p>13:09:31</p>
<p>АНДРІЄВСЬКИЙ Д.Й.</p>
<p>Шановні колеги, я впевнений, що депутати українського парламенту підтримають голосуванням український уряд, а його дії будуть гідною відповіддю на ті виклики, які стоять сьогодні перед Україною.</p>
<p>А для запитання слово прошу передати своєму колезі Олегу Барні.</p>
<p>&nbsp;</p>
<p>13:09:56</p>
<p>БАРНА О.С.</p>
<p>Шановні представники нового уряду, звертаюся до вас з проханням обмежити системну корупцію, надавши можливість заміни посадовців.</p>
<p>Другий момент. Всі рівні обласних… Створити список державних стратегічних підприємств, які не можуть бути приватизовані, реформувати негайно фінансову і банківську систему, і податкову для розвитку саме малого і середнього бізнесу. Повернутися, нарешті, обличчям до медичних і освітніх працівників, які є елітою нашої нації.</p>
<p>І основне. Земля ніколи не має бути товаром. Народ вас контролює, сподівається, нехай Бог вас допомагає.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Логвинський Георгій, "Народний фронт".</p>
<p>&nbsp;</p>
<p>13:10:43</p>
<p>ЛОГВИНСЬКИЙ Г.В.</p>
<p>Шановні колеги, шановні громадяни України! Я хотів би підкреслити, що сьогодні, коли ми намагаємося обрати уряд, обрати Прем'єр-міністра України, ми повинні знати, що відбувається саме в державі.</p>
<p>Учора, як всім відомо, так звана прокурор Криму пані Поклонська заборонила Меджліс кримськотатарського народу. Вона заборонила не Меджліс, вона заборонила вчора весь народ України, тому що Меджліс – це корінний орган, який об'єднує наших громадян.</p>
<p>Тому я звертаюсь до уряду, я звертаюсь до парламентарів, які на даний час підтримують нашу… наших громадян, які воюють за нас, вжити всіх заходів на міжнародному та національному рівні. Для цього особисто міністр юстиції, міністр внутрішніх справ, я звертаюсь з проханням, надати всі можливості для притягнення до відповідальності злочинців, які погрожують нашим громадянам. Наші громадяни&nbsp; потребують захисту як юридичного, так і практичного.</p>
<p>Слава Україні!&nbsp; Прошу підтримки.</p>
<p>&nbsp;</p>
<p>ГОЛОВУЮЧИЙ. Шверк Григорій,&nbsp; "Блок Петра Порошенка",&nbsp; будь ласка.</p>
<p>&nbsp;&nbsp;&nbsp;</p>
<p>13:11:56</p>
<p>ШВЕРК Г.А.</p>
<p>Дякую. Хочу побажати наснаги новому уряду і передати слово моєму колезі Олегу&nbsp; Недаві.</p>
<p>&nbsp;</p>
<p>13:12:11</p>
<p>НЕДАВА О.А.</p>
<p>Ми, всі жителі Донбасу та і вся Україна, дивляться з надією, Володимире Борисовичу, на вас. І ми знаємо, що ви дуже багато часу в свій час приділяли Донбасу.&nbsp; Володимире Борисовичу, ми теж підтримуємо те, що створено Міністерство з питань переміщених осіб та&nbsp; окупованих територій.</p>
<p>В мене є запит,&nbsp; Володимире Борисовичу, питання і прохання. Прошу вас підтримати&nbsp; постанову по відшкодуванню жителям Донбасу майна, яке вони загубили внаслідок проведення АТО. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Бурбак Максим,&nbsp; "Народний фронт".</p>
<p>&nbsp;</p>
<p>13:13:14</p>
<p>БУРБАК М.Ю.</p>
<p>В мене побажання для всього складу цього уряду, щоб вони, врешті-решт, продовжили ті реформи, які були започатковані&nbsp; попереднім урядом Арсенія Яценюка. Для того, щоб ми впроваджували і Угоду про Асоціацію з ЄС, і реформу ринку газу, підвищення енергоефективності, відкриття реєстрів. Тобто всі ті реформи і підвалини нової незалежної України, які були закладені попереднім урядом, врешті-решт&nbsp; впроваджувались вашим урядом. Дякую.&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Андрій Іллєнко.</p>
<p>&nbsp;</p>
<p>13:13:51</p>
<p>ІЛЛЄНКО А.Ю.</p>
<p>Андрій Іллєнко,&nbsp; Всеукраїнське об'єднання "Свобода". Я просив би все-таки, щоби була хоч якась реакція з боку кандидатів в уряд, тому що це все-таки питання, і ці звучать просто репліки депутатів, і запитання депутатів, і ніякої відповіді немає.</p>
<p>Я от хотів би задати абсолютно конкретне запитання.&nbsp;</p>
<p>Поясніть, будь ласка, навіщо в уряді потрібно шість віце-прем'єр-міністрів? Чому така велика цифра? Це пов'язано з чим, що просто не вистачило міністерств для всіх, кого треба було впихнути і дати посаду? Давайте тоді взагалі, я не знаю, міністрів без портфелів вводити, давайте до кожного міністра прикріпимо профільного віце-прем'єра, тоді всім вистачить посад, тільки от, я думаю, роботи ніякої посади. Дайте, будь ласка, відповідь на це питання.</p>
<p>&nbsp;</p>
<p>13:14:46</p>
<p>ГРОЙСМАН В.Б.</p>
<p>Відповідь дуже проста: робота буде. Прошу далі.</p>
<p>&nbsp;</p>
<p>ГОЛОВУЮЧИЙ. Шановні колеги, час, відведений...</p>
<p>Ще є, так-так. Будь ласка, Силантьєв, Радикальна партія. Так, ще є дві хвилини.</p>
<p>&nbsp;</p>
<p>13:14:57</p>
<p>СИЛАНТЬЄВ Д.О.</p>
<p>Я хотел бы обратиться к министру молодежи и спорта Игорю Алексеевичу. Я надеюсь, что в этом новом правительстве все-таки политика министерства будет направлена на то, чтобы сохранить ту инфраструктуру спортивную, которая у нас еще осталась, и которая сегодня на вес золота, те спортивные школы, которые сегодня сокращаются, и ту молодежь, которая сегодня остается без возможности заниматься спортом, которая сегодня остается на улицах, где их ждет наркомания, алкоголь, курение, преступность. И я как глава подкомитета готов протянуть руку дружбы и сотрудничества все, что касается на уровне закона, мы готовы помогать и поддерживать министерство.</p>
<p>&nbsp;</p>
<p>13:15:53</p>
<p>ЖДАНОВ І.О.</p>
<p>Дякую за запитання, шановний колега. Рука дружби приймається. Ви знаєте, що я працюю постійно з профільним комітетом Верховної Ради, я думаю, що ми разом будемо робити все можливе для збереження системи масового спорту в Україні для того, щоб наші діти не були на вулиці, а спортсмени мали нормальні умови для підготовки до міжнародних змагань і в тому числі до олімпійських і параолімпійських ігор, які відбудуться в цьому році. Дякую вам.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, обговорення завершено і ми переходимо до прийняття рішення. Я прошу народних депутатів України приготуватися до голосування, зайти в зал і зайняти робочі місця.</p>
<p>Секретаріат Верховної Ради прошу повідомити, що зараз відбудеться голосування і членів фракцій прошу провести мобілізаційну роботу серед особового складу.</p>
<p>Отже, шановні колеги,&nbsp; прошу приготуватись до голосування. Шановні колеги, відповідно до статей 85 і 114 Конституції України на голосування ставиться пропозиція про призначення членів Кабінету Міністрів України, запропонованих Президентом України, та за списком, запропонованим Прем'єр-міністром України, проект Постанови номер 4424. Хто підтримує дану постанову, прошу проголосувати. Голосуємо, колеги.</p>
<p>&nbsp;</p>
<p>13:18:57</p>
<p>За-239</p>
<p>Рішення прийнято. <i>(Оплески) </i></p>
<p>Привітаємо Кабінет Міністрів.</p>
<p>Шановні колеги, відповідно до статті 10 Закону України "Про Кабінет Міністрів України" члени нового складу Кабінету Міністрів України складають присягу перед Верховною Радою України. Присягу зачитує Прем'єр-міністр України, і її текст підписує кожен член Кабінету Міністрів України.</p>
<p>Слово для зачитання тексту присяги надається Прем'єр-міністру України Володимир Борисовичу Гройсману. Будь ласка.</p>
<p><i>(Шум у залі)</i></p>
<p>&nbsp;</p>
<p>13:19:50</p>
<p>ГРОЙСМАН В.Б.</p>
<p>Шановні колеги народні депутати України! Я, Гройсман Володимир Борисович, усвідомлюючи високу відповідальність члена Кабінету Міністрів України, урочисто присягаю на вірність українському народові.&nbsp; Зобов'язуюсь додержуватися Конституції України та законів України, зміцнювати суверенітет і незалежність України, обстоювати права і свободи людини та громадянина, дбати про добробут Українського народу, сталий демократичній розвиток суспільства.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Привітаємо членів Кабінету Міністрів. <i>(Оплески)</i></p>
<p>Шановні колеги, оскільки ми призначили на посаду членів Кабінету Міністрів України, нам необхідно розглянути Постанову про звільнення з посад членів Кабінету Міністрів України попереднього уряду.</p>
<p>Такий проект Постанови внесений народним депутатом України Володимиром Гройсманом, і є прохання, щоб ми підтримали проект Постанови про звільнення з посад членів Кабінету Міністрів попереднього уряду.</p>
<p>Хто підтримує дану пропозицію… Шановні колеги, прошу зайняти місця, відбувається голосування, колеги.</p>
<p>Шановні колеги, прошу зайняти місця. <i>(Шум у залі)</i> Так, всі зайняли місця?</p>
<p>Отже, хто підтримує пропозицію про звільнення з посад Кабінету Міністрів України членів попереднього уряду, прошу проголосувати, прошу підтримати. Прошу припинити голосування.</p>
<p>Князевич, голова комітету, вимагає слово. Будь ласка, Князевич, голова комітету.</p>
<p>&nbsp;</p>
<p>13:22:21</p>
<p>КНЯЗЕВИЧ Р.П.</p>
<p>Дякую. Шановний пане Голово, шановні колеги, оскільки є непорозуміння у багатьох депутатів, чомусь вони вважають, що нам не треба таку проводити процедуру, я просто зачитаю пряму норму статті 17 частини четвертої Закону "Про Кабінет Міністрів", яка каже, що всі члени Кабінету Міністрів, які перебувають у відставці, а вони зараз відповідно перебувають у відставці, звільняються зі своїх посад з початку роботи новосформованого Кабінету Міністрів України, це пряма вимога закону. І треба обов'язково голосувати за цю постанову. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, це були довгі юридичні дискусії, щоб бути юридично точним, щоб ми не допустили жодної помилки в Регламенті, ми проголосуємо це рішення. Прошу зайняти місця, приготуватися до голосування.</p>
<p>І хто підтримує постанову про звільнення з посад членів Кабінету Міністрів України попереднього уряду, прошу проголосувати. Колеги, будь ласка, голосуємо.</p>
<p>&nbsp;</p>
<p>13:23:29</p>
<p>За-281</p>
<p>Рішення прийнято.&nbsp; Постанова прийнята.</p>
<p>Шановні колеги, зараз на правах ведучого, головуючого я... Можна без перерви? Без перерви, так? Добре. Уряд перед тим просив перерву на 10&nbsp; хвилин, а зараз кажуть, що можуть без перерви працювати. Володимир Борисович, тоді ми переходимо до розгляду наступного питання. Це є розгляд питання про схвалення Програми діяльності Кабінету Міністрів України. <i>(Шум у залі)</i></p>
<p>Шановні колеги, це буде наступне питання. <i>(Шум у залі)</i></p>
<p>Олег Валерійович, це наступне буде питання. Прошу уваги!</p>
<p>Згідно з пунктом 11 частини першої статті 85 Конституції України до повноважень Верховної Ради України належить розгляд і прийняття рішення щодо схвалення програми діяльності Кабінету Міністрів України. Прем'єр-міністр України Володимир Борисович Гройсман подав до Верховної Ради України Програму діяльності Кабінету Міністрів України. Регламент розгляду даного питання передбачає: доповідь Прем'єр-міністра, запитання до Прем'єр-міністра, обговорення і заключне слово Прем'єр-міністра України.</p>
<p>І я запрошую до слова, до доповіді Прем'єр-міністра України Володимира Борисовича Гройсмана. Будь ласка.</p>
<p>&nbsp;</p>
<p>13:25:10</p>
<p>ГРОЙСМАН В.Б.</p>
<p>Дякую, шановні колеги народні депутати. Я розумію, що в залі Верховної Ради є різні настрої. Хочу вам сказати, що я особисто проводив консультації зі всіма фракціями українського парламенту, і ми обговорювали багато питань порядку денного, в тому числі участі в коаліції. Я думаю, що можна сьогодні говорити дуже багато речей різних, але відповідь буде тільки в тому, наскільки якісно буде працювати цей уряд. Тому не треба підвищувати градус, градус треба підвищувати там, де потребують конкретні рішення, де потрібно робити конкретні справи. Я думаю, що це надзвичайно є важливим.</p>
<p>Я почув багато запитань від проекту обговорення від народних депутатів України. Очевидно, що по багатьох питаннях ви абсолютно праві, і треба нам побудувати абсолютно нову якість нашої взаємодії. У нас є багато питань в охороні здоров'я, і я в цьому щось розумію. І думаю, що нам вдасться спільно з парламентом зробити одну концептуальну реформу, яка буде реально відповідати інтересам українського народу. Всі інші питання потребують опрацювання. І я думаю, що тут не буде жодних питань. Якщо хтось говорить про те, що голосування в українському парламенті якесь там невідоме, то, знаєте, я розумію, що є така радянська звичка: була б людина, а до неї завжди можна пред'явити будь-які претензії.</p>
<p>Тому, я вважаю, що Верховна Рада України&nbsp; сьогодні проявила свою мужність, стійкість, патріотизм в тому, що ми маємо шанс ситуацію врегулювати і рухатись далі.</p>
<p>Колись, коли я тільки починав працювати Вінницьким міським головою, а мені на той момент було 28 років, один досвідчений менеджер дав мені добру пораду. Він сказав, що якщо ти хочеш бути успішним керівником, то одним оком ти маєш дивитися під ноги і чути, і бачити те, що хвилює людей сьогодні, а другим дивитись у майбутнє, завжди розуміти кінцеву мету, до якої ти ідеш. Усі ми даємо собі звіт у тому, які непрості часи переживає сьогодні Україна і як важко сьогодні живеться людям.</p>
<p>Від уряду, який сьогодні сформовано, люди чекають в першу чергу відповідальної політики, активних дій, які дозволять вивести Україну із кризи. Але ті кроки, які ми повинні робити невідкладно, повинні не просто вирішувати сьогоднішні проблеми, вони повинні закладати основи для майбутнього розвитку нашої держави, а це можливо тільки шляхом глибокого реформування, якого потребують практично всі сфери життя нашої держави.</p>
<p>Вивести країну з кризи і забезпечити ефективне продовження реформ це і є ті два ключових завдання, які стоять перед новим урядом. Наша мета – зробити незворотнім перетворення в Україні і зробити незворотнім перетворення України в сучасну європейську державу, закласти основу для сталого економічного розвитку.</p>
<p>Про програму декілька слів. У своїй діяльності новий уряд керуватиметься тими базовими стратегічними документами, які визначають основні орієнтири на шляху європейського розвитку.</p>
<p>Перше. Це стратегія України - 2020, Коаліційну угоду, яка була підготовлена і підписана ще у 2014 році, і багато народних депутатів брали персональну участь у ї розробці. Угодою про асоціацію між Україною та Європейським Союзом, стратегічними документами, підписаними з нашими міжнародними партнерами, планом законодавчого забезпечення реформ, який був затверджений у цій залі минулого року. Усе це якісні документи, які визначають, що нам потрібно зробити на шляху європейських перетворень. І сьогодні не стоїть питання створення нових красивих документів, питання стоїть про виконання тих програм, які уже напрацьовані. Тому наша програма базується на Коаліційній угоді та містить її основні завдання, в той же час ми беремо на себе зобов'язання, і це є принципово важливим, протягом одного місяця на основі детального аналізу ситуації напрацювати і представити чіткий план, спільно з народними депутатами України, операційний антикризовий план, який чітко помісячно визначить, що буде зроблено нами до кінця року і які будуть конкретні індикатори його виконання.</p>
<p>До кінця року ми беремо на себе зобов'язання і що дуже важливо, підготувати план розвитку України на середньострокову перспективу.</p>
<p>Про пріоритети. Ефективне управління і відновлення довіри до влади. Сьогодні я хотів би сказати про деякі наші пріоритети. Одне з ключових завдань яке сьогодні стоїть перед усіма нами відновити довіру до влади. Я вважаю, що однією із ключових передумов такого відновлення є ефективне державне управління. Влада це перш за все спроможність вирішувати проблему людей і сьогодні ми повноцінно маємо довести цю спроможність.</p>
<p>За останні тижні я провів численні зустрічі з представниками громадянського суспільства, експертами з різних галузей. Я скажу про три основні висновки, які я зробив після цього спілкування.</p>
<p>Перше. Люди часто просто не чують, людей часто просто не чують чиновники, часто не володіють реальною ситуацією, закривають очі на реальні проблеми, які хвилюють людей.</p>
<p>Друге. В багатьох сферах досі не запропоноване чітке бачення того, що планується зробити. Люди просто не розуміють, що буде з тою чи іншою сферою, а рішення, які пропонуються іноді, не системні і відірвані від життя.</p>
<p>Третє. Я почув багато конкретних пропозицій та ідей з приводу того, що можна і потрібно зробити невідкладно, розумних і правильних ідей в нашій країні достатньо. Я почув про те, що кроки, яких люди чекали багато років, знову відкладається на невизначений термін. Про яку довіру можна говорити, якщо наші чиновники продовжують діяти за правилами: не чую людей, не бачу майбутнього, нічого не роблю?</p>
<p>На першому засіданні уряду перед міністрами буде поставлене завдання протягом місяця актуалізувати і представити на обговорення громадськості чітке бачення відповідних секторальних реформ і плану першочергових дій до кінця року. При тому&nbsp; дуже важливо не втратити те, що було надбанням уряду, який&nbsp; був&nbsp; сьогодні,&nbsp; які повноваження&nbsp; сьогодні&nbsp; були припинені.&nbsp; Водночас ми маємо підняти якість операційного управління і прийняття рішень у всій системі виконавчих органів влади.</p>
<p>Я завжди&nbsp; вважав, реформи потрібно починати з себе. Ми не маємо&nbsp; права більше діяти за принципом: коли права рука не знає, що робить ліва; коли рішення&nbsp; футболяться&nbsp; місяцями від міністерства&nbsp; до міністерства, а іноді&nbsp; у залі Верховної Ради України; коли ставляться завдання, які ніхто не виконує&nbsp; і ніхто&nbsp; за це не несе відповідальності. Я можу&nbsp; пообіцяти українському суспільству і майбутнім колегам міністрам, що&nbsp; я зможу забезпечити жорсткий менеджмент з чітким контролем виконання поставлених завдань і відповідальності тих, хто цього не робить.&nbsp; Але я прихильник системних рішень.&nbsp; Ми повинні перебудувати систему державної служби на основі нового прийнятого закону&nbsp; у цій&nbsp; залі Верховної Ради України, змінити&nbsp; систему&nbsp; роботи Кабінету Міністрів&nbsp; і усіх ЦОВів, активізувати&nbsp; впровадження електронних технологій, електронного врядування.</p>
<p>Особливо&nbsp; хочу&nbsp; акцентувати&nbsp; увагу на зміні&nbsp;&nbsp; системи взаємодії уряду і&nbsp; парламенту. Є проблема, яку ми маємо вирішити і вирішити спільно – це&nbsp; порушення взаємодії і комунікації між&nbsp; Кабінетом Міністрів&nbsp; і&nbsp; Верховною Радою України. Перебудувати цю систему – наше спільне завдання,&nbsp; яке зокрема передбачене Дорожньою картою реформ, яку ми спільно з вами&nbsp;&nbsp;&nbsp;&nbsp; напрацювали, яка була&nbsp; напрацьована і підтримана в рамках спільної Місії&nbsp; Європейського парламенту і українського парламенту, яку очолює&nbsp; вельмишановний пан Пет Кокс.&nbsp; Можу вам&nbsp; пообіцяти, що на всіх етапах від підготовки законопроектів&nbsp; до їх прийняття і подальшої імплементації&nbsp; уряд&nbsp; буде постійно&nbsp; в діалозі&nbsp; з народними&nbsp; депутатами України.&nbsp; Вважаю, що&nbsp; підвищення якості управління – запорука вирішення&nbsp; усіх проблем та відновлення довіри суспільства до влади.</p>
<p>Макрофінансова стабільність. Хочу наголосити на тому, що збереження макрофінансової стабільності&nbsp; і ефективна&nbsp; співпраця&nbsp; з нашими міжнародними партнерами є критичною умовою&nbsp; нашого&nbsp; подальшого розвитку. З одного боку,&nbsp; ми повинні повернути довіру наших міжнародних&nbsp; партнерів до&nbsp; України, а це ми можемо зробити тільки,&nbsp; чітко і своєчасно виконуючи ті зобов'язання, які ми взяли на себе.</p>
<p>З другого боку, ми маємо підвищити ефективність і суб'єктність у взаємодії з нашими міжнародними партнерами. Наш попередній досвід, зокрема при прийнятті бюджету на цей рік, показує, що в рамках базових параметрів, які ми визначаємо спільно з нашими міжнародними партнерами, існують різні шляхи досягнення цілей. І наші шляхи мають бути самими ефективними. І ми повинні в ході переговорів спільно визначити, які конкретні кроки мають бути зроблені у нашій ситуації, враховуючи і міжнародний досвід, і нашу активну… і нашу актуальну ситуацію.</p>
<p>Ми будемо активно консультуватися з профільними комітетами, і прошу це враховувати, і з коаліцією на етапі переговорів. Але досягнуті домовленості мають чітко виконуватись, і це має бути нашою спільною відповідальністю. Тут я дуже розраховую на підтримку усього українського парламенту.</p>
<p>Хочу наголосити, я – реаліст і вважаю, що популізм є не меншим ворогом для України, ніж зовнішня агресія. Ми не можемо обіцяти людям те, що нездійсненне в сьогоднішніх умовах. Іноді реалії нашої політики говорять про те, що всі політичні партії обіцяють все, а потім нічого не виконують. Ми маємо змінити цю традицію української культури… політичної культури. Або робити те, що приведе до ще більшого загострення кризи, робити це неможливо. І, якщо ми приймаємо непопулярні рішення, ми повинні йти до людей і пояснювати, чому це рішення необхідно прийняти.</p>
<p>Ми повинні виходити з того, що допомога наших міжнародних партнерів, яку ми з вдячністю приймаємо, це тимчасовий засіб, це як пісочний годинник: ми отримали допомогу, перевернули цей годинник і маємо час для стабілізації ситуації в країні, але і відновлення національної економіки.</p>
<p>Без відновлення економічного зростання ми ніколи не станемо на власні ноги. Тому реформи в економічній сфері для нас є одним з ключових пріоритетів, коли у людей є нормальна робота з нормальною заробітною платою, багато проблем зніметься відразу. Економічні зростання в свою чергу неможливі без створення нормального, сприятливого бізнес-клімату. Ми невідкладно маємо повернутись до податкової реформи. Спільно з Верховною Радою України я пропоную негайно створити робочу із залученням міжнародних експертів, яка повернеться до двох напрацьованих&nbsp; варіантів нового Податкового кодексу. Ми повинні взяти&nbsp; те краще, що є в кожному з них, ми повинні оцінити реальні наслідки впровадження тих чи інших змін як в короткостроковій, так і в довгостроковій перспективі. В результаті ми маємо вийти на консолідований варіант, прийняття якого якнайшвидше забезпечить відповідне економічне зростання. Щоб і держава, і бізнес мали достатньо часу,&nbsp; щоб підготуватись до його впровадження, а не в останню ніч.&nbsp; І накласти мораторій на будь-які зміни до Податкового законодавства протягом 3-5&nbsp; років. Ми маємо забезпечити прогнозованість нашої держави.</p>
<p>&nbsp;Одночасно ми маємо змінити систему&nbsp; роботи податкових і митних органів, на які ми маємо чи ненайбільше&nbsp; нарікань з боку підприємців. І тут я хочу сказати,&nbsp; що ми маємо припинити ганебну практику "сірої", "чорної", якої завгодно контрабанди. Ми маємо зробити все, щоби наша митниця була надзвичайно прозорою для українського суспільства і надзвичайно&nbsp; закритою для будь-якого контрабандиста. Ми маємо значно підвищити платежі і підвищити&nbsp; контроль над митними органами&nbsp; України, і ми це маємо зробити з вами спільно.</p>
<p>Одночасно&nbsp; ми&nbsp; маємо змінити систему роботи і податкових органів, і є кроки, які можна реалізувати дуже швидко <a name=Temp></a>- запровадити автоматизовану систему оцінки ризиків. Такі системи діють у всіх європейських країнах, але у нас й досі вони ще не запроваджені.&nbsp; Запровадити стандартні процедури, щоб максимально прибрати суб'єктивний фактор, який є зачасту величезним зловживанням, а отже, прибрати всі "брудні руки" від українського бюджету. Є кроки, які потребуватимуть більшого часу: змінити&nbsp; ідеологію роботи цих органів так, щоб індикатором ефективність була не сума зібраних, підкреслюю, зібраних податків і штрафів, а сума сплачених податків. Реформа податкової митниці – це те, що сьогодні для усіх підприємців, від великого до малого,&nbsp; стане сигналом того, що в країні, дійсно, починаються зміни.</p>
<p>Ще одне важливе завдання – це дерегуляція. Це та сфера, де останній&nbsp; рік - два досягнуто суттєвого прогресу. Але, думаю, що кожен представник бізнесу скаже, що цього на разі недостатньо. Говорячи відверто, у так званій дерегуляційній гільйотині ніж, от як він туди попав, там він і застряг. Я обіцяю, що цей ніж на існуючу бюрократію ми, врешті-решт, опустимо.</p>
<p>Серед першочергових завдань і кроків має бути також реалізація тих кроків, які мають суттєво підвищити наш рейтинг у легкості ведення бізнесу Doing Business. Тут у нас часу просто обмаль, і цілу низку рішень ми маємо прийняти вже протягом найближчих місяців. Створюючи ліберальні правила гри для бізнесу, ми водночас маємо ефективно використовувати стимул для розвитку власної економіки, ми маємо знайти своє місце у глобальній економіці і забезпечити перехід від сировинно-орієнтованої економіки до економіки, орієнтованої на створення високої доданої вартості і всі шанси у нас для цього з вами є.</p>
<p>Я за останні тижні декілька раз зустрічався з аграріями, система пільгового відшкодування ПДВ відіграла серйозну роль у розвитку цього сектору. Але водночас і всі це знають, була в тому числі і джерелом для корупції. Чи це єдиний спосіб стимулювання розвитку галузі? Ні, не єдиний. І ми спільно з аграріями знайшли варіанти, які вже доопрацьовуються до конкретних рішень, і я думаю, що ми спільно зможемо їх ухвалити. Пріоритетом при цьому є підтримка невеликих фермерських господарств і малого, і середнього бізнесу. Хотів би ще раз особливо наголосити одне ключове з наших завдань у сфері економіки, це подолання безробіття і створення нових робочих місць. Саме в секторі малого і середнього бізнесу, в галузях, орієнтованих на створення високої доданої вартості, найбільший потенціал для зростання. Відсоток вкладу, який цей сектор вноситься у ВВП, у нас є і в європейських країнах, просто не піддається порівнянню.</p>
<p>Ще один резерв для економічного зростання. Я бачу ефективне використання ресурсу державних інвестицій. Я вже говорив не один раз, що попередній план, попередній аналіз діючого бюджету показав, що кошти вкладаються державною в об'єкти зі ступеню готовності 6-7 відсотків, щоб за рік довести ступінь їх до 10. Простіше кажучи, гроші просто закопуються в котловани і перетворюються на постійні, і вічні будівництва.</p>
<p>Якщо ці кошти ми будемо з вами концентрувати на інфраструктурних проектах, наприклад, на програмі ремонту і побудові українських доріг, то ми отримаємо відразу декілька результатів, зробимо, дійсно, корисну справу для країни, покажемо людям помітні результати та ще і дамо людям реальну роботу і реальний заробіток. Бо одне робоче місце в будівництві, як ви знаєте, створює суміжні сектора до семи робочих місць.</p>
<p>Є інші інфраструктурні проекти, які можна запустити: це енергоефективність, місцева інфраструктура і так далі. Фактично потрібно розпочати капітальний ремонт країни. Додатково ми вже маємо виділені ресурси міжнародних фінансових інституцій, які сьогодні не використовуються ефективно, а також значні кошти в місцевих бюджетах внаслідок фінансової децентралізації, яку ми розпочали, і саме тут є великі резерви, коли місцеві бюджети і державні бюджети стануть справжніми партнерами на реалізацію державної стратегії розвитку.</p>
<p>Є декілька важливих при цьому моментів. Перше, жорсткий контроль, щоб не крали, при бажанні це можливо зробити. Другий контроль якості, і тут нам, думаю, допоможуть міжнародні партнери. І третє, стратегічне бачення того, що ми робимо і для чого, які транспортні кордони ми будуємо,&nbsp; що б ми не будували дороги, які ведуть в нікуди.</p>
<p>Не можна не торкнутись також питання підвищення ефективності управління державними підприємства і приватизації на відкритому прозорому конкурсі. Я вітаю те, що розпочався процес призначення топ-менеджерів державних компаній через відкриті конкурси. Ця практика має бути продовжена, і ми маємо відійти від системи політичних призначень, які є іноді або за часту і джерелом корупції.</p>
<p>Щодо приватизації. Ця тема викликає жваві дискусії у суспільстві, одні категорично "за", інші категорично "проти". Чого бояться ті, хто "проти"? Розпродамо останнє за безцінь, наживуться на цьому знову олігархи, а гроші проїмо. Це, на мій погляд, ризик, який потрібно враховувати і мінімізувати, але не робити цього ми не можемо. Не тільки і не стільки тому, що потрібно кошти для наповнення бюджету, хоча і це надзвичайно важливо. Неефективне управління державною власністю – це одне з найбільших корупційних дірок, через які вимиваються все&nbsp; нові і нові кошти, про це говорять всі, хто успішно пройшли шлях реформ.</p>
<p>Але що важливо? Перше, приватизацію ми маємо провести зважено і поетапно, визначаючись по кожному об'єкту.</p>
<p>Друге, провести її грамотно, готуючи об'єкти до приватизації, щоб продавати на вигідних умовах.</p>
<p>І третє, саме головне, це має бути прозоро.</p>
<p>У нас багато говорять про деолігархізацію. І в стінах цього парламенту спільно з попереднім урядом уже немало зроблено.</p>
<p>Що таке "олігархічна економіка"? Це коли для одних – одні правила і можливості, а для інших – інші. Я хочу сьогодні чітко сказати, що правила в Україні мають бути одні, і заробляти потрібно не за рахунок…, а заробляти потрібно тільки за рахунок грамотного ведення бізнесу, а не за рахунок схем, преференцій і лобіювання. Це той підхід, який я сповідував і буду сповідувати.</p>
<p>Темі запобігання і боротьбі з корупцією я хочу приділити увагу як ще одному нашому ключовому пріоритету. Корупційна система державного управління – це як решето: скільки б ми не наповнювали державну казну, все з неї витікає… від казни. Новий уряд буде сповідувати нетерпимість до будь-яких проявів корупції.</p>
<p>Є два стратегічних завдання. Перше – створити умови, які б мінімізували ризики корупції і, зокрема, реалізувати ті кроки, про які я говорив і раніше. І друге, без чого боротьба з корупцією ніколи не буде ефективною – невідворотність покарання за корупційні діяння. В межах своїх повноважень ми&nbsp; підтримуємо запуск роботи новостворених органів по запобіганню і боротьбі з корупцією і&nbsp; реформи судової системи.</p>
<p>Одночасно будемо сповідувати…</p>
<p>&nbsp;</p>
<p>ГОЛОВУЮЧИЙ.&nbsp; Прошу дати можливість завершити.</p>
<p>&nbsp;</p>
<p>ГРОЙСМАН В.Б. Водночас, ми будемо сповідувати принципи максимальної відкритості в роботі виконавчої влади. Мій попередній досвід&nbsp; показує, що запровадження електронних технологій – один з ефективних способів підвищення відкритості і роботи влади і запобігання корупції.</p>
<p>Та команда, яка запустила систему прозору, продовжить працювати в новому уряді і буде мати мою повну підтримку. Я вітаю ті кроки, які були зроблені для забезпечення прозорості державних закупівель і тепер&nbsp; робляться для забезпечення прозорості аукціонів. Це колосальні кошти, які в результаті економляться для Державного бюджету. Я вдячний колегам депутатам, які підтримували відповідні законопроекти, які зробили можливим впровадження такого підходу.</p>
<p>Я також знову ж&nbsp; хочу спиратися на свій попередній досвід, запропоную впровадження&nbsp; антикорупційних систем і аудитів в системі центральних органів виконавчої влади.</p>
<p>Принципи ефективної і відповідальної держави – це дати роботу тим, хто може подбати про себе сам і подбати про тих, хто через вік, здоров'я, інші обставини потребує соціальної підтримки.</p>
<p>Треба бути реалістом, ми не можемо тратити більше, ніж заробляємо, кожна українська родина на своєму прикладі це дуже чудово розуміє. Те ж правило діє і в ситуації з державним бюджетом. Але ті кошти, які спрямовуються на соціальні цілі, повинні витрачатися ефективно, тоді ми зможемо реально допомагати тим, хто потребує допомоги, а не розмазувати ресурси за принципом: всім, але по мізеру.</p>
<p>В якості першочергових кроків на поточний рік я бачу: аналіз ефективності і керування впровадження системи субсидій і тарифної політики. Система субсидій виконала важливу роль запобіжника на першому етапі переходу до економічно обґрунтованих тарифів. І система соціальних служб в цілому справилася з цим викликом, за що усім працівникам цих&nbsp; служб потреба сказати "дякую".</p>
<p>Ми повинні всі чітко усвідомлювати, що через знижені тарифи держава фактично датувала усіх бідних і багатих, бо та ж субсидія була прихованою в різниці в тарифах. Окрім того, система датування "Нафтогазу" створювала поле для корупції. Система змінена і на нас ляже відповідальність завершення цієї реформи. Але залишається неврегульованим низка питань, які викликають значний соціальний резонанс, це, зокрема, питання прозорості&nbsp; тарифів і стимулювання енергозбереження. Одним із перших моїх доручень буде невідкладне опрацювання цих питань, які є складовими переходу на економічно обґрунтовані тарифи.</p>
<p>Аудит ефективності та реформи соціальних фондів. Через соціальні фонди проходить колосальний обсяг ресурсів, тому вони повинні бути об'єктом пристальної уваги, потрібно забезпечити максимальну прозорість їх роботи, можливо, скорочення витрат на їх адміністрування може дати суттєву економію, з одного боку, а, з іншого, покращити надання соціальних послуг.</p>
<p>Зміна системи державної допомоги по безробіттю – це однозначний пріоритет, якому, на жаль, досі не приділялося достатньо уваги. Статистика реального безробіття в країні дуже і дуже невтішна, а прогнози ще більш невтішні. В першу чергу, це результат економічного спаду, який ми переживаємо, але не тільки, це результат неефективної державної політики у сфері зайнятості. Ні для кого не секрет, що служби зайнятості часто виконують лише формальні функції і надають послуги, які не мають, на превеликий жаль, ефект. Можливо, це занадто різке судження, але люди ходять в Службу зайнятості просто відмічатися, а не отримати реальну роботу в працевлаштуванні.</p>
<p>Які стимули закладає держава для роботодавців за працевлаштування, зокрема за надання першого робочого місця? Чи існує в країні реальний моніторинг і прогноз ринку праці? Чи система нашої освіти, зокрема професійно-технічної, надає людям кваліфікацію, яка відповідає вимогам роботодавців? Чи існує в країні взагалі система профорієнтації? Низку таких питань можна продовжити, і ми маємо знайти на них відповіді. Є досвід інших країн вирішення цих питань, який можна і потрібно впроваджувати.</p>
<p>Перше, що потрібно для цього, - усвідомити, що держава може і повинна реально боротися з безробіттям, повинна активно, я би сказав, навіть агресивно, добиватись забезпечення своїх громадян роботою.</p>
<p>Хочу підкреслити, що в моєму розумінні відповідальна держава – це держава, яка виконує соціальний контракт. Тому реформування соціальної політики буде, безсумнівно, одним з наших ключових пріоритетів.</p>
<p>Ще один виклик, на який ми маємо дати відповідь, - це теж, як живуть люди в нашій країні. І це є надзвичайно важливим. Умови життя людей інакше, як депресивними, не назвеш. І важко бути оптимістом, коли живеш в депресивних умовах, У людей є враження, що до їх повсякденних проблем владі байдуже. Я вважаю, що змінити умови для людей ми можемо тільки спільними зусиллями органів місцевого самоврядування і держави.</p>
<p>З ідеєю децентралізації я прийшов у центральну владу два роки тому і весь цей час послідовно її реалізовував. І ми уже досягли перших зрушень. Завдяки фінансовій децентралізації і запуску процесу об'єднання громад, добровільного, підкреслюю, є ознаки пожвавлення в самих громадах: десь ремонтують дороги і тротуари, десь – садочки і школи, десь – поліклініки і лікарні. Це поки що ознаки, бо за рік чи два усі дірки, які набрались роками, не залатаєш.</p>
<p>Одне з ключових завдань на цей рік – остаточно сформувати чітку модель розподілу повноважень за рівнями: місцевий, субрегіональний і регіональний, – за принципом субсидіарності і закріпити за повноваженнями обов'язково фінансові джерела. Цю роботу ми розпочинали з нашими польськими колегами ще у 2014 році.</p>
<p>Я завжди відстоював позицію, що будь-які секторальні реформи приречені, якщо не включимо в них енергію місцевих громад. Цю енергію ми зараз включаємо, але і держава має виконувати свою частину роботи. Я в першу чергу говорю про дві критично важливі для сучасної України реформи –&nbsp; освіта і охорона здоров'я.</p>
<p>Неприпустиме подальше затягування з цим питанням. Ми врешті-решт маємо затвердити базову стратегію реформи системи охорони здоров'я в Україні. Те, що так важко підбираємо керівника МОЗ, говорить лише про те, наскільки багато проблем накопичилось в цій галузі і наскільки важко знайти людину, яка б мала сміливість у спроможність провести необхідні зміни. Я особисто є прихильником …… моделі медицини, але я готовий до дискусії.</p>
<p>Принципово маємо врахувати наступне. Нова система, фінансування має вводитись поетапно з врахуванням нинішнього стану медичних закладів і нинішнього рівня життя людей, щоб не виникало провалів, такі ризики неприпустимі.</p>
<p>Хочу торкнутися дуже чутливого питання для наших громадян – ціни на ліки. Я дуже багато чую критики в цьому питанні, але врешті-решт ми маємо поставити в цьому питанні крапку, ми маємо забезпечити справедливі ціни на ліки для громадян України. Я думаю, що наше спільне завдання це зробити і в цьому буде приділена наша увага.</p>
<p>Спільними зусиллями Міністерство освіти і органів місцевого самоврядування ми маємо запустити також якісну реформу освіти, я радий, що Лілія Михайлівна Гриневич, керівник відповідного профільного комітету, яку ми добре знаємо, прийняла пропозицію очолити Міністерство освіти і тепер на її плечі ляже реалізація в життя тих напрацювань, які уже були зроблені в українському парламенті. Але я хочу сказати, що не тільки на ваші плечі, і мої плечі теж будуть поряд з вами.</p>
<p>Я лише хочу наголосити, що у наших дітей не буде другого шансу прожити дитинство і отримати освіту. І які б важкі часи ми не переживали, ми повинні зробити все, щоб ці роки для наших дітей не були втрачені, зробити все, щоб виростити здорове і добре підготовлене до життя нове покоління.</p>
<p>Є багато викликів, яких варто було би сьогодні торкнутися, але я не хотів би говорити дуже багато, тому говорю про першочергові і невідкладні речі.</p>
<p>Серед таких пріоритетів – захист суверенітету нашої держави і збереження єдності країни. Хочу наголосити на тому, що підвищення нашої обороноздатності в умовах російської агресії і для нового уряду залишається серйозним першим пріоритетом. У нас є чіткий орієнтир – модернізація нашої системи обороноздатності за стандартами НАТО.</p>
<p>Хотів би звернути увагу на те, що в новому складі уряду буде окремий віце-прем'єр, який буде займатися питаннями європейської та євроатлантичної інтеграції, це наша колега Іванна&nbsp; Климпуш-Цинцадзе.</p>
<p>Ми маємо також і надалі приділяти максимальну увагу питанням соціального захисту тих, хто захищав і захищає нашу незалежність та їх родин.</p>
<p>Ще одне питання, якому в новому складі уряду буде приділена додаткова увага, це комплекс питань, пов'язаних з поверненням Криму і тимчасово окупованих районів Донбасу, відновлення життєдіяльності на звільнених територіях, інтеграція переселенців.</p>
<p>Хочу чітко заявити свою позицію. Ми ніколи не визнаємо того, що частина нашої землі, яка була відрізана по-живому, більше не належить до України. Це рана, яка загоїться тільки тоді, коли буде відновлена повна територіальна цілісність нашої держави. І свідчення того, що це питання стане одним із пріоритетів завдань нового уряду, є наше рішення про створення окремого спеціального міністерства.</p>
<p>І саме в рамках… На рівні, також буде кураторство цього питання на рівні одного із віце-прем'єрів.</p>
<p>Саме в рамках цього пріоритету я хочу торкнутись ще про єдність країни, ще однієї важливої сфери, це культура. Ворог намагається виснажити нас різними способами, принизити, щоб ми втратили віру у власні сили. Реакція українського суспільства на зовнішні загрози стали слова "Україна єдина". Це та цінність, яку ми сьогодні повинні покласти в основу нашого відродження, що б не робив ворог. Якби нам не було важко, ми не повинні втратити віру в свої сили. Саме культура – це та базова річ, яка лежить в основі нашої віри у власні сили і відчуття згуртованості. Я вчора сказав на засіданні коаліції, сьогодні підтверджую, що я особисто и особливо буду керувати питання української культури. Я також вважаю, що пріоритетними завданнями Міністерства культури має бути підготовка програми активізації створення виробництва, поширення, збереження, поширення та збереження національного культурного продукту та підвищення попиту на нього. Також програма відродження української мови.</p>
<p>І на завершення, шановні колеги, я прошу вибачення у вас за те, що я перетягнув час. Але я намагався максимально широко сказати про те, що ми з вами будемо робити.</p>
<p>І дякую всім тим, хто уважно слухав.&nbsp; Дякую всім.</p>
<p>Підсумовуючи усе сказане, я б наголосив ще раз. Народ України вибрав свій&nbsp; шлях. І цей шлях встановлення… становлення України як сучасної, сильної, європейської держави. Цей шлях лежить через реформи. І я підтверджую свою відданість продовженню курсу реформ.</p>
<p>Головне завдання на цей рік. Довести усім, що криза, яку ми зараз переживаємо, це криза нашого росту, ми маємо її подолати, зняти з порядку денного ті питання, які сьогодні є найбільш чутливими для суспільства, і повернути громадянам нашої держави оптимізм, віру у сьогодення та майбутнє великої української держави. І ми з вами це зробимо.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякую, Володимир Борисович.</p>
<p>Шановні колеги, є Регламент і буде відбуватись обговорення. Обговорення буде відбуватись від… виступами від фракцій. Але я хотів з вами, колеги, порадитись. Зараз вже друга година, і я хотів би, щоб ми прийняли рішення, що ми працюємо до завершення цього питання, а також достроково припинення повноважень деяких народних депутатів України. Це вкрай важливо перед суспільством зробити сьогодні. Це може тривати ще деякий час, і на тому закінчити сьогоднішнє засідання. Для консультацій політичних до мене звернулись дві фракції. Ми можемо це проголосувати, колеги? Є підтримка на це?</p>
<p>Тоді я прошу колег, оскільки друга година, зайти в зал приготуватись до голосування. Я прошу підтримати пропозицію працювати до завершення питання про програму уряду, а також дострокове припинення повноважень деяких народних депутатів України, і, власне, на розгляді цього пакету завершити роботу сьогодні в пленарному режимі.</p>
<p>Якщо є підтримка такої пропозиції, прошу проголосувати. Шановні колеги, прошу взяти участь в голосуванні. Прошу підтримати. Голосуємо, колеги. Прошу проголосувати.</p>
<p>&nbsp;</p>
<p>13:58:31</p>
<p>За-239</p>
<p>Дякую за таке рішення.</p>
<p>І ми переходимо до обговорення. Зараз&nbsp; я прошу фракції уваги, ми проводимо&nbsp; запис на виступи в обговоренні від фракцій і груп.&nbsp; Прошу записатись для участі в обговоренні.&nbsp; Будь ласка,&nbsp; народні депутати. <i>(Шум у залі)</i></p>
<p>&nbsp;Від фракції "Батьківщина" –&nbsp; Олександра Кужель.</p>
<p>&nbsp;</p>
<p>13:59:20</p>
<p>КУЖЕЛЬ О.В.</p>
<p>Прошу передати слово Івченко.</p>
<p>&nbsp;</p>
<p>13:59:35</p>
<p>ІВЧЕНКО В.Є.</p>
<p>Івченко, фракція&nbsp;&nbsp; "Батьківщина". Шановний Володимире Борисовичу,&nbsp;&nbsp; це до вас питання.&nbsp; Ви роздали Програму дій уряду, де&nbsp; в розділі "Реформа&nbsp;&nbsp; сільського господарства" не написано ринку землі.&nbsp; Я хочу зауважити,&nbsp; щоб вас не підставляли законами, які&nbsp; проголосував аграрний комітет. Вчора, позавчора аграрний комітет проголосував&nbsp; Закон 2028, який передбачає корпоратизацію фермерських господарств, тобто фізичні особи &nbsp;відмовляються&nbsp; від власності на користь товариства з обмеженою відповідальністю.&nbsp; Таким чином вони будуть акумулювати великі масиви землі. Ви вірно написали&nbsp; те, що&nbsp; було в програмі "Батьківщина", коли ми&nbsp; розвиваємо ринок оренди&nbsp;&nbsp; і даємо&nbsp; можливість&nbsp; прав оренди під заставу для того, щоб фермери отримали обігові кошти.&nbsp;</p>
<p>Я прошу&nbsp; вас, щоб ви підтвердили, що&nbsp; ви проти ринку&nbsp;&nbsp; і ви будете виконувати ту Програму дій, яку ви роздали. Дякую.</p>
<p>&nbsp;</p>
<p>ГОЛОВУЮЧИЙ. Дякую&nbsp; вам.</p>
<p>Лапін&nbsp; Ігор Олександрович, "Народний фронт", передає слово Михайлу Бондарю, "Народний фронт". Будь ласка.</p>
<p>&nbsp;</p>
<p>14:00:53</p>
<p>БОНДАР М.Л.</p>
<p>Шановний&nbsp; Володимире Борисовичу,&nbsp;&nbsp; шановний Ігорю Степановичу, новий міністр&nbsp; енергетики, хочу, користуючись можливістю, звернутися до &nbsp;вас якраз по проблематиці шахтарів. І для вирішення цієї проблематики як в найкоротший термін організувати якраз зустріч з представниками шахтарів,&nbsp; з профспілками, з&nbsp; Прем'єр-міністром і з новим міністром енергетики. Дякую.</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>СИРОЇД О.І.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Народний депутат Олесь Довгий, "Воля народу".</p>
<p>&nbsp;</p>
<p>14:01:35</p>
<p>ДОВГИЙ О.С.</p>
<p>Шановні колеги!&nbsp; Фракція "Воля народу" підтримуватиме той пакет і програму реформ, які щойно озвучив&nbsp; Прем'єр-міністр&nbsp; України.</p>
<p>Водночас&nbsp; ми просили б,&nbsp; щоб ці слова не залишились просто словами. Ми&nbsp; хотіли б,&nbsp; щоб в основу вашої&nbsp; діяльності, шановний&nbsp; Прем'єр-міністре і шановний уряд, став все-таки захист вітчизняного виробника. Щоб ми думали не тільки про те, як розстрочити кредити, не тільки про те, як&nbsp; залагодити стосунки з Європою і як проголосувати те, що хочуть вони, а щоб ми думали про те, що хочуть наші виробники, що хоче наш&nbsp; представник фермер, представник сільського господарства, що хочуть наші виробники.&nbsp; 30 відсотків в середньому безробіття на сьогоднішній&nbsp; день – на округах в Центральній Україні. Для нас,&nbsp; що не єдиним показником вашої діяльності, буде&nbsp; зменшення&nbsp; цього показника.</p>
<p>Ми готові і ми підтримували&nbsp; всі непопулярні реформи, але тільки&nbsp; тоді, коли за цими непопулярними реформами&nbsp; стоять подальші кроки, які&nbsp; призведуть до збільшення конкурентності нашої країни і&nbsp; нашого вітчизняного виробника. Коли збільшиться кількість робочих місць, коли збільшаться зарплати і коли людям&nbsp; буде чим індексувати всі ті тарифи,&nbsp; які підняли, і я так бачу, ви збираєтесь піднімати.</p>
<p>Ми вам бажаємо успіху! Ми вам підставляємо своє плече! Водночас, просимо: переходьте від слів до діла. Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. Дякую. Дякую,&nbsp; шановні колеги.</p>
<p>Передаємо слово пані Бабак.</p>
<p>Пані Острікова.</p>
<p>&nbsp;</p>
<p>14:03:22</p>
<p>ОСТРІКОВА Т.Г.</p>
<p>Шановні колеги, програма нам щойно була роздана, але ми мали буквально 20 хвилин можливості&nbsp; з нею ознайомитись.&nbsp;</p>
<p>Шановний Володимире Борисовичу, до кожного розділу в цій програмі є питання і зауваження. Але я хочу сказати про розділ, який ви так пафосно назвали, "Забезпечення прискореного економічного розвитку". Буквально в другому ж абзаці тут зазначено, що ви плануєте запровадити в роботі ДФС автоматизовану систему управління ризиками та оцінки митної вартості товарів. Я хочу вам повідомити, що дана система була запроваджена і діє в Державній фіскальній службі з початку 2000 років, з 2006 року вона діє в повному режимі.</p>
<p>Хочете знати, що треба зробити для того, щоб навести порядок на митниці? Шановний Володимире Борисовичу, я прошу вас зараз послухати мене, тому що ви по митниці говорили дуже багато. Так я вам скажу, що треба зробити.</p>
<p>По-перше, повинні бути забезпечені засобами технічного контролю, сканерами і приладами для взвішування всі пункти пропуску, всі пункти митного пропуску.</p>
<p>По-друге. Ви повинні прописати протоколи і чіткі регламенти дій посадових осіб митниці при визначенні митної вартості.</p>
<p>По-третє. Ви повинні зробити відповідальність і покарання, як недобросовісних митників так і мінімізаторів при ухиленні від сплати митних платежів.</p>
<p>По-четверте. Ви повинні забезпечити моніторинг найбільш проблемних митниць спільно з іноземними компаніями, це те, що не спромігся зробити уряд Яценюка, а лише тільки декларував про це.</p>
<p>Що стосується Податкового кодексу? У вас тут зазначено, що ви плануєте ухвалити новий Податковий кодекс, ми це радо вітаємо і хочемо вам нагадати, що Податковий кодекс повинні ви внести в парламент для забезпечення принципів, передбачених Податковим кодексом, і прийняти його до 1 липня, тому часу у вас дуже мало. Тому ми вам пропонуємо взяти за основу законопроект про податкову лібералізацію, напрацьований 150 народними депутатами номер 3357. І на його основі зараз створити робочу групу, спільно із Міністерством фінансів, доопрацювати його, погодити з підприємцями і ухвалити, як це полагається, до 1 липня.</p>
<p>По-третє. У вас тут зазначено про спрощення та перехід на міжнародні стандарти бухгалтерської звітності, це вже є, підприємства вже використовують міжнародні стандарти бухгалтерської звітності.</p>
<p>По-четверте. У вас нічого не зазначено про Податкову міліцію, а в той же час є законопроект депутатський про створення служби фінансових розслідувань, і це значно сприятиме відновленню довіри підприємців до влади.</p>
<p>І, по-п'яте, автоматичне та прозоре відшкодування ПДВ. Володимире Борисовичу, я сподіваюсь, що тут ви мали на увазі якраз запровадження одного реєстру відшкодування ПДВ, з єдиним критерієм відшкодування – це&nbsp;&nbsp; хронологічність подання заявок.</p>
<p>І знову ж таки, в поміч вам тут є депутатський законопроект 3810. Тому, будь ласка,&nbsp; оті всі законопроекти, які я сказала, давайте спільно з вами працювати, ми вам тут простягаємо…</p>
<p>&nbsp;</p>
<p>ГОЛОВУЮЧИЙ. Дозвольте завершити, будь ласка.&nbsp;</p>
<p>&nbsp;</p>
<p>ОСТРІКОВА Т.Г. Вам простягаємо нашу руку підтримки. Я сподіваюся, що працювати з нами ви будете більш уважно, ніж зараз ви мене слухали. А інші питання ми задамо вам завтра на "годині запитань до Уряду". Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.&nbsp;</p>
<p>До слова запрошується представник "Блок Петра Порошенка" Олексій Мушак.</p>
<p>&nbsp;</p>
<p>14:06:58</p>
<p>МУШАК О.П.</p>
<p>Пане Премєр-міністр, пане і пані нові міністри! Насправді трішки не звично до вас звертатися вже так, але все буває в життя перший раз.</p>
<p>Безумовно, ваша програма,&nbsp; наразі, не тримає, не має цифр, вона більш концептуальна і філософська. І ми дуже сподіваємося, що протягом місяця ви зробите, дійсно, якісний і оперативний план. Я би просив включити туди три наступні речі.</p>
<p>Перша стосується приватизації. Приватизація вона повинна не просто бути чесною і прозорою, вона також повинна бути прискорена. А скільки, наразі це не є питання бізнесове чи питання грошей,&nbsp; це питання корупції та постійних політичних криз. Я хочу нагадати, що в постмайданній реальності практично всі політичні кризи, вони були зв'язані так чи інакше з боротьбою за той чи інший державний актив. Перша криза з губернатором Дніпропетровщини паном Коломойським була зв'язана з…&nbsp; над контролем над "Укртранснафтою" та "Укрнафтою". Після цього, нагадаю вам, була криза зі звинуваченнями пана Гордієнка, який звинуватив, там фігурувала компанія "Енергоатом". Після цього було звинувачення губернатора Одещини Саакашвілі, де фігурували Одеський припортовий завод. І ця криза, яку ми сьогодні нарешті вирішили, була спровокована заявою міністра економіки, там де також йшлося про боротьбу за тим чи іншим державним активом.&nbsp;</p>
<p>Тому, пане Прем'єр-міністр, ми в цьому вас&nbsp; підтримуємо, це треба навести порядок. Як показує досвід інших країн, у тому числі, Польщі, приватизація, повна та беззворотня, вона запускає державу і країну в правильний напрям.</p>
<p>Друге питання – це є питання валютної лібералізації. Наразі ми керуємося Декретом Кабінету Міністрів від&nbsp; 1993 року, і ніколи ніхто не зайде в Україну, де є тільки вхід, а немає виходу валюти. Якщо Національний банк України наразі не готов по різним причинам робити валютну лібералізацію і, можливо, деякі є навіть звинувачення, що хтось заробляє на тому, що є декілька валютних курсів, то Кабінет Міністрів і парламент повинні це питання вирішити.</p>
<p>І третя складова – це є податкова реформа. Скандал з офшором, який недавно виник, насправді, поставив дуже серйозну крапку в дискусії між фіскалами та лібералами, причому, фіскали програли з розгромним рахунком. А скільки… Якщо великий бізнес має право користуватися офшорами – да? – то чому ми не даємо можливості малому та середньому бізнесу платити в Україні низькі, прозорі, нормальні податки, для того…&nbsp; для того, щоб він мав розвиватися?</p>
<p>Шановні колеги, середній клас та малий бізнес, насправді, зробив дві революції, він нас привів у владу. То ми маємо не те, що їх підтримати, а показати, що ми гідні їхньої довіри. Дякую за увагу.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Будь ласка, Михайло Папієв, Опозиційний блок.</p>
<p>&nbsp;</p>
<p>14:10:08</p>
<p>ПАПІЄВ М.М.</p>
<p>Дякую. Прошу передати слово Наталії Королевській.</p>
<p>&nbsp;</p>
<p>14:10:23</p>
<p>КОРОЛЕВСЬКА Н.Ю.</p>
<p>Уважаемые коллеги, уважаемый Владимир Борисович! Вы поставили перед собой очень сложную, и, кажется даже, невыполнимую задачу – это вернуть доверие людей к нынешней власти. Вы получили сегодня очень-очень сложное наследство от правительства Яценюка. И заключается оно в том, что более двух лет люди не получили реальной индексации пенсий и заработных плат, долги по зарплате превысили сумму даже 90-х годов, когда был колоссальный экономический кризис, сокращены миллионы рабочих мест. И что самое опасное сегодня – вообще не ведется восстановлении территорий подконтрольных Украине на протяжении последних двух лет. Мы думаем и очень надеемся, что у вас хватит силы воли и духа в ближайшее время исправить те страшные ошибки, которые были приняты, и тем самым хотя бы вернуть внимание людей к нынешнему правительству.</p>
<p>И первое, на чем мы настаиваем, это вернуть выплату пенсии, заслуженной пенсии людям-переселенцам, которые приехали вУкраину&nbsp; икоторых сегодня лишили этой пенсии.&nbsp; Более 200 тысяч людей, я прошу вас обратить на это внимание, в Луганской, в Донецкой области сегодня не получают пенсии. В антиконституционный способ лишили выплат матерей-одиночек. И сегодня эти женщины обратились в Конституционный Суд, но в вашей воле сегодня отменить это решение и восстановить выплаты пенсий матерям-одиночкам.</p>
<p>В антиконституционный способ в нашей стране ввели налог на пенсии. Сегодня этов вашей воле и я уверена, украинский парламент поддержит это решение, чтобы отменить позорный налог на пенсии и вернуть людям их кровно заработанные деньги.</p>
<p>Через 10 дней тридцатая годовщина аварии Чернобыльской АЭС. На прошлой неделе Президент заветировал закон, которым мы возвращали и восстанавливали справедливость по отношению к чернобыльцам. И мы очень надеемся, что одно из первых ваших решений – это будет решение о восстановлении льгот чернобыльцев, поддержка ветеранов Великой Отечественной, это те люди, которые заслужили сегодня внимание. И они заслужили того, чтобы и парламент, и новое правительство покаялись перед ними за ошибки предыдущих правительств и исправили все те негаразды и все те несчастья, которые они принесли.</p>
<p>И мы очень надеемся, что программа экономического восстановления будет вами презентована, и стратегия социального развития нашей страны будет принята на национальном уровне. Потому что пока мы не услышали четких и понятных решений и предложений к плану действий. Спасибо.</p>
<p>&nbsp;</p>
<p>ГОЛОВУЮЧИЙ. Писаренко Валерій, партія "Відродження". Передає слово Кіссе.</p>
<p>&nbsp;</p>
<p>14:13:48</p>
<p>КІССЕ А.І.</p>
<p>Уважаемые, дорогие наши избиратели, коллеги, Владимир Борисович! Я хочу все-таки вернуться к тем вопросам, которые сегодня обсуждались: от глобального к местному.</p>
<p>Ни для кого не секрет, что сильное село, сильный город, сильный регион – это сильная держава. И я, обращаясь к правительству вновь избранному, хочу его поздравить. И хочу обратить внимание на ряд вопросов.</p>
<p>Владимир Борисович, если вы помните, не так давно в Одесской областной государственной администрации было заседание, где мы рассматривали вопрос о добровольном объединении громад. И тогда я четко и ясно ставил вопросы о тех недостатках, которые проводятся не так, как должно делаться: не на основе того закона, который был принят у нас здесь, в парламенте. И та методика, которая принята Кабинетом Министров Украины, уже бывшим, при поддержке Кириленко и Зубко, она не находит поддержки в нашем регионе.</p>
<p>Я и ряд народных депутатов обратились уже в суд, в административный, на предмет того, чтобы внести соответствующие изменения в методику. Я бы очень хотел, чтобы это произошло без судебных разбирательств.</p>
<p>Второе – то, что касается дороги "Одесса – Рени". Недаром я так часто вопрос этот задаю: эта дорога ведет в Европу, это дорога международного значения "М-15". Я подчеркиваю и вас прошу, что только с вашим участием в Татарбунарах, или в Сарате, или в Болграде,проведя&nbsp; определеннуюработу, мы можем сдвинуть этот вопрос. Мы приняли соответствующий закон. Как он работает: он работает на все три области, кроме Одесской. Наших избирателей, Одессчину и Украину не интересовали взаимоотношения между Яценюком, бывшим Премьером, и Саакашвили. Им надо, чтоб было решение этого вопроса, этих магистралей, которые уничтожены. Эта дорога по состоянию занимает самое негативное – последнее место в перечне дорог, состояния этих дорог.</p>
<p>И последнее. Владимир Борисович, вы не наведете порядок, и ваша программа, которая представлена, не может быть реализована без работы органов местного самоуправления, районных, государственных и областных администраций. Обратите внимание сегодня на глав районных администраций на Одессчине, уже 5 человек имеют выраженное недоверие районными советами, еще 5 человек или 5 глав в районных администрациях ближайшее время уйдут тоже в никуда.</p>
<p>Я очень прошу, чтобы работа с кадрами была главной, в том числе для Кабинета Министров, именно с теми кадрами, которых вы назначаете, и с теми кадрами, на которых вы даете згоду на призначення. Я верю и надеюсь, что эти просьбы, это требование людей, вы обратите на них внимание и примите то решение и то участие, которое поможет разрешить данные…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До слова запрошується Олег Ляшко від Радикальної партії, будь ласка.</p>
<p>Я прошу одну секундочку.</p>
<p>Шановні колеги, це буде заключний виступ, і я дуже прошу всіх народних депутатів заходити в зал, через 3-4 хвилини відбудеться голосування. Будь ласка, заходимо в зал, повідомте депутатів.</p>
<p>Олег Валерійович, вибачте, прошу слово до виступу.</p>
<p>&nbsp;</p>
<p>14:17:25</p>
<p>ЛЯШКО О.В.</p>
<p>Олег Ляшко, Радикальна партія. Шановні українські громадяни, за призначення пана Гройсмана Прем'єр-міністром проголосувало 206 депутатів із складу так званої коаліції БПП і "Народного фронту" і "тушок". За призначення уряду пана Гройсмана проголосувало 197 депутатів із складу так званої коаліції за участю БПП, "Народного фронту" "і тушок".</p>
<p>Про що свідчать ці цифри? Ці цифри свідчать про те, що в парламенті коаліції немає. Люди, які задекларували сформування начебто вчора коаліції, насправді нездатні прийняти жодного рішення без олігархічних груп, до складу яких входять члени "Партії регіонів" із минулих скликань.</p>
<p>Отже, я стверджую, що обрання пана Гройсмана Прем'єр-міністром України, обрання нового так званого демократичного уряду відбулося в результаті змови Президента Порошенка з олігархічними групами і з регіоналами із олігархічних груп. Тому мені прикро, що обрання Гройсмана Прем'єром і уряду стало результатом змови з олігархами і з регіоналами.</p>
<p>Найбільший цинізм полягає у тому, що за пана Гройсмана, за новий уряд голосують регіонали, при цьому Порошенко, Гройсман і інші колеги прикриваються ідеалами Майдану. Ви розтоптали ці ідеали Майдану, коли ви заради влади домовились з регіоналами.</p>
<p>Тому, чи є потреба обговорювати Програму дій нового уряду, обраного в результаті змови Порошенка і регіоналів? Такою потреби немає. Тому що Програма дій цього нового уряду очевидна.</p>
<p>Хто не знає, хто тішить себе думкою, що цей уряд щось буде робить, я вам розкажу, що вони будуть робить. Підвищення пенсійного віку до 70 років, продаж українських земель, продовження оподаткування пенсій, підвищення тарифів на житлово-комунальні послуги, служіння олігархам, далі: зайняття корупцією, зловживаннями і усіма іншими неподобствами, в результаті яких люди втратили довіру до влади.</p>
<p>Тому фракція "Радикальної партії" одностайно не голосувала за призначення Гройсмана Прем'єр-міністром. Фракція "Радикальної партії", перебуваючи в опозиції, не голосувала одностайно за призначення нового уряду, який є виплодом олігархів і Президента Порошенка. Фракція "Радикальної партії" не буде голосувати за програму дій олігархічного уряду.</p>
<p>Фракція "Радикальної партії" перебуває в опозиції до Президента, до уряду, до коаліції, якої насправді немає. Ми є в опозиції до олігархічної коаліції і закликаємо до об'єднання всіх демократичних сил.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, згідно Регламенту заключне слово надається Прем'єр-міністру України. І я прошу включити мікрофон Володимиру Борисовичу Гройсману.</p>
<p>&nbsp;</p>
<p>14:20:46</p>
<p>ГРОЙСМАН В.Б.</p>
<p>Дякую шановні колеги, за ваші виступи,&nbsp; ваші&nbsp; критичні зауваження. Я сказав про те, що… у своїй доповіді щодо Програми дій уряду&nbsp; про те, що ми&nbsp; обов'язково за місяць напрацюємо операційний план і, безумовно, будемо&nbsp; робити це спільно з народними&nbsp; депутатами України&nbsp; і з фракціями.</p>
<p>Єдине, що&nbsp; б&nbsp; я хотів сказати на завершення. Знаєте, всі сфери життя потребують нашої уваги, підтримки, розуміння і прийняття рішень.&nbsp; Але от єдине хочу що сказати, звертаючись до народних депутатів&nbsp; України, українських&nbsp; громадян. Ви знаєте, стільки&nbsp; нісенітниць, скільки я почув щойно у&nbsp; виступі, я ще&nbsp;&nbsp; у своєму&nbsp; житті не чув. Тому хочу вам сказати… <i>&nbsp;(Оплески) </i>&nbsp;&nbsp;Тому&nbsp; хочу вам сказати,&nbsp; що&nbsp; рішення, які буде приймати цей уряд, будуть направлені на служіння українському народу. А щодо змови з олігархами, почастіше, колеги, дивіться&nbsp; у дзеркало, і ви побачите&nbsp; тих, хто&nbsp; у змові з олігархами.</p>
<p>Дякую, шановні колеги. Прошу вас&nbsp; підтримати Програму діяльності уряду, взяти активну&nbsp; участь, протягом&nbsp; 30 днів&nbsp; напрацювати операційний&nbsp; план, і ми будемо&nbsp; іти&nbsp; вперед і розвивати нашу країну. Дякую, колеги.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги,&nbsp; прошу заходити&nbsp; в зал, займати робочі місця.</p>
<p>Відповідно до статті&nbsp; 85 Конституції України, статті&nbsp; 11 Закону&nbsp; України&nbsp; "Про Кабінет Міністрів&nbsp; України", статті 227 Закону України "Про Регламент&nbsp; Верховної Ради України"&nbsp; ставлю на голосування&nbsp; проект Постанови&nbsp; номер 4426 про схвалення&nbsp; Програми діяльності Кабінету Міністрів України.</p>
<p>Хто підтримує дане рішення,&nbsp; прошу&nbsp; проголосувати. Голосуємо, колеги.&nbsp;</p>
<p>&nbsp;</p>
<p>14:23:09</p>
<p>За-214</p>
<p>Рішення не прийнято.</p>
<p>Шановні колеги, я ставив повернення до голосування один раз. І я один раз тим правом скористаюсь. Так було всі попередні дні, так буде і сьогодні. Один раз повернення до голосування. Я прошу фракції і Секретаріат Верховної Ради запросити депутатів в зал.</p>
<p>Шановні колеги, ми ще не припинили повноважень депутатів, ми маємо зараз зробити. Вони сиділи в ложі уряду, їм треба просто повернутись на свої робочі місця. І Гриневич, і багатьом іншим, колеги. Це їхнє право, яким вони не скористались. Ми маємо дати їм можливість скористатись тим правом.</p>
<p>Я прошу Секретаріат Верховної Ради повідомити депутатів про те, що відбувається голосування. І прошу фракції змобілізувати депутатів для голосування. Готові, товариство? Так, всі на місцях?</p>
<p>Шановні колеги, я ставлю на голосування пропозицію повернення до розгляду постанови 4426. Хто підтримує дану пропозицію, прошу проголосувати. Будь ласка, голосуємо.</p>
<p>&nbsp;</p>
<p>14:25:12</p>
<p>За-226</p>
<p>Рішення прийняте.</p>
<p>Шановні колеги, я поставлю на переголосування у зв'язку з протестами, які є в залі, які сигналізують щодо неперсонального голосування.</p>
<p>Згідно Регламенту і норм я поставлю&nbsp; зараз повторно, бо є протести&nbsp; щодо неперсонального голосування.</p>
<p>Шановні колеги,&nbsp; я прошу зайти в зал і приготуватись до голосування.&nbsp; Шановні колеги, всі мобілізовані в залі? Я ставлю на голосування пропозицію повернутись до Постанови Верховної Ради&nbsp;&nbsp; України номер 4426. Хто підтримує дану пропозицію, я проголосувати, будь ласка, голосуємо.&nbsp;&nbsp;&nbsp;&nbsp;</p>
<p>&nbsp;</p>
<p>14:26:40</p>
<p>За-226</p>
<p>Рішення прийнято.&nbsp;</p>
<p>Колеги, прошу на місцях лишатись! І я ставлю повторно на голосування Постанову (4426) в цілому. Хто підтримує дану постанову, прошу проголосувати. Голосуємо, колеги, голосуємо!</p>
<p>&nbsp;</p>
<p>14:27:13</p>
<p>За-222</p>
<p>Товариство, я надаю слово&nbsp; Прем'єр-міністру&nbsp; України Володимиру Гройсману. Будь ласка.</p>
<p>&nbsp;</p>
<p>14:28:03</p>
<p>ГРОЙСМАН В.Б.</p>
<p>Шановні колеги народні депутати! Я би просив вас всіх заспокоїтись і не робити проблеми там де її немає. Я ще раз хотів би закликати народних депутатів України ухвалити Програму діяльності уряду, яку ми щойно з вами затвердили, склад якого ми щойно затвердили, і перейти до реалізації завдань уряду. Я думаю, що це є цілком очевидним і потребує вашої підтримки.</p>
<p>Тому я просив би Верховну Раду України бути послідовною і підтримати Програму діяльності уряду, яка була вам щойно презентована.</p>
<p>Готові? Я бачу, бачу, заходять депутати, хвилину.</p>
<p>&nbsp;</p>
<p>ГОЛОВУЮЧИЙ. Колеги, увага, я поставив на переголосування за вашою вимогою, я зробив це. Я ще раз ставлю на повернення до розгляду постанови, колеги, на прохання Прем'єр-міністра. Я дуже прошу всіх депутатів зайти в зал, я дуже прошу всіх зайняти свої місця.</p>
<p>І я ставлю на голосування пропозицію повернутися до розгляду постанови 4426, прошу голосувати, колеги, прошу голосувати. Будь ласка, голосуємо.</p>
<p>&nbsp;</p>
<p>14:29:36</p>
<p>За-223</p>
<p>Шановні колеги, я, як і обіцяв, більше не ставлю на голосування.</p>
<p>Зараз я на правах головуючого у Верховній Раді України, ми ще не завершили розгляд, я маю право оголошувати перерву. І я оголошую згідно Регламенту перерву на 15 хвилин для консультацій. Дякую вам.</p>
<p>15 хвилин – перерва. За 15 хвилин збираємось в залі.</p>
<p>&nbsp;</p>
<p align=center><i>(Після перерви)</i><i></i></p>
<p align=center><i>&nbsp;</i></p>
<p>ГОЛОВУЮЧИЙ.&nbsp; Шановні колеги, я прошу заходити в зал і займати робочі місця, приготуватись до роботи. Будь ласка,&nbsp; колеги, прошу заходити в зал.</p>
<p>Секретаріат Верховної Ради я прошу повідомити депутатів про продовження нашої роботи. І я прошу секретаріати фракцій запросити депутатів в зал, будь ласка.&nbsp;</p>
<p>Шановні колеги, я ще раз переконливо прошу заходити в зал.</p>
<p>Шановні колеги, я ще раз запрошую в зал. І хочу повідомити, що частина депутатів перебувала на комітетах, як це і було передбачено Регламентом. Тобто вони в час обідньої перерви перебували на комітетах. Зараз вони з комітетів доходять до сесійної зали. Це є повага до наших колег, були заплановані комітети, і ми просто чекаємо ще кілька хвилин, щоб члени підійшли, депутати, які є членами фракцій, які були в комітетах, і взяли участь в голосуванні. Я прошу заходити, займати свої робочі місця. І ми чекаємо наших колег для продовження нашої роботи. Будь ласка.</p>
<p>Шановні колеги, я хочу повідомити вас, ми продовжуємо нашу роботу. Я хочу повідомити, що мною вже були підписані всі постанови, які ми прийняли сьогодні, з приводу обрання Прем'єр-міністра України, а також Кабінету Міністрів України.</p>
<p>Також хочу вам повідомити, що, окрім того питання, яке ми визначали, це про дострокове припинення повноважень деяких народних депутатів України, у нас є дуже наполегливе прохання від Олі Червакової проголосувати одну постанову по Коцюбинську. І вона переконує, що, якщо ми його не зробимо сьогодні, це призведе до непередбачених наслідків. Ми зможемо змінити своє рішення, товариство, але тільки спільним голосуванням, спільним рішенням. І тому я поставлю окремо на голосування прохання, щоб ми цю постанову теж могли сьогодні розглянути. Це займе десять хвилин, товариство. Але це дуже надзвичайно важливе питання. Це буде зроблено тільки за вашої згоди і тільки за рішенням залу. Але я про це хочу попередити.</p>
<p>І ще одне, шановне товариство. Ми своїм рішенням продовжили нашу роботу після обіду. Ряд депутатів, як я вже говорив, пішли працювати в комітети і тому не змогли взяти участь у голосуванні. І з вашого дозволу, товариство, зважаючи на їхнє прохання, тих депутатів, вони не знали, що буде продовження, я поставлю на повернення до постанови. Я вважаю, це питання важливе сьогодні, і ми сьогодні повинні завершити його розгляд.</p>
<p>І я запрошую до слова перед нашим голосуванням Прем'єр-міністра України Володимира Борисовича Гройсмана. Будь ласка.</p>
<p>&nbsp;</p>
<p>15:19:25</p>
<p>ГРОЙСМАН В.Б.</p>
<p>Шановні колеги народні депутати! Я хочу просити вас повернутися до розгляду питання, пов'язаного з ухваленням Програми дій уряду. Насправді, нам треба розпочинати роботу. І я дуже би просив, щоби… От все те… Я багато часу забрав на виступ, але в своєму виступі я торкнувся всіх сфер життя нашої країни і головне –&nbsp; українців. І я вважаю, що там є позиції, які мають бути реалізовані для того, щоби не загострювати кризи, а навпаки ці кризи були перетворені в вирішення, в наш успіх. Тому&nbsp; від кожного з вас залежить це голосування.</p>
<p>Я дуже попросив би вас повернутись,&nbsp; проголосувати, підтримати Програму дій уряду, підтримати уряд, і ми будемо&nbsp; далі спільно з вами працювати над&nbsp; тими завданнями, які стоять перед українським суспільством.</p>
<p>Слава Україні!&nbsp; І прошу всіх підтримати, колеги.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я&nbsp; говорив про те, що наша&nbsp; система роботи має полягати&nbsp; не у взаємознищенні… Шановні колеги, обговорення&nbsp; завершене.&nbsp; У своїй доповіді&nbsp; я говорив про те, що нам треба вчитися по-новому жити, не на самознищення, а відчувати&nbsp; себе партнерами у спільному завданні. Шановні колеги, обговорення завершене. Пане Сергій, з великою повагою&nbsp; до вас.</p>
<p>Шановні колеги,&nbsp;&nbsp; я прошу зайняти свої місця і приготуватись до голосування.&nbsp; Шановні колеги,&nbsp; готові до голосування?&nbsp;&nbsp; Я прошу зайняти робочі місця, приготуватись до голосування. І я ставлю&nbsp; на голосування&nbsp; пропозицію про повернення до Постанови Верховної Ради&nbsp; України&nbsp; про Програму діяльності Кабінету Міністрів&nbsp; України (4426).&nbsp;</p>
<p>Хто підтримує&nbsp; дану пропозицію, прошу проголосувати. Голосуємо, колеги.&nbsp; Будь ласка, голосуємо.</p>
<p>&nbsp;</p>
<p>15:21:53</p>
<p>За-251</p>
<p>Рішення прийняте.</p>
<p>Тепер, шановні колеги, я ставлю на голосування&nbsp; Постанову Верховної Ради України&nbsp; про Програму діяльності Кабінету Міністрів України (№4426) –&nbsp; в цілому.&nbsp; Хто підтримує дану пропозицію, прошу голосувати. Голосуємо, колеги.</p>
<p>&nbsp;</p>
<p>15:22:25</p>
<p>За-243</p>
<p><i>&nbsp;(Шум у залі)</i></p>
<p>&nbsp;</p>
<p>15:22:43</p>
<p>ГРОЙСМАН В.Б.</p>
<p>Шановні колеги… Дайте слово. Дай слово.</p>
<p>&nbsp;</p>
<p>ГОЛОВУЮЧИЙ. Будь ласка, Володимир Борисович Гройсман.</p>
<p>&nbsp;</p>
<p>ГРОЙСМАН В.Б. Шановні колеги народні депутати, я хочу подякувати кожному народному депутату, який підтримав Програму діяльності уряду. Я говорив з цієї трибуни, що ми все з вами зробимо задля того, щоб нам не було соромно за нашу з вами спільну роботу. І я всіх запрошую, я всіх запрошую до спільної співпраці. Емоції вгамували, треба працювати на Україну і українців.</p>
<p>Слава Україні! Дякую за підтримку.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Бажаємо вам успіху, бажаємо вам плідної роботи в реформах в Україні, в боротьбі з корупцією і перемоги української справи. Дякуємо вам.</p>
<p>Шановні колеги, я дуже прошу, Коцюбинський, 1 хвилинка. Я дуже прошу, колеги, Коцюбинський. <i>(Шум у залі)</i></p>
<p>&nbsp;Я… Я, товариство… Я дуже прошу вас підтримати пропозицію включити до порядку денного для прийняття рішення проект Постанови про дострокове припинення повноважень Коцюбинської селищної ради у зв'язку з діями, що порушують Конституцію України і закони України (номер 4383).</p>
<p>Хто підтримує дану пропозицію, прошу проголосувати. Будь ласка, голосуємо, колеги.</p>
<p>&nbsp;</p>
<p>15:24:12</p>
<p>За-256</p>
<p>Рішення прийняте.</p>
<p>Я прошу розгляд за скороченою процедурою.</p>
<p>Шановні колеги, давайте так. Чи є в залі заперечення, щоб ми перейшли до голосування? Немає ні в кого?</p>
<p>Тоді я ставлю на голосування проект Постанови про дострокове припинення повноважень Коцюбинської селищної ради у зв'язку з діями, що порушують Конституцію України і закони України (номер 4383)&nbsp; за основу і в цілому. Хто підтримує дане рішення, прошу проголосувати. Будь ласка, голосуємо.</p>
<p>&nbsp;</p>
<p>15:25:06</p>
<p>За-260</p>
<p>Рішення прийнято. Вітаю!</p>
<p>І, колеги, питання про дострокове&nbsp; припинення повноважень&nbsp; депутатів.&nbsp; Ми повинні&nbsp; показати новий стиль роботи, що в той же день усі народні депутати, які були обрані в уряд, складають повноваження. Це буде мудро. І я хочу&nbsp; зачитати&nbsp; заяви, які надійшли до Верховної Ради&nbsp; України, це буде показник високої політичної культури.</p>
<p>Верховній Раді України від народного депутата України Лілії Гриневич. Заява. "Відповідно до пункту 1 частини другої статті 81&nbsp;&nbsp;&nbsp;&nbsp;&nbsp;&nbsp; Конституції&nbsp; України&nbsp; та пункту 1 частини першої статті 4 Закону&nbsp; України "Про статус народного&nbsp; депутата&nbsp; України" складаю депутатські повноваження у в зв'язку з призначенням мене на посаду міністра освіти і культури".</p>
<p>Я прошу проголосувати за дострокове припинення повноважень депутата Лілії Гриневич. Прошу голосувати.&nbsp; Будь ласка, голосуємо.</p>
<p>&nbsp;</p>
<p>15:26:40</p>
<p>За-269</p>
<p>Рішення прийнято.&nbsp;</p>
<p>Пані Ліліє, нам буде бракувати вас у Верховній Раді, але ми сподіваємося на тісну співпрацю в урядовій якості.&nbsp; Дякую вам.</p>
<p>Аналогічна заява надійшла від Гройсмана Володимира Борисовича.</p>
<p>Шановні колеги, заява.&nbsp; "В разі призначення мене на посаду, прошу…"</p>
<p>Хто підтримує дану заяву Гройсмана, прошу проголосувати. Прошу голосувати, колеги. Будь ласка, голосуємо.&nbsp;&nbsp;&nbsp;</p>
<p>&nbsp;</p>
<p>15:27:28</p>
<p>За-264</p>
<p>Рішення прийнято.</p>
<p>Шановні колеги, в мене лежить сім ідентичних заяв. Мені кожну зачитувати? Це заяви, які про дострокове припинення депутатських повноважень народного депутата, вони всі є ідентичні. Так, я зачитав першу і сказав, наступна ідентична.</p>
<p>Переходимо до наступної. Звернення від народного депутата Климпуш-Цинцадзе про дострокове складання депутатських повноважень у зв'язку з призначенням на посаду в уряд.</p>
<p>Хто підтримує заяву Климпуш-Цинцадзе, прошу проголосувати. Голосуємо, колеги.</p>
<p>&nbsp;</p>
<p>15:28:19</p>
<p>За-268</p>
<p>Рішення прийнято.</p>
<p>Наступна заява від Степана Кубіва про дострокове припинення повноважень народного депутата.</p>
<p>Шановні колеги, хто підтримує цю заяву Степана Кубіва, прошу проголосувати. Будь ласка, голосуємо.</p>
<p>&nbsp;</p>
<p>15:28:49</p>
<p>За-269</p>
<p>Пане Степан, нам важко вас відпускати з Верховної Ради. Успіхів вам і до співпраці.</p>
<p>Наступна заява від Кутового Тараса Вікторовича, ідентична заява, про дострокове припинення повноважень народного депутата. Хто підтримує дану заяву, прошу проголосувати. Будь ласка, голосуємо.</p>
<p>&nbsp;</p>
<p>15:29:36</p>
<p>За-265</p>
<p>Рішення прийнято.</p>
<p>Пане Тарас, до співпраці в іншій якості.</p>
<p>Заява від Остапа Семерака про дострокове припинення повноважень народного депутата. Хто підтримує дану заяву, прошу проголосувати.</p>
<p>Будь ласка,&nbsp; голосуємо.</p>
<p>&nbsp;</p>
<p>15:30:09</p>
<p>За-263</p>
<p>Рішення прийняте.</p>
<p>Пане Остап, плідної співпраці з парламентом, не забувайте про парламент.</p>
<p>І остання заява, це звернення до Верховної Ради України народного депутата Насалика Ігоря про дострокове припинення повноважень народних депутатів. Хто підтримує цю заяву, прошу проголосувати. Будь ласка,&nbsp; голосуємо.</p>
<p>&nbsp;</p>
<p>15:30:52</p>
<p>За-256</p>
<p>Рішення прийняте.</p>
<p>Пане Ігор, плідної&nbsp; роботи в уряді.</p>
<p>І я даю протокольне доручення Апарату Верховної Ради України оформити відповідні персональні постанови.</p>
<p>Шановні колеги, ми показали високу політичну культуру, я переконаний, і під розглядом всіх питань, і під час складання повноважень народних депутатів України.</p>
<p>Шановні колеги, у мене до вас питання. Ми завтра робимо "годину запитань до Уряду"? Ні, кажуть, ні.</p>
<p>Шановні колеги, як ми і домовлялись, на цьому ранкове засідання Верховної Ради України я оголошую закритим. Я прошу завтра о 10 годині прибути всіх до зали для продовження нашої роботи. Я сподіваюсь, вона буде такою ж плідною. Сьогодні&nbsp; був дуже важкий, але результативний, визначальний і переломний день в історії українського парламентаризму.</p>
<p>Всіх вітаю і до завтра. До зустрічі, до побачення.</p>
<p>&nbsp;</p></div>
