Стенограма пленарного засідання
13 січня 2015
&nbsp;
<p align=center>ЗАСІДАННЯ ДВАНАДЦЯТЕ</p>
<p align=center>Сесійний зал Верховної Ради України</p>
<p align=center>13 січня 2015 року, 16.09 година</p>
<p align=center>Веде засідання Голова Верховної Ради України В.Б.ГРОЙСМАН<b></b></p>
<p><b>&nbsp;</b></p>
<p>ГОЛОВУЮЧИЙ. Шановні народні депутати! Я прошу займати свої місця. У зв'язку з тим, що ранкове засідання Верховної Ради оголошено закритим, ми розпочинаємо вечірнє засідання. Я прошу народних депутатів підготуватись до реєстрації.</p>
<p>Прошу керівників фракцій запросити депутатів до зали Верховної Ради, щоб ми могли продовжувати роботу.</p>
<p>Шановні колеги народні депутати! Шановні керівники фракцій! Я прошу запросити народних депутатів до зали парламенту, і ми продовжуємо нашу роботу.</p>
<p>Будь ласка, увімкніть "Раду" для реєстрації народних депутатів.</p>
<p>&nbsp;</p>
<p>16:11:26</p>
<p>305 народних депутатів у залі. Вечірнє пленарне засідання я оголошую відкритим.</p>
<p>Шановні народні депутати, я очікую, що о 16.45 прибуде в залу Верховної Ради&nbsp; представник Генерального штабу і проінформує нас про те, яка реальна ситуація зараз в зоні АТО.</p>
<p>А зараз я оголошую про початок розгляду законопроектів у першому читанні. І перший законопроект (реєстраційний номер 1059). Я хочу внести пропозицію, шановні народні депутати, про те, щоби цей законопроект, який ми розглядаємо в першому читанні, розглянути за скороченою процедурою. Немає заперечень у шановних колеги народних депутатів? Хочу наголосити, для цього нам потрібно прийняти рішення 150 голосами народних депутатів.</p>
<p>Тому я би просив, шановні народні депутати, сконцентруватися. І я ставлю на голосування (увага, шановні колеги!) розгляд законопроекту&nbsp; в першому читанні за скороченою процедурою. Прошу голосувати за скорочену процедуру.</p>
<p>&nbsp;</p>
<p>16:13:06</p>
<p>За-143</p>
<p>Немає депутатів, не хочуть голосувати… Не встигли?</p>
<p>Ще раз, колеги. Ставлю на голосування розгляд законопроекту&nbsp; номер 1059 за скороченою процедурою. Прошу голосувати. За скороченою процедурою. Прошу голосувати за скорочену процедуру.</p>
<p>&nbsp;</p>
<p>16:13:33</p>
<p>За-175</p>
<p>Рішення прийнято.</p>
<p>Будь ласка, я запрошую доповідача, народного депутата України Олександру Володимирівну Кужель. Прошу, Олександра Володимирівна.</p>
<p>&nbsp;</p>
<p>16:13:49</p>
<p>КУЖЕЛЬ О.В.</p>
<p>Дякую, шановний пане Голово, шановні друзі. Єдине прохання, Володимире Борисовичу, розглянути мій законопроект і наступний, а після того ставити голосування з надією, що у нас підтягнуться наші колеги до залу, щоб голосування було.</p>
<p>Шановні народні депутати, мабуть, до кожного з вас зверталися виборці, які завдяки тому, що в 2009 році нам вдалось провести зміни, що якщо людина побудувала дачний будинок або, згадайте, як в радянські часи будували свої хати в селі, хто тоді знав, що треба їх вводити в експлуатацію. І тоді в 2009 році ми зробили таку норму, що ці хати на селі, невеликі будиночки, дачні будиночки можна без сплати штрафів отримати, ввести в експлуатацію. Для чого це стало необхідним? Тому що, коли стала ситуація, що треба або спадщину, або продати, або дарувати свою хату дітям, то вона була незареєстрована і не була, не мала права власності. І тоді ця норма діяла 2009 і 2010, 2011, і 2012 роки. В 2013 році була, вона останній рік діяла і за 2014 рік біля ста тисяч звернулось тільки до Міністерства регіонального розвитку з проханням продовжити термін цієї ідеї, тому що, на жаль, ми повинні з вами констатувати, що немає державницької позиції каналу щодо просвіти населення по прийнятих законопроектах Верховної Ради. І багато людей стикаються з цією нормою тільки тоді, коли виникає біда і треба це впорядкувати.</p>
<p>І тому цим коротким законопроектом ми просимо продовжити термін дії ще на рік максимально в постанові про прийняття в першому читанні і в цілому, тому що тут немає чого вносити зміни, ми просимо дати доручення телерадіокомпанії державній все ж таки…</p>
<p>&nbsp;</p>
<p>ГОЛОВУЮЧИЙ. Дайте, будь ласка, завершити.</p>
<p>&nbsp;</p>
<p>КУЖЕЛЬ О.В. Три раза по десять.</p>
<p>&nbsp;</p>
<p>ГОЛОВУЮЧИЙ. Все. Закінчили.</p>
<p>&nbsp;</p>
<p>КУЖЕЛЬ О.В. Я шучу. Я шучу.</p>
<p>&nbsp;</p>
<p>ГОЛОВУЮЧИЙ. На ранковому засіданні.</p>
<p>&nbsp;</p>
<p>КУЖЕЛЬ О.В. Дати доручення, щоб вони внесли зміни. Звертаю увагу, що ця норма діє без застосування штрафів до цих осіб, які вводять це в експлуатацію. Зразу знімаю питання, що якщо незаконна земельна ділянка не тільки на власній земельній ділянці.</p>
<p>І останнє питання. Що це тільки невеликі будинки і невеликі пристройки, які мають громадяни, які збудували…</p>
<p>&nbsp;</p>
<p>ГОЛОВУЮЧИЙ. Дякую, Олександра Володимирівна.</p>
<p>Прошу співдоповідач, член Комітету з питань будівництва, містобудування і житлово-комунального господарства Олександр Марченко. Будь ласка, шановний народний депутат, прошу.</p>
<p>&nbsp;</p>
<p>16:16:55</p>
<p>МАРЧЕНКО О.О.</p>
<p>Шановний Володимир Борисович, шановні колеги, комітет на своєму засіданні 24 грудня 2014 року розглянувши проект Закону про внесення змін до Закону України "Про регулювання містобудівної діяльності" (щодо прийняття в експлуатацію об'єктів будівництва збудованих без дозволу на виконання будівельних робіт) (реєстраційний номер 1059), внесений народним депутатом України Кужель Олександрою Володимирівною. Законопроектом пропонується продовжити до 31 грудня 2015 року термін дії будівельної амністії щодо прийняття в експлуатацію збудованих без дозволу індивідуальних житлових будинків, садових, дачних будинків, господарських, присадибних будівель і споруд, громадських будинків та будівель і споруд сільськогосподарського призначення першої та другої категорії складності збудованих до 12 березня 2011 року.</p>
<p>Комітет з питань запобігання і протидії корупції повідомив, що за результатами антикорупційної експертизи у законопроекті не виявлено корупціогенних факторів та встановлено, що проект відповідає вимогам антикорупційного законодавства.</p>
<p>Головне науково-експертне управління Апарату Верховної Ради України вважає, що законопроект може бути прийнятий за основу. Висновок від 10 грудня 2014 року.</p>
<p>Враховуючи важливість розгляду даного питання, члени комітету одноголосно прийняли рішення рекомендувати Верховній Раді України прийняти законопроект у першому читанні за основу. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Є необхідність обговорювати цей закон? Я думаю, що… Але є пропозиція голосувати за основу і в цілому і продовжити людям можливість, щоб вони свої будинки, індивідуальні споруди, які вони будували, могли реєструвати до кінця цього року. Я думаю, що це абсолютно нормальна норма і ми можемо це зробити.</p>
<p>Будь ласка, народний Насалик.</p>
<p>&nbsp;</p>
<p>16:19:18</p>
<p>НАСАЛИК І.С.</p>
<p>Доброго дня! Пане Олександре, запитання до вас, як міського голови бувшому. Скажіть, будь ласка, хто буде нести відповідальність, якщо в результаті неправильно побудованої інженерної споруди, ми отримаємо трагічний випадок? Дякую.</p>
<p>&nbsp;</p>
<p>ГОЛОВУЮЧИЙ. Не передбачені, шановні колеги, відповіді на це питання. Але, я можу вам сказати, що за все, що відбувається, несе відповідальність власник і це є очевидно. Але ми ж не говоримо про те, що їх сьогодні немає цих будівель, ці будівлі людьми побудовані, особливо це мова йде про сільські території, приватний сектор і ці будинки можуть бути побудовані і, вибачте мене, в 50-х роках. Дати можливість людям, щоб вони зареєстрували своє власне майно. Власні будинки, я ж про це сказав.</p>
<p>Тому я думаю, що абсолютно доцільно було б піти на зустріч. Оскільки немає більше дискусій з цього приводу, я просив би сконцентруватися народних депутатів.</p>
<p>Шановні колеги, реєстраційний номер законопроекту 1059, оскільки він тільки продовжує термін реєстрації житла, яке побудоване людьми чи громадських споруд, в тому числі і в сільській місцевості, я поставлю зараз його за основу і в цілому. Тому я прошу всіх підготуватися, шановні колеги, прошу всіх підготуватися. Підготуйтеся, будь ласка, для голосування. Прошу, підготуйтеся. Керівники фракцій, запросіть своїх депутатів для голосування. Голосуємо?</p>
<p>Шановні колеги, я ставлю на голосування проект Закону про внесення змін до Закону України "Про регулювання містобудівної діяльності" щодо прийняття в експлуатацію об'єктів будівництва, збудованих без дозволу на виконання будівельних робіт (реєстраційний номер 1059). Ставлю його на голосування за основу та в цілому. Прошу, шановні колеги, голосувати за основу і в цілому. Прошу голосувати. За основу і в цілому.</p>
<p>&nbsp;</p>
<p>16:21:46</p>
<p>За-259</p>
<p>Рішення прийнято. <i>(Оплески) </i>Дякую, шановні колеги.</p>
<p>Наступний законопроект&nbsp; реєстраційний номер 1084. Я теж пропоную, щоб ми його розглянули за скороченою процедурою. Я прошу депутатів сконцентруватися, якщо немає заперечень, я ставлю на голосування пропозицію розгляду цього законопроекту за скороченою процедурою. Прошу голосувати, голосування за скорочену процедуру розгляду. Розгляд за скороченою процедурою, за скороченою процедурою.</p>
<p>&nbsp;</p>
<p>16:22:21</p>
<p>За-199</p>
<p>Рішення прийнято.</p>
<p>Будь ласка,&nbsp; народний депутат Мартовицький Артур Володимирович – доповідач даного законопроекту як автор. Прошу.</p>
<p>&nbsp;</p>
<p>16:22:44</p>
<p>МАРТОВИЦЬКИЙ А.В.</p>
<p>Шановний Володимир Борисович! Шановні колеги! Вашій увазі пропонується для розгляду проект Закону про внесення змін до Прикінцевих положень Закону України "Про регулювання містобудівної діяльності" щодо відтермінування заборони на відведення земельних ділянок (реєстраційний номер 1084). Проект закону направлено на усунення реальних ускладнень, що стосуються як фізичних так і юридичних осіб, котрі мають намір оформити у власність чи користування земельної ділянки і земель державної або комунальної власності після 1 січня 2015 року. Аналогічні проблеми не маючи змоги задовольнити прохання людей матимуть і органи місцевого самоврядування, а в ряді випадків і органи державної влади у зв'язку з майже повною відсутністю планів зонування, або детальних планів територій населених пунктів. Відповідно до діючої редакції закону після 1 січня 2015 року практично зупинився процес передачі у власність та користування фізичним, юридичним особам земельних ділянок із земель державної або комунальної власності, оскільки головною умовою здійснення цих операцій є наявність плану зонування, або детального&nbsp; плану територій.</p>
<p>Враховуючи значну вартість і тривалий час розробки містобудівної документації, відсутність належного фінансування зазначених робіт за рахунок бюджетних коштів, а також складну політико-економічну ситуацію в країні. Розробка такої документації не проведена в повній мірі до 1 січня 2015 року, тобто в більшості населених пунктів України процес передачі у власність та користування фізичних і юридичним особам земельних ділянок із земель державної або комунальної власності з 1 січня не здійснюється, в той час як першочерговою метою відведення земельних ділянок є впорядкування земельних відносин, оформлення відповідних прав, забезпечення оплачуваності за користування землею.</p>
<p>Враховуючи зазначене, виникає необхідність внесення змін в чинне законодавство в частині продовження до 1 січня 2017 року терміну дії пункту 6 та…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>МАРТОВИЦЬКИЙ А.В. …Закону України "Про регулювання містобудівної діяльності" (щодо передачі земельних ділянок із земель державної або комунальної власності у власність чи користування фізичним та юридичним особам за відсутності плану зонування або детального плану території).</p>
<p>Неприйняття закону в запропонованій редакції взагалі зупинить розвиток територіальних громад України та негативно вплине на укріплення засад місцевого самоврядування.</p>
<p>Тому у зв'язку з актуальністю та необхідністю даного законопроекту…</p>
<p>&nbsp;</p>
<p>ГОЛОВУЮЧИЙ. Дайте завершити пропозиції.</p>
<p>&nbsp;</p>
<p>МАРТОВИЦЬКИЙ А.В. …пропоную прийняття закону номер 1084 за основу та в цілому як закон. Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую доповідачу.</p>
<p>Я перед тим, як передати слово, хотів би дещо підсумувати проміжково це питання. Дивіться, що відбувається. Немає у населеного пункту містобудівної документації: генерального плану або плану зонування. Це означає, що будь-який чиновник на свій власний розсуд за рішенням місцевої ради може передати землю в ту чи іншу, в будь-яку сторону. І я вважаю, що це є неприпустимо, тому що ми вносимо хаос, така схема може покривати "брудне" використання, тіньове використання земельних ресурсів на території територіальних громад, і з року в рік це питання продовжується.</p>
<p>Тому нам потрібно подумати над тим, щоб забезпечити в цю норму певною мірою конкурентність, але не подовжувати ще на два роки те, що має бути в кожному населеному пункті. Генеральний план, як буде розвиватися територія, де буде низькоповерхова, де високоповерхова, багатоповерхова і так далі. Це системність розвитку територій.&nbsp; Не можна цього порушувати. Це, на мій погляд… я не даю сьогодні оцінок, але наголошую на тому.</p>
<p>Я вам хочу сказати наступну річ, я бачу ваші жести, то я можу вам сказати, що я розробляв генеральний план, я знаю, що це таке.&nbsp; Я можу вам сказати, що якщо є бажання зробити якісно свою справу, то нікому вона не заважає, в тому числі і представникам будь-яких політичних сил. Зробили генеральний план, розробили, затвердили і все інше.</p>
<p>Будь ласка,&nbsp; співдоповідач. А потім будемо… Заступник голови Комітету з питань будівництва, містобудування житлово-комунального господарства Сабашук Петро Павлович.</p>
<p>Просто пролунала пропозиція – за основу і в цілому.</p>
<p>&nbsp;</p>
<p>16:27:51</p>
<p>САБАШУК П.П.</p>
<p>Вельмишановний пане Голово! По-перше, від всіх будівельників хочу подякувати&nbsp; вам за великий День будівельника сьогодні. Ми сьогодні розглядаємо стільки важливих законів для будівництва, що,&nbsp; чесно, це даже безпрецедентно. Дякую.</p>
<p>Вельмишановні панове, буду коротким. Комітет розглянув цей закон і комітет висловив своє "за". Є висновок нашого Головного науково-експертного&nbsp; управління також, що він може бути прийнятий за основу. Але я хочу звернутися до вас не як зам.голови комітету, а як будівельник і&nbsp; представник будівельників України.&nbsp; Ми не можемо жити без цього додатку до закону. Ми весь 2014 рік простояли в тому, що не мали можливості думати про завтрашній день, відвести земельну ділянку. І навіть не просто відвести земельну ділянку, а на земельній&nbsp; ділянці, яка є в твоїй власності, ми не можемо проектувати і не можемо одержати технічні умови.&nbsp;</p>
<p>Ми протягнемо… можливо протягнули 2014 рік без цього закону.&nbsp; Можливо навіть і 2015 до половини року це буде. Але в 16-му році будівництво зупиниться повністю, якщо не приймемо сьогодні своє рішення.</p>
<p>До речі, панове "Опозиційний блок", &nbsp;зверніть увагу, якщо ми хочемо відбудовувати Донбас, то я сумніваюсь, що ми там найдемо місто… генеральний план забудови. І тоді як будувати на Донбасі, відновлювати Донбас? З прийняттям цього закону, появиться можливість на рівні селищних і міських рад приймати рішення про забудову. Тому я прошу вас усіх, хто думає сьогодні не тільки про 15 рік, а й про 16 рік, і як буде працювати будівельна галузь, проголосувати за цей закон. Дякую.</p>
<p>&nbsp;</p>
<p>ГОЛОВУЮЧИЙ. Повністю підтримуючи будівельників, скажу наступну річ. Скажіть, колеги, можна побудувати гарний великий будинок без проекту? Можемо? Не можемо. А тепер скажіть, будь ласка, яким чином можна розпоряджатися землею, якщо громада не знає, затверджено… От наприклад, є парк або сквер, а він не визначений генеральним планом. Його взяли, передали, вирубали – і будуйте будь-який хочете будинок.</p>
<p>Я вважаю, що тут треба ще раз дуже ретельно до цього підійти. Можливо, зробити таким чином, щоб проголосувати за землю. Але якщо вона виділена на конкурентних засадах, наприклад, через аукціон, або якщо вона доторкається рекреаційних зон. Але це питання не за основу і в цілому, а це питання дискусії в цьому питанні.</p>
<p>Будь ласка, співдоповідач був, два – "за", два – "проти". Два – "за", два – "проти". Бурбак Максим Юрійович, будь ласка.</p>
<p>&nbsp;</p>
<p>16:30:41</p>
<p>БУРБАК М.Ю.</p>
<p>Слово передаю моєму колезі Миколі Трохимовичу Федоруку, який є дійсно експертом в цій галузі.</p>
<p>&nbsp;</p>
<p>ГОЛОВУЮЧИЙ. Микола Федорук.</p>
<p>&nbsp;</p>
<p>16:30:49</p>
<p>ФЕДОРУК М.Т.</p>
<p>Дякую. Микола Федорук, "Народний фронт", Чернівці.</p>
<p>Справ в тому, що, шановні колеги, аналогічні така поправка і зміни в минулому скликанні ми вже відтерміновували, саме це рішення – введення відтермінування цього закону до 1-го січня 2015 року. На жаль, за цей період більшість місцевих рад нічого не зробили. Якщо ми ще раз відтермінуємо, так само далі це все буде. Тому фракція "Народного фронту" не підтримує даний законопроект і не буде голосувати. Це не зупинить будівництво, не треба цим лякати, треба робити ПДП, &nbsp;треба робити зонування і генеральні плани і все нормально буде. Тому, ще раз кажу, це безкінечно не може продовжуватись. Один раз ми продовжили в минулому скликанні. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. От абсолютно зрозуміла, професійна, якісна позиція. Будь ласка, далі, Єгор Соболєв "Самопоміч", прошу.</p>
<p>&nbsp;</p>
<p>16:31:58</p>
<p>СОБОЛЄВ Є.В.</p>
<p>Колеги, фракція "Самопоміч" буде голосувати проти цього закону, цей закон є лобізмом забудовників. 4 роки тому для них спрощена процедура отримання багатьох дозвіллів і ліцензій якраз в обмін на виконання обіцянки, що в містах буде зроблено планування і зонування, що жителі будуть знати, що тут можна робити двоповерхові будинки тут багатоповерхові, а тут взагалі нічого не можна робити. І з тих часів цю обіцянку забудовники пропонують кожному парламенту щороку відкладати і це запропоновано нашому парламенту. Цей закон – це продовження варварського будівництва і продовження величезної корупції яка робиться навколо цього варварського будівництва.</p>
<p>Тому ми будемо голосувати повністю проти і закликаємо зробити так само інших колег по парламенту.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Нечаєв, народний депутат, Олександр Ігорович, "Опозиційний блок".</p>
<p>&nbsp;</p>
<p>16:33:13</p>
<p>НЕЧАЄВ О.І.</p>
<p>&nbsp;Прошу передати слово Матвієнкову Сергію Анатолійовичу.</p>
<p>&nbsp;</p>
<p>ГОЛОВУЮЧИЙ. Сергій Анатолійович Матвієнков, будь ласка.</p>
<p>&nbsp;</p>
<p>16:33:23</p>
<p>МАТВІЄНКОВ С.А.</p>
<p>Мотвиенков, 57 округ Мариуполь. Уважаемые коллеги, я, сегодня у нас какой-то разговор вот здесь идет больше с теоретической плоскости, если говорить теоретического подхода то может быть в какой степени выступающие правы. Действительно должен быть план забудови, действительно мы должны понимать, как должна развиваться эта местность, действительно мы должны понимать, кто распоряжается этой землей и каким образом мы выполняем застройки. Но давайте немножко опустимся на нашу грешную землю. Этот план должны разработать местные советы, сегодня там нет ни копейки и если мы сейчас не пойдем поэтому пути пролонгируем действие этой нормы закона мы просто, вот как говорил выступающий строитель, мы просто остановим строительство в городах, мы не сумеем сегодня организовать проведение этих планов, подготовку проведения этих планов. Поэтому и предложение, давайте пролонгируем действие этого договора. Хотите, давайте примем его в первом чтении. Выставим какие-то заградительные элементы. Но как элемент его нужно принимать сегодня для того, чтобы делать следующий шаг, чтобы мы не остановили развитие наших регионов. Спасибо.</p>
<p>&nbsp;</p>
<p>ГОЛОВУЮЧИЙ. Спасибо. Я не хотів би запитання задавати оскільки ПДП коштує не так багато і може бути у складі будь-якої документації, в тому числі і будівельної.</p>
<p>Будь ласка, фракція "Батьківщина", народний депутат Рябчин.</p>
<p>&nbsp;</p>
<p>16:34:49</p>
<p>РЯБЧИН О.М.</p>
<p>Прошу передати слово Сергію Євтушку.</p>
<p>&nbsp;</p>
<p>ГОЛОВУЮЧИЙ. Будь ласка, Сергій Євтушок.</p>
<p>&nbsp;</p>
<p>16:34:55</p>
<p>ЄВТУШОК С.М.</p>
<p>Шановні колеги! Хочу сказати, що Закон України "Про регулювання містобудівної діяльності" хороший, проте, дійсно на сьогоднішній день ми мусимо констатувати, що дві третини населених пунктів України не мають детальних планів забудови або планів зонування.</p>
<p>Я би не хотів, щоб колеги розцінювали, що це лобістський якийсь виступ. Але все ж таки, як сьогодні поповнювати дохідну частину, коли в тих місцевостях, в тих адміністративно-територіальних одиницях де не має детального плану забудови або генерального плану проводити аукціони на землю? Як поповнювати дохідну частину?</p>
<p>З рештою хотів би сказати, що якщо навіть держава сьогодні не може забезпечити соціальними видатками наших воїнів АТО, то скажіть, будь ласка, якщо керівник територіальної громади має можливість виділити земельну ділянку, то чому би це не зробити йому.</p>
<p>Тому є пропозиція. Фракція "Батьківщини", зрозуміло, в цілому голосувати цей законопроект не буде, але вносить пропозицію проголосувати з рекомендацією для керівників територіальних громад, як розпорядників коштів. Дати можливість ще протягом одного року доробити генеральні плани або плани забудови міста і потім проголосувати в цілому.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую. У нас вже є "за", "проти", Дмитро Андрієвський. Будь ласка.</p>
<p><a name=Temp></a>Потім – Андрій Іллєнко. По хвилині.</p>
<p>&nbsp;</p>
<p>16:36:30</p>
<p>АНДРІЄВСЬКИЙ Д.Й.&nbsp;</p>
<p>Шановний Володимире Борисовичу, шановні колеги! Всі рішення мають бути прийняті свідомо. От я хочу пояснити, що якщо ми сьогодні не проголосуємо це відтермінування, то місцеві бюджети втратять сотні мільйонів гривень. Наприклад, у місті Києві планується у цьому бюджеті закласти приблизно півмільярда гривень для того, щоб по продажу землі, по оренді землі. Більше того, зробити навіть реконструкцію школи, дитячого садочку буде неможливо, не тільки будівництво, а навіть реконструкцію, тому що треба надати документи правовстановлюючі на землю.</p>
<p>Тому давайте рішення приймати свідомо. Я все ж таки пропоную в першому читанні прийняти, дійсно, відпрацювати там захисні механізми. Зобов'язати місцеві громади провести відповідну роботу для того, щоб на наступний рік вже ці плани детального планування території були складені. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Андрій Іллєнко.</p>
<p>&nbsp;</p>
<p>16:37:29</p>
<p>ІЛЛЄНКО А.Ю.</p>
<p>Андрій Іллєнко, Всеукраїнського об'єднання&nbsp; "Свобода". Ми вважаємо, що це однозначно лобістський законопроект. І він лобіює інтереси недобросовісних забудовників, які, нехтуючи усіма законами, нехтуючи усім здоровим глуздом і правилами співжиття людей, нахабно забудовують зелені зони, зони відпочинку, знищують історичні будівлі, знищують взагалі саме місто як таке. Те, що відбувається у місті Києві і в інших великих містах, коли просто ми бачимо цілі шрами на обличчі наших міст внаслідок незаконної от цієї діяльності.</p>
<p>І треба нарешті виконувати закон. І треба нарешті думати не про інтереси великого капіталу і забудовників в даному випадку, а про інтереси звичайного простого українця, який хоче в комфортному місті і який хоче знати, як буде розвиватися його місто на десятки років вперед, і чітко розуміти, що це буде комфортне місто, і місто, справді, для того, щоб там безпечно, якісно жити. Тому, звичайно, ми голосуватимемо проти і всіх закликаємо не підтримувати цей жахливий лобістський законопроект. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, в мене є наступна пропозиція. Я думаю, що приймати зараз якісь рішення було би поспішно. Я пропоную, враховуючи те, що його не просто треба відтерміновувати або не відтерміновувати, треба врегулювати цю проблему один раз і назавжди. Щоби міста і села, і селища, і населені пункти взагалі були створені не для будівельних кранів, а для людей, місто для людини, а не навпаки. Тобто це дуже є важливим. Тому я би пропонував зараз сконцентрувати на доопрацювання цей законопроект до комітету, ще раз розглянути його з тим, щоб не було жодної корупції, щоб визначити підходи, пріоритети, в тому числі і конкурсність надання земельних ділянок, щоб не порушувати зелений каркас міста, я маю на увазі парки, сквери і все інше, врегулювати його і подати таким, щоб він відповідав інтересам територіальних громад. І це є дуже важливо. Тому, на мій погляд, це було би абсолютно нормальне рішення повернути його на доопрацювання до профільного комітету Верховної Ради. Далі обговорити, доопрацювати і вже розглядати так як він буде напрацьований. Шановні колеги, немає заперечень? Немає. Я ставлю на голосування на повернення законопроекту номер 1084 до, на доопрацювання до комітету для підготовки на повторне перше читання. Прошу голосувати.</p>
<p>&nbsp;</p>
<p>16:40:20</p>
<p>За-116</p>
<p>Рішення не прийнято.</p>
<p>Зараз він буде завалений цей законопроект. Будь ласка, шановні колеги, є пропозиція, яка була в комітету – це за основу його прийняти, за основу. Я ставлю на голосування пропозицію комітету за основу. За основу законопроект номер 1084, за основу.</p>
<p>&nbsp;</p>
<p>16:40:58</p>
<p>За-60</p>
<p>Рішення не прийнято.</p>
<p>Які є пропозиції? Провалили закон?</p>
<p>Рухаємося далі. Сергій Соболєв. Сергій Соболєв.</p>
<p>&nbsp;</p>
<p>16:41:15</p>
<p>СОБОЛЄВ С.В.</p>
<p>Соболєв, фракція "Батьківщина". Шановні колеги, нам все одно якесь рішення треба ухвалювати. Ну, ви розумієте, та корупція, яка зараз є це закінчиться дуже погано, нехай це буде півроку, якщо рік не влаштовує. Зрозуміло, що два роки це неприпустимо. Але за ці півроку повинні розробити генеральні плани розвитку міст. Ви розумієте, що це закінчиться тим, що не буде жодного плану генерального, не буде видаватися земля, і таким чином фактично ми розбалансуємо повністю міські господарства. Тому тут питання іде тільки в одному. Це не стосується рекреаційної зони, будь-якої. Але, почитайте, діюче законодавство сьогодні забороняє це робити в разі, якщо хоча б на півроку ми не відтермінуємо це. Тому пропозиція є або, дійсно, ще раз проголосувати на доопрацювання в комітет і потім повернути це. Але інакше цей закон буде взагалі знятий з реєстрації.</p>
<p>&nbsp;</p>
<p>ГОЛОВУЮЧИЙ. Є пропозиція Сергія Соболєва поставити на голосування про повернення в комітет на доопрацювання. Сконцентруйтесь, будь ласка, доопрацюєте, проговорите усі питання в комітеті публічно, прозоро, зрозуміло для всіх. Проведете консультації з Асоціацією міст різних і великих і малих, тоді будемо приймати рішення. Немає заперечення?</p>
<p>Ставлю на голосування, сконцентруйтесь, будь ласка, на повернення до комітету для підготовки на повторне перше читання. Прошу визначатись шляхом голосування повернення до комітету на повторне перше читання, для підготовки на повторне перше читання. Повернення в комітет на повторне перше читання.</p>
<p>&nbsp;</p>
<p>16:43:09</p>
<p>За-140</p>
<p>Рішення не прийнято. Дякую.</p>
<p>Наступне… Рішення не прийнято. Реєстраційний проект номер…</p>
<p>Шановні колеги, законопроект відхилено, він не набрав голосів. Законопроект відхилено.</p>
<p>Шановні колеги, у нас є представник Міністерства оборони. У нас є представник Міністерства оборони можемо зараз його заслухати.</p>
<p>Будь ласка, я просив би сконцентруватись, я вас запрошую на трибуну Верховної Ради. Проінформуйте, будь ласка.</p>
<p>Будь ласка, 5 хвилин проінформуйте і представтесь, будь ласка.</p>
<p>&nbsp;</p>
<p>БОНДАР Б.В. Бажаю здоров'я, товаришу Голова Верховної Ради, шановні депутати. Генерал Бондар, представник Генерального штабу з короткою доповіддю щодо стану та положенню в зоні виконання проведення антитерористичної операції. Начальник Головного командного центру Збройних Сил України. Дозвольте доповідати?</p>
<p>Шановні народні депутати, протягом останнього тижня терористичні угрупування, так звані ДНР і ЛНР, посилили воєнний тиск і активно здійснюють обстріли наших позицій. Особливо це почалося відчуватися після 2 січня і по теперішній час. Протягом цієї доби, яка пройшла, загальна кількість обстрілів позицій Збройних Сил дорівнює 84 обстріли, на теперішній час – 47, це шостої ранку.</p>
<p>Найбільш складна ситуація зберігається це в районі Станиця Луганська, аеропорт "Донецьк" і посилилися обстріли в районі міста Маріуполь. Враховуючи, що аеропорт "Донецьк" є одним з найбільш складних ділянок, керівництво Збройних Сил, Генерального штабу враховуючи зазначене, посилили зазначену ділянку, там проведена чергова ротація військовослужбовців. В результаті останніх обстрілів на протязі доби, яка пройшла, було шість поранених, які на теперішній час евакуйовані. Військовослужбовці, які там знаходяться, забезпечені боєприпасами, в першу чергу, ну, і відповідно продуктами харчування та водою.</p>
<p>Хотів би зазначити, що на теперішній час представник так називаємої ДНР товариш Захарченко вчора сказав, що більше ротацій не буде і поранених передавати, відповідно, не буде. Тому, починаючи з вчорашнього дня, почалися активні обстріли зазначеної ділянки.</p>
<p>На теперішній час обстановка стабілізувалася, але в той же час є загроза подальших обстрілів наших позицій. Керівництво Генерального штабу Збройних Сил України на теперішній час проводить нараду разом з штабом антитерористичної операції, де відпрацьовують можливі загрози, які можуть виникнути і варіанти дій по цим загрозам.</p>
<p>Крім того, хотів би наголосити, що сьогодні з метою… було нанесено удар з ракетної системи залпового вогню БМ-21 по автобусу з цивільним населенням. Терористи з району, з центру Докучаєвська, міста Докучаєвська нанесли удар, в результаті чого загинуло десять цивільних і близько 13 поранених. При цьому в місті Докучаєвськ&nbsp; знаходилися кореспонденти, вже по інформації, кореспонденти місцевих та російських телеканалів з метою як наші війська будуть наносити удар у відповідь по центру міста. Але враховуючи, що це була провокація, на теперішній час приймаються інші міри щодо стабілізації обстановки.</p>
<p>Хотілося б ще сказати, що з метою налагодження пропуску в зоні АТО було створено і визначено сім коридорів для пропуску цивільного населення та підвезення продуктів, медикаментів і товарів повсякденного вжитку. І, дійсно, на цьому пункті пропуску було нанесено цей ракетний удар, який призвів до…</p>
<p>&nbsp;</p>
<p>ГОЛОВУЮЧИЙ. Будь ласка, дайте завершити.</p>
<p>&nbsp;</p>
<p>БОНДАР Б.В. Доповідь закінчив. Готовий відповісти на питання.</p>
<p>&nbsp;</p>
<p>ГОЛОВУЮЧИЙ. Дякую, пане генерале.</p>
<p>Будь ласка, від фракцій по одному питанню. Будь ласка, Борислав Береза. Від фракції Радикальної партії передали слово. Давайте запишіться від фракцій на запитання. Від фракцій на запитання запишіться. З місця.</p>
<p>Будь ласка, "Опозиційний блок", Дунаєв Сергій Володимирович.</p>
<p>&nbsp;</p>
<p>16:49:54</p>
<p>ДУНАЄВ С.В.</p>
<p>Прошу передать слово Звягильскому.</p>
<p>&nbsp;</p>
<p>ГОЛОВУЮЧИЙ. Юхим Звягільський, будь ласка, народний депутат.</p>
<p>&nbsp;</p>
<p>16:50:02</p>
<p>ЗВЯГІЛЬСЬКИЙ Ю.Л.</p>
<p>Уважаемый генерал, а как поступать шахтерам, которые работают все четыре смены? Их надо доставить на работу и с работы отвезти. И вот случай: с ночной смены везем… не пускают, время, значит, автобусы останавливают. И что дальше делать? Наверное же, надо найти такой режим работы, чтобы шахтеры, которые работают круглосуточно, могли доставить их и на работу, и с работы домой. Как этот вопрос решить?</p>
<p>&nbsp;</p>
<p>БОНДАР Б.В. Я хотів би наголосити, що з цією метою в штабі АТО створено Координаційний центр і в секторах відповідно на напрямках координаційні групи, які зі складу представників місцевих органів влади, МВС, СБУ, які здійснюють і забезпечують пропуск населення для виконання завдань і по роботі, і по інших питаннях. Такі проблеми виникають і в районі Маріуполя, і в інших місцях. Тому це, з одної сторони, важливе питання, але у будь-якому випадку, поки не припиняються активні обстріли зі сторони терористів треба призупинити рух, а після цього, після припинення обстрілів можна відновити цю роботу. Тому що ми не маємо права ризикувати здоров'ям і життям людей.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; фракція "Самопоміч", Кишкар Павло Миколайович.</p>
<p>&nbsp;</p>
<p>16:51:58</p>
<p>КИШКАР П.М.</p>
<p>Дякую. &nbsp;У мене, перше. Я вам забороняю, пане генерал-майор, цитувати тут Захарченка і будь-яких "у…" далі у мене нецензурні слова. Щоби в цьому залі цього не звучало. Ви нічого не зробили, щоби цього впливу Захарченка на наших військовослужбовців не було! А тепер мої питання.</p>
<p>Мене дуже цікавить, чи достатньо у вас повноважень для того, щоб вживати&nbsp; всіх належних дій… ну я не знаю, що ви там робите. Чи впливає на вас Президент, не знаю ще хтось? Чи достатньо у вас повноважень для того, щоб впливати і вирішувати цю проблему на нашу користь? Це перше питання.</p>
<p>Чому сьогодні під час&nbsp; атаки на аеропорт не була задіяна дальнобійна артилерія? Це друге. Це кримінальна справа, до речі, зразу. Можете собі записувати.</p>
<p>І чи можемо ми як депутати чимось вам допомогти в тому, щоби ситуація на фронті кардинально змінилася?&nbsp; Дякую.</p>
<p>&nbsp;</p>
<p>БОНДАР Б.В. Дозвольте? &nbsp;Перш за все, я хотів би вибачитися, якщо назвав тих так званих керівників.</p>
<p>Друге.&nbsp; Сил та засобів… <i>(Шум у залі)</i>&nbsp; я… <i>(Шум у залі)</i>&nbsp;&nbsp; Я вибачився і більше… <i>(Шум у залі)</i>&nbsp; Засобів, сил…</p>
<p>&nbsp;</p>
<p>ГОЛОВУЮЧИЙ. Шановні народні депутати! Я прошу вас!&nbsp; Відповідну повагу! Прийшов генерал, бойовий. Доповідає. Інформує. Ви думаєте, йому менше болить, ніж нам з вами?&nbsp; <i>(Шум у залі)&nbsp; </i>Прошу. <i>(Оплески)</i></p>
<p>&nbsp;</p>
<p>БОНДАР Б.В. Я хотів би доповісти, що сили й засоби є. З цією метою постійно проводяться ротації, в тому числі в Донецькому аеропорту, боєприпаси також. На теперішній час завдяки все ж таки тому, що ми зрушили роботу заводів по ремонту техніки і озброєння, йде і поставляється нова техніка, нове озброєння, відремонтована техніка. Можливо, вона не така досконала, як нам потрібно, але поки що на цей час її хватає. Це перше.</p>
<p>Друге. По роботі артилерії, по роботі РСЗВ. Зазначений об’єкт, аеропорт, прикривається підрозділами важкої артилерії, калібр 152 міліметри, і також підрозділами батареєю реактивною (РСЗ) залпового вогню "Град". Крім того, на цьому напрямку працюють окремі підрозділи танкові та…</p>
<p>&nbsp;</p>
<p>ГОЛОВУЮЧИЙ. Дайте завершити.</p>
<p>&nbsp;</p>
<p>БОНДАР Б.В. …та мінометні батареї. Тому на теперішній час цього достатньо. Але я ще раз говорю, що ситуація постійно змінюється, ускладнюється, вона постійно потребує впливу на неї. Доповідь закінчена.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, "Народний фронт", народний депутат Бриченко Ігор Віталійович.</p>
<p>&nbsp;</p>
<p>16:55:17</p>
<p>БРИЧЕНКО І.В.</p>
<p>Ігор Бриченко, "Народний фронт". Передайте, будь ласка, слово Юрію Березі.</p>
<p>&nbsp;</p>
<p>ГОЛОВУЮЧИЙ. Юрій Береза, будь ласка.</p>
<p>&nbsp;</p>
<p>16:55:26</p>
<p>БЕРЕЗА Ю.М.</p>
<p>Пане генерал, у мене одне дуже важливе і суттєве запитання. Під час ротації в Донецькому аеропорту є відомості про те, що наших військовослужбовців обшукують і пропускають сепаратисти. Наскільки це відповідає дійсності?</p>
<p>І відразу ж питання: що ви зробили для того, щоб, якщо це правда, що ви зробили для того, щоб цього не відбувалося? Яка потрібна допомога від добровольчих батальйонів для знищення цього блокпосту або від Верховної Ради? <i>(Оплески)</i></p>
<p>&nbsp;</p>
<p>БОНДАР Б.В. Я хотів би сказати, що питання цілком слушне. І десь можливо під час ротацій, які проводилися під місією ОБСЄ, з тої сторони і з нашої сторони керівництвом були випадки, коли під час ротації доглядалися продукти харчування, вода, інші матеріали, які поставлялися в аеропорт. Але все ж таки я хотів би наголосити, що це робилося тільки з одною метою: збереження життя і здоров'я людей. Це перше.</p>
<p>Друге, це все ж таки показати, що ми покладаємся і виконуємо меморандум про припинення вогню і максимально намагалися не допускати провокацій. Це основне, що в цих діях було. Реально на теперішній час, на теперішній …</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити. Я думаю, що …</p>
<p>&nbsp;</p>
<p>БОНДАР Б.В. Реально на теперішній час прийнято рішення тому що це дійсно, ну, приниження гідності військовослужбовців і Збройних Сил. Тому прийнято рішення проводити ротації іншими методами без цього приниження і догляду за тими військовослужбовцями, які здійснюють цю ротацію. Доповідь закінчив.</p>
<p>&nbsp;</p>
<p>ГОЛОВУЮЧИЙ.&nbsp; Дякую. "Блок Петра Порошенка", Чумак Віктор Васильович.</p>
<p>&nbsp;</p>
<p>16:57:52</p>
<p>ЧУМАК В.В.</p>
<p>Пане генерале, в мене два питання до вас. Перше питання, яке витікає з того, що зараз відповіли.</p>
<p>Скажіть, будь ласка, чи є організаційні і військові можливості у вас забезпечити оборонців військового аеропорту всім необхідним: зброєю, технікою, боєзапасом, – і проводити ротацію вільно або, скажімо так, більш-менш в вільний спосіб? Це перше питання.</p>
<p>І друге питання. Чи є організаційні або військові можливості покращити фортифікаційні споруди, які можна зробити або інженерні споруди в самому аеропорту для захисту військовослужбовців, які там несуть службу? Дякую.</p>
<p>&nbsp;</p>
<p>ГОЛОВУЮЧИЙ. Я би просив дуже ретельно підбирати слова, коли ви висловлюєтесь, пане генерал, щоб ми не видавали якихось там… інформації, які не потрібно. Будь ласка.</p>
<p>&nbsp;</p>
<p>БОНДАР Б.В. Зрозумів.</p>
<p>&nbsp;</p>
<p>ГОЛОВУЮЧИЙ. Це ж все таки військові дії, операції.</p>
<p>&nbsp;</p>
<p>БОНДАР Б.В. Я хотів би наголосити ще раз, що&nbsp; те угруповування, яке розміщено в районі аеропорта, а також на підступах до аеропорту, які підтримують дії безпосередньо в самому терміналі аеропорта воно достатнє, воно забезпечене боєприпасами і особливо ті підрозділи, які дійсно підтримують, вони мають без… ну можливість постійного підвозу і боєприпасів, і продуктів харчування. В той же час ротація особового складу, який знаходить безпосередньо в терміналі, в будинку нового терміналу є дещо затруднена от, але знову ж таки хотів би сказати, що над цим питанням працюємо, тому що є певні проблеми, тому що все ж таки не дозволяє, наприклад, вдень проводити ротацію чи без використання інших якихось силових…</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Іван Крулько.</p>
<p>&nbsp;</p>
<p>17:00:02</p>
<p>КРУЛЬКО І.І.</p>
<p>Іван Крулько, фракція "Батьківщина", прошу передати слово колезі Ігорю Луценко.</p>
<p>&nbsp;</p>
<p>ГОЛОВУЮЧИЙ. Будь ласка, Ігор Луценко.</p>
<p>&nbsp;</p>
<p>17:00:11</p>
<p>ЛУЦЕНКО І.В.</p>
<p>Дякую. Шановний пане генерале! Я особисто брав участь у захисті селища Піски, яке прикриває Донецький аеропорт, і знаєте, що найбільше мене особисто там хвилювало? Те, що артилерії, у наших систем залпового вогню існує такий наказ: першими не відкривати вогонь. <i>(Оплески)&nbsp; </i>Звісно, ми в силу наших можливостей, переконували наших армійців не виконувати цей наказ, але все таки це армійці, які мають виконувати те, що їм кажуть їхні генерали. Ото ж у мене питання, взагалі, на яких підставах до сих пір діє цей наказ?</p>
<p>Я нагадаю, що будь-які посилання на будь-які меморандуми є з правової точки зору безпідставними. Тому що Україна не укладала жодних&nbsp; меморандумів з терористами. На якій підставі зараз діє цей наказ? Скажіть, будь ласка? <i>(Оплески) </i></p>
<p>&nbsp;</p>
<p>БОНДАР Б.В. Дозвольте. Значить, цей наказ діє до тих пір поки не наноситься вогневий удар по нашим позиціям якщо наноситься удар по нашим позиціям, у відповідь відкривається вогонь. Доповідь закінчив.</p>
<p>&nbsp;</p>
<p>ГОЛОВУЮЧИЙ. Будь ласка, Олег, Олег Ляшко. Будь ласка, Олег Ляшко.</p>
<p>&nbsp;</p>
<p>БОНДАР Б.В. Ми поспілкуємося окремо, если…</p>
<p>&nbsp;</p>
<p>17:01:34</p>
<p>ЛЯШКО О.В.</p>
<p>Шановний пане доповідачу з Генерального штабу, ви щойно сказали про те, що ви дозволили принижувати українських військових обшуками російськими окупантами з метою, щоб зберегти життя і здоров'я людей. На мою думку, для того, щоб зберегти здоров'я і життя українських громадян Україну треба звільняти від окупантів, а не принижуватися перед ними, давати можливість зброю забирати і рахувати патрони у захисників донецького аеропорту.</p>
<p>Сьогодні в Докучаєвську від рук терористів загинуло 10 мирних громадян, 14 поранено. Користуючись нагодою, я звертаюсь до Президента Порошенка, до уряду, давайте за прикладом Франції, мільйони людей, українці мають вийти на антитерористичний марш проти війни розв'язаної Росією в Україні. І ми запрошуємо всіх світових лідерів приїхати до нас так само як ми приїхали у Францію і підтримати міжнародну спільноту, Україну в боротьбі проти російської окупації. А у вас, пане генерал, вихід один…</p>
<p>&nbsp;</p>
<p>ГОЛОВУЮЧИЙ. Дякую, пане генерал. Це було більше побажання, ніж запитання. Останнє запитання. Борислав Береза від позафракційних і ставимо крапку.</p>
<p>&nbsp;</p>
<p>17:02:54</p>
<p>БЕРЕЗА Б.Ю.</p>
<p>Господин генерал, мы очень благодарны вам .что вы сюда пришли, хотя мы ждали господина Муженка. И я, наверное, задам вопрос, который беспокоит всех здесь. Скажите, пожалуйста, где находится сейчас господин Муженко? По какой причине он не пришел? А так же, кто будет нести политическую и уголовную ответственность в случае, если сегодня будут, будет захвачен донецкий аэропорт? Достаточно нам звонили и говорили о том, что 3 дня башня, башня, которая, диспетчерская башня, расстреливается танками. В ответ по ним за 3 дня было выпущено 5 мин. Это сказали бойцы находящиеся сейчас в той башне, находившиеся. Вопрос у меня. Скажите, пожалуйста, кто будет нести ответственность? Почему не уничтожается техника противника, которая атакует наши, наши позиции? И также скажите до каких пор министры этого правительства будут присылать своих заместителей вместо того, чтобы являться сюда самим. Спасибо.</p>
<p>&nbsp;</p>
<p>БОНДАР Б.В. Шановні депутати, перше, що я хотів би сказати, що начальник Генерального штабу виконує завдання, визначені Президентом, і я не можу сказати, де він знаходиться…</p>
<p>&nbsp;</p>
<p>ГОЛОВУЮЧИЙ. Я знаю, де він знаходиться, але я не можу цього сказати.</p>
<p>&nbsp;</p>
<p>БОНДАР Б.В. Це перше.</p>
<p>Друге. Політична відповідальність. Мабуть, ми всі несемо і політичну. Ми як військові несемо військову відповідальність за діяльність або бездіяльність. Тому всі ті сили і засоби, які є, ті зусилля, здійснюються Збройними Силами, Генеральним штабом, вони направлені на звільнення території, на недопущення загибелі особового складу, цивільного населення. І Збройні Сили будуть виконувати завдання Президента&nbsp; щодо звільнення територій, які захоплені ворогом.</p>
<p>Доповідь закінчив.</p>
<p>&nbsp;</p>
<p>ГОЛОВУЮЧИЙ. Дякую, пане генерале.</p>
<p>Я хотів би сказати одну річ, що сьогодні нашим хлопцям дуже важко. І ми маємо це розуміти. І завдячуючи їхньому героїзму, сьогодні вони тримають позиції і все роблять для того, щоби ми отримали перемогу в цій війні. І я вважаю, вони вимагають від нас не тільки сьогодні слів, а великої поваги і підтримки, яку сьогодні вони отримують. І я чув вислів про те, що від держави вони отримують все саме те, що є таким великим: танки, літаки, БТРи, зброю. Багато ще роблять сьогодні й волонтери і допомагають. А ми маємо з вами бути консолідовані в тому, щоби підтримати українське військо. Кожного українського військового, який сьогодні віддає своє життя, проливає кров заради нашої рідної української землі.</p>
<p>Тому я хочу подякувати генералу. Я хочу поаплодувати кожному воїну українському. <i>(Оплески) </i>&nbsp;Сказати: "Слава Україні!" і дякую вам, що ви прийшли. <i>(Оплески)</i> А є запитання, ви підійдете на прийом. Дякую, дякую, пане генерале. Дякую вам. Будь ласка.</p>
<p>Будь ласка, переходимо до наступного розгляду питань порядку денного.</p>
<p>&nbsp;</p>
<p>ПАРАСЮК В.З.</p>
<p>Я буду тут стояти доти, доки ви слова не дасте.</p>
<p>&nbsp;</p>
<p>ГОЛОВУЮЧИЙ. Можете тут стояти. Ми будемо зараз розглядати законопроект.</p>
<p>Проект Закону про внесення змін до деяких законів України щодо захисту інформаційного телерадіопростору України.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Треба повагу мати до військових. Повагу.</p>
<p>Шановні колеги, я прошу, я ставлю на голосування, щоб ми цей законопроект розглянули за скороченою процедурою. Прошу на голосування за скороченою процедурою законопроект.</p>
<p>&nbsp;</p>
<p>17:06:44</p>
<p>За-194</p>
<p>Будь ласка, шановні колеги, у нас є законопроект про внесення змін до деяких законів України щодо захисту інформаційного телерадіопростору України, У нас є доповідач голова Комітету з питань культури і духовності Княжицький Микола Леонідович</p>
<p>Микола Леонідович, немає проблем з місця? Давайте з місця доповідайте.</p>
<p>Будь ласка, Микола Княжицький законопроект.</p>
<p>&nbsp;</p>
<p>17:08:01</p>
<p>КНЯЖИЦЬКИЙ М.Л.</p>
<p>Я от зараз хочу, щоб ми розібралися чи ми займаємося дешевим піаром, чи ми намагаємося захистити країну. <i>(Оплески)</i></p>
<p>Що зараз відбувається? <i>(Оплески)</i></p>
<p>У нас стоїть законопроект про заборону серіалів, які пропагують армію окупантів і силові органи окупантів на українському телебаченні. Було дуже багато тиску для того, щоб… Було дуже багато тиску на Верховну Раду для того, щоб цей законопроект не голосувався. Тому що величезні лобістські олігархічні сили і в Україні і в Росії стоять за тим, щоб далі продовжувати російську пропаганду. На жаль, ми зараз бачимо як цей сценарій реалізовується. Тому я дуже прошу народних депутатів не звертати увагу на цирк, а серйозно послухати, що я говоритиму і підтримати цей законопроект. Комітет з питань культури і духовності на своєму засіданні 24 грудня розглянув проект Закону про внесення змін до законів про захист інформаційного телерадіопростору, внесений народними депутатами Княжицьким і Денисенком, і підтримав цей законопроект. Головне науково-експертне управління Апарату Верховної Ради в своєму висновку висловило низку зауважень і вважає, що цей законопроект потребує доопрацювання. Проаналізувавши висновки Головного науково-експертного управління Апарату Верховної Ради, народні депутати доповнили законопроект і врахували всі побажання науково-експертного управління. Зокрема, доповнені наступні пункти, розповсюдження, демонстрування в Україні фільмів, що популяризують правоохоронні органи, Збройні Сили, інші збройні сили військові чи силові формування держави-окупанта, окрім аудіовізуальних творів радянського виробництва, що були вироблені до серпня 1991 року, тягнуть за собою накладання штрафу в розмірі від 50 до 100 мінімальних заробітних плат за кожен випадок розповсюдження чи демонстрування. І далі по тексту, Комітет Верховної Ради з питань культури, врахувавши всі зауваження науково-експертного управління, доповнив законопроект, фактично вводячи відповідальність, за демонстрацію…</p>
<p>&nbsp;</p>
<p>ГОЛОВУЮЧИЙ. Я прошу автору закону дати завершити.</p>
<p>&nbsp;</p>
<p>17:10:19</p>
<p>КНЯЖИЦЬКИЙ М.Л.</p>
<p>Дякую. Комітет Верховної Ради з питань культури просить підтримати цей законопроект і проголосувати його за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, ми розглядаємо законопроект. Будь ласка, в нас є два - "за", два - "проти". Будь ласка, запишіться до виступів.</p>
<p>Всі, сідайте на свої місця, шановні колеги, нічого не трапилося, все нормально, сідайте. Давайте два - "за", два - "проти". Будь ласка, Сергій Соболєв, "Батьківщина", по законопроекту 1317.</p>
<p>&nbsp;</p>
<p>17:11:14</p>
<p>СОБОЛЄВ С.В.</p>
<p>Соболєв, фракція "Батьківщина".</p>
<p>Шановні колеги! Ми уважно розглянули цей законопроект на засіданні фракції, ми вважаємо, що цей законопроект може бути ухвалений в першому читанні. До другого читання там є цілий ряд поправок, які ми хотіли б внести, і в разі, якщо він буде голосуватися за основу ми його підтримаємо. Ми вважаємо, що цей законопроект повинен врегулювати, на кінець, всі питання, які стосуються пропаганди терористичних організацій, які прямо підтримують терористів, загарбників на території України. А такими на сьогодні є збройні підрозділи регулярної російської армії, збройні підрозділи найманців і саме тому, для того, щоб врегулювати ці питання ми повинні надати можливість нашим контрольним органам зупиняти трансляцію таких програм. Але є, на жаль, цілий ряд моментів, які не врегульовані в законопроекті, тому за основу ми проголосуємо, а далі після доопрацювання його можна вносити в цілому на голосування. Дякую.</p>
<p>&nbsp;</p>
<p>ГОЛОВУЮЧИЙ.&nbsp; За основу, я почув.</p>
<p>Будь ласка, "Блок Петра Порошенка", народний депутат Горварт Роберт Іванович.</p>
<p>&nbsp;</p>
<p>17:12:24</p>
<p>ГОРВАТ Р.І.</p>
<p>Передаю слово Миколі Томенко.</p>
<p>&nbsp;</p>
<p>ГОЛОВУЮЧИЙ.&nbsp; Микола Томенко, будь ласка.</p>
<p>&nbsp;</p>
<p>17:12:29</p>
<p>ТОМЕНКО М.В.</p>
<p>Шановні колеги! Наша фракція буде підтримувати даний законопроект в першому читанні, оскільки, я нагадаю, в попередньому скликанні ці тема була темою актуальною. І, зокрема, подібний законопроект я вносив з своїм колегою В'ячеславом Кириленком, але, на жаль,&nbsp; тоді більшість Верховної Ради, реальна більшість, була зорієнтована на співпрацю, або підтримку "руського мира". Я сподіваюсь, що сьогодні у нас більшість зорієнтована на підтримку українського світу. Але тим не менше у нас, як каже класик, що в дрібницях є дуже багато проблем, які можуть нам нашкодити. Справа в тому, що чиновник, який буде розбиратися і визначати, який серіал чи фільм забороняти виходячи з відповідних статей може створити великі проблеми.</p>
<p>Наприклад, стаття 151 називається "Розповсюдження і демонстрування фільмів, в яких міститься популяризація деяких органів держави окупанта та популяризуються цінності кримінальної субкультури". У нас у фракції є фахівці по кримінальній субкультурі, а от, що таке деякі органи держави-окупанта я не знайшов жодного фахівця з нашої фракції.</p>
<p>Так само є проблема, як тлумачити заборону чи незаборону фільмів, в яких, наприклад, принаймні один із головних героїв фільму або персонажів другого плану є особа, яка вчинила злочин або має намір його вчинити. І маса речей, які можуть призвести до фантастичних зловживань.</p>
<p>Тому наша позиція. Ідеологічно ми підтримуємо, але до другого читання, очевидно, і фахівців Нацради з питань телебачення і радіомовлення, які будуть це контролювати, і фахівців "Держкіно", і, очевидно, представників нашого Комітету з питань свободи слова, інформаційної політики треба залучити, "Держтелерадіо" залучити. І зробити так, щоб ми розуміли…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка, Миколі Томенку.</p>
<p>&nbsp;</p>
<p>17:14:38</p>
<p>ТОМЕНКО М.В. …і сформулювати норми в такий спосіб, щоб не чиновник тлумачив, а чітко він розумів: якщо в серіалі героїзація НКВД чи ще якоїсь російської біди, і так далі, і так далі, він не має права показувати це в кінотеатрах. Але чітка, зрозуміла логіка.</p>
<p>Тому перше читання підтримуємо, активно доопрацьовуємо і голосуємо в цілому.</p>
<p>&nbsp;</p>
<p>ГОЛОВУЮЧИЙ. Дякую, Микола Володимирович.</p>
<p>Будь ласка, "Народний фронт", Олег Медуниця. Будь ласка, Олег В'ячеславович.</p>
<p>&nbsp;</p>
<p>17:15:09</p>
<p>МЕДУНИЦЯ О.В.</p>
<p>Прошу передати слово Вікторії Сюмар.</p>
<p>&nbsp;</p>
<p>ГОЛОВУЮЧИЙ. Вікторія Сюмар, будь ласка, "Народний фронт".</p>
<p>&nbsp;</p>
<p>17:15:18</p>
<p>СЮМАР В.П.</p>
<p>Шановні колеги, ми дуже багато говоримо насправді про інформаційну війну – і не робимо конкретних, практичних кроків, в який спосіб Україна може її вести. Даний законопроект, ну. приводить у відповідність ситуацію, яку сьогодні ми маємо в Україні в інформаційному просторі. Ми можемо дуже багато говорити про те, що заборони – це не найкращий метод, і, очевидно, це є правда. Але не для країни, яка сьогодні фактично веде війну і продовжує в ефірі своїх загальнонаціональних телеканалів, продовжує транслювати, і популяризувати фактично, навіть збройні сили і підрозділи держави-окупанта. Очевидно, що це треба було зробити ще від початку окупації.</p>
<p>Тому "Народний фронт" підтримує цей законопроект, буде голосувати за нього в першому читанні і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, шановні колеги, народний…&nbsp; Кривенко, народний депутат. Віктор Миколайович. Будь ласка,&nbsp; народний депутат Кривенко "Самопоміч".</p>
<p>&nbsp;</p>
<p>17:16:26</p>
<p>КРИВЕНКО В.М.</p>
<p>Шановний головуючий! Шановні колеги! Фракція об'єднання "Самопоміч" підтримує необхідність цього законопроекту якомога швидшою реакцією, яка мала бути ще рік назад, тому що це є адекватною відповіддю на дії країни-окупанта.</p>
<p>Є зауваження до законопроекту. Давайте сьогодні його приймати в першому читанні і дати доручення: максимум до четверга щоб приготували до прийняття його в цілому в другому читанні. Тому встигнуть-не встигнуть – це надважливий законопроект, який треба голосувати якомога швидше.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні депутати, які ще пропозиції?&nbsp; Ольга Червакова. Там не передбачено. Якщо хочете виступити, будь ласка. Голосуємо. Будемо голосувати за основу, наскільки я розумію. Це консолідована позиція. Голосуєм за основу.</p>
<p>Будь ласка,&nbsp; Ольга Червакова.</p>
<p>&nbsp;</p>
<p>17:17:18</p>
<p>ЧЕРВАКОВА О.В.</p>
<p>У мене питання до доповідача. Шановний пане доповідачу! В продовження запитання мого колеги Миколи Томенка. Стосовно 151 статті. Ви говорите про те, що є держава-окупант і що розповсюдження…. ви хочете заборонити всю кіно… розповсюдження всієї кінопродукції держави-окупанта. Я хочу нагадати вам про те,&nbsp; що в українському законодавстві такої дефініції "держава-окупант".</p>
<p>От у мене є законопроект&nbsp; нашого колеги Балоги, який пропонує&nbsp; визнати Росію країною-агресором. Але країна-агресор і держава-окупант – це різні&nbsp; речі. Відповідно, якщо ми не пропишемо чітко норму або не приймемо закон, який буде регулювати яка країна є державою-окупантом, ми створимо просто цим законом мертву норму, яка не буде працювати.</p>
<p>Як ви&nbsp;&nbsp; вважаєте, можливо краще спочатку прийняти закон, який&nbsp; врегулює питання про державу-окупанта, а&nbsp; потім приймати законопроект, який буде забороняти її кінопродукцію? &nbsp;Дякую.</p>
<p>&nbsp;</p>
<p>ГОЛОВУЮЧИЙ. Дякую,&nbsp; шановні колеги. Тут один тільки є нюанс в тому, що якщо ми зараз його проголосуємо за основу,&nbsp; в першому, то до другого читання ми його допрацюємо, і всі питання&nbsp; ці будуть врегульовані. Ну питання&nbsp; не передбачені… Але ми за основу можемо&nbsp; його брати, і тут немає жодних проблем.</p>
<p>Оксана Продан, хвилину, і завершуємо. І будемо голосувати. Прошу. За основу, за основу. Я прошу народних депутатів зайняти свої робочі місця, будь ласка.</p>
<p>&nbsp;</p>
<p>17:18:35</p>
<p>ПРОДАН О.П.</p>
<p>Шановний Володимире Борисовичу! Я прошу поставити за за основу і поставити на голосування за скорочену процедуру підготовки до другого читання. Тоді протягом тижня ми зможемо це швидко доопрацювати. Дякую.</p>
<p>&nbsp;</p>
<p>ГОЛОВУЮЧИЙ. Я думаю, що немає сенсу, враховуючи пленарні тижні. Оксано, немає сенсу, оскільки пленарні тижні. Ви розумієте, ми за звичайною процедурою підготуємо те ж саме до пленарного наступного тижня, тому немає сенсу подати.</p>
<p>Шановні колеги, я прошу зайняти свої робочі місця. Я зараз поставлю за основу законопроект про внесення змін до деяких законів України щодо захисту інформаційного телерадіопростору України за основу в першому читанні (реєстраційний номер 1317). Я прошу підготуватися до голосування і прошу голосувати. 1317 – за основу в першому читанні. 1317 – за основу в першому читанні, шановні колеги.</p>
<p>&nbsp;</p>
<p>17:19:43</p>
<p>За-240</p>
<p>Рішення прийнято.</p>
<p>Шановні колеги, я вас дуже прошу, сконцентруйтесь, будь ласка. Сконцентруйтесь. Дякую. По фракціям, казав.</p>
<p>Наступний закон, проект Закону про внесення змін до деяких законів України щодо суспільного телебачення і радіомовлення України. Реєстраційний номер 1357 і 1357-1. Доповідає голова Комітету з питань свободи слова та інформаційної політики Вікторія Петрівна Сюмар. Прошу, пані Вікторія.</p>
<p>&nbsp;</p>
<p>17:20:28</p>
<p>СЮМАР В.П.</p>
<p>Шановний пане Голово, шановні колеги. Очевидно, що дуже хотілося б, щоб парламент зосередився на двох принципових завданнях, це –безпеці, обороні, а також реформах. Цей законопроект, який ми зараз будемо розглядати, і сподіваюся, підтримуємо, – це реальна реформа в інформаційній сфері, про яку в Україні говорять щонайменше останні 10 років всі журналісти, всі громадські активісти, і в тому числі політики, тому що вони... практично кожен президент говорить про те, що він це зробить, і досі не дійшли руки до цього.</p>
<p>Суть закону фактично в тому, щоби створити незалежний канал на базі державного мовлення. Фактично зміни передбачають уточнення процедур по дуже важливим речам, зокрема, в частині визначення механізму створення Національного суспільного телерадіоорганізації і її організаційно-правової форми та джерел фінансування. Фактично без цих змін ми не можемо зробити реально незалежного суспільного мовника. Наше завдання сьогодні і суть цієї реформи, вивести державний телеканал з під впливу держави, з під впливу Кабінету Міністрів і створити на його базі реальну альтернативу приватним телеканалам які сьогодні, як відомо дуже часто є керовані. В законі ми передбачили принципові моменти, це створення організаційно-правової форми публічне акціонерне товариство, виведення УТР зі складу суспільного мовлення, щоб на його базі створити іномовлення, тому що знову таки оскільки Україна перебуває в умовах інформаційної війни нам потрібно дієве іномовлення. І також посилення ролі журналістів у визначенні редакційної політики. Скажу відразу, що існує альтернативний законопроект, і ми сьогодні говорили, і з його автором, і з фракцією "Блоку Петра Порошенка" про те, що деякі речі мають бути узгоджені в цьому законопроекті і, зокрема, ми погоджуємося на пропозицію, прошу врахувати її з голосу, про те, що коли ми створюємо публічне акціонерне товариство то в законі навіть в першому читанні має бути передбачена заборона на відчуження та приватизацію майна цієї Національної телекомпанії.</p>
<p>Далі. Ми маємо знайти компроміс по створенню окремих юридичних осіб телебачення і радіо в цьому немає особливої проблеми і знайти позицію по обласним державним телерадіокомпаніям з тим аби випрацювати до другого читання формулу якою забезпечимо можливість впливу місцевих громад на цій обласній телерадіокомпанії, які очевидно повинні залишитися, але повинні працювати за стандартом суспільного мовника.</p>
<p>Комітет, всі члени комітету підписалися як автори під цим законопроектом, за що я вдячна колегам. І над ним працювали також експерти Ради Європи, це є зобов'язання України перед Радою Європи і Міжнародними організаціями я вірю в те, що український парламент зараз готовий зробити цю реформу, справжню реформу в інформаційній сфері.</p>
<p>Прохання підтримати даний законопроект у першому читанні з тим аби комітет доопрацював, врахував всі пропозиції і ми вийшли на друге читання і могли вже якомога швидше формувати наглядову раду і перетворювати державний телеканал в суспільний. Дякую.<i>(Оплески) </i></p>
<p>&nbsp;</p>
<p>ГОЛОВУЮЧИЙ. Дякую. Дякую, пані Вікторія. Будь ласка, Микола Томенко.</p>
<p>&nbsp;</p>
<p>17:24:09</p>
<p>ТОМЕНКО М.В.</p>
<p>Шановні колеги! Я гордий, що був&nbsp; одним з співавторів Закону про суспільне телебачення, яке ми ухвалили в попередньому скликанні. Оскільки тоді була не проста ситуація, ми були в опозиції і довести, що суспільне телебачення і радіомовлення ми зобов'язані створювати не для європейських структур, навіть не за гранти, а для того, щоб в Україні появилися суспільні телерадіоорганізації, які не будуть альтернативою комерційним каналам, які будуть робити програми, фільми і контент, який цікавий простій людині. Який пропагує цінності, а не який твориться для того, щоб розмістити рекламу.</p>
<p>Саме на такому каналі суспільного мовлення не може бути комерційної реклами з алкоголем і з пивом. На такому каналі не може бути подвійного підходу, що ми беремо за дешево, щось за кордоном, тому що нам не має як сформулювати програмну сітку.</p>
<p>От зараз у нас на Першому Національному каналі йде унікальний суспільний продукт – індійські фільми в російському перекладі. Значить, в мене питання. Це, що зразок каналу суспільного телебачення? Чи ми й далі хочемо таке показувати? Що ми не можемо зробити програму про українську освіту, про наших талановитих дітей, які перемагають на конкурсах в усьому світі? Не можемо зробити про науковців чи про український туризм, чи про український спорт? В цьому місія суспільного телебачення.</p>
<p>І тоді, коли ми проголосували цей законопроект у відповідності до прикінцевих положень уряд до 15 листопада повинен був подати нам пропозицію до того, який механізм створення цих каналів.</p>
<p>На жаль, в уряді перемогли, в попередньому, в уряді попєрєдніків я маю на увазі, переміг підхід, що треба йти більшовицьким шляхом. Значить, зліквідувать до основанія. Значить, що можна приватизувати і створити нову юридичну особу, яка по чесності, по справедливості, продаючи то майно, то нерухомість, почне створювати новий чесний канал суспільного мовлення.</p>
<p>На щастя, і Кабінет Міністрів, коли розглядав питання, зрозумів, що це незаконний підхід, і Мін'юст це не підтримав. І тепер появився законопроект, в якому, на жаль, дуже багато норм стосується не суспільного телебачення, а стосується того, як приватизувати обласні телерадіокомпанії, національні радіокомпанії і створювати єдину юридичну особу і дати право кільком людям, в законі написано в розділі XV "Майно НСТУ" одним правлінням (щоб ви розуміли, що правління Національної суспільної телерадіокомпанії, це правління – це кілька людей) можуть відчужувати&nbsp; майно до 10 відсотків вартості активів, за даними останньої річної фінансової звітності. Нам треба було два тижні пояснювати, що суспільне телебачення – це не приватизація. Це зміст і це незалежність. На щастя, сьогодні ми почали знаходити спільну мову.</p>
<p>Я зареєстрував законопроект свій з однією метою, що логіка приватизаційного каналу, який був запропонований, означає, що ми втратимо все найкраще, що у нас є. В цій версії не передбачалося суспільне радіо як юридична особа. Сьогодні радіо у нас є: Національна радіокомпанія, є "Промінь", і є "Культура". Це єдина територія українськості, яка збереглася в&nbsp; системі ЗМІ. Це більше 200 тисяч фондів зберігання. І тому додуматися до можливої приватизації цього, я вважаю, що це було не правильно і не справедливо.</p>
<p>Отож, ми погодилися, що ми можемо підтримати законопроект, в якому чітко буде прописано до другого читання, перше, не ліквідація обласних телерадіокомпаній, національної радіокомпанії і інших суб'єктів нового утворення, а реорганізація.</p>
<p>Друге. Національна радіокомпанія перетворюється в суспільну радіокомпанію, де буде три компанії: загальнополітичне радіо, культурологічне радіо і молодіжне радіо. Вони окрема юридична особа. Бо не можна в телебаченні причепом робити три радіокомпанії.</p>
<p>І найважливіше питання, яке на фракції ми обговорювали не одну годину, напевно, це доля обласних телерадіокомпаній. Ми знаємо складність ситуації, знаємо і політичну кон'юнктуру як зміни губернаторів, вони змінювали свою позицію. Але, друзі, якщо ми не збережемо і не дамо право обласним радам, ми ж говоримо про децентралізацію, в разі готовності на базі обласних телерадіокомпаній створювати канали суспільного регіонального телерадіомовлення з структурою управлінською як в Києві. Тобто це не губернатор буде керувати чи голова обласної ради, а Наглядова рада, де представники всіх фракцій обласної ради і, по конкурсу, представники громадськості. Тоді ми зберігаємо і місцеве мовлення, і ми не викидаємо людей на вулицю.</p>
<p>Якщо обласна чи міська рада каже: в нас немає грошей і ми не хочемо інвестувати в канал суспільного мовлення на обласному рівні, тоді дійсно це майно і ця власність може стати складовою каналу суспільного мовлення як загальноукраїнську, якщо таке станеться. Тому ми повинні чітко прописати, очевидно в законі ми вже говорили з моїми колежанками і з Ольгою Черваковою, і з Іванною Климпуш-Цинцадзе про те, що, можливо, це окрема стаття в законі, де буде розписано алгоритм різний. Наприклад, ми даємо право місцевій громаді перетворити обласну телерадіокомпанію на суспільне мовлення, а якщо вона не хоче цього робити, то тоді це майно і нерухомість переходить в юридичну особу національної суспільної телекомпанії. Тобто такі речі є дуже відповідальні, друзі. Якщо ми, не дай Бог, допустимо ситуацію злиття в одну юридичну особу і право розпоряджатися майном як тут записано навіть без Наглядової ради, без Фонду державного майна, без Антимонопольного комітету. Ви ж не знаєте сьогодні що, що в нас, балансова вартість яка. Національна радіокомпанія – в нас балансова вартість більше 200 мільйонів гривень, Національна телекомпанія – балансова вартість, здається, 270 мільйонів гривень і 440 мільйонів боргу. Значить, це що означає. Це означає, що от, якщо цей закон в редакції буде проголосований без наших поправок і застережень, це означає, що десь ціна, умовно кажучи, трьох радіокомпаній с приміщенням в центрі Києві з будинком радіо, з фонотекою, зо всім буде коштувати там в районі мільйона доларів. Ну, ми що ненормальні люди тут зібрались? Що те, що накопичувалося за 80 років в українській культурі, дати комусь продати. Тому ще раз, наша фракція голосує тепер і голосуватиме в цілому лише за умов створення суспільного телебачення а не приватного каналу. Наша фракція буде голосувати лише за умови, якщо чітко буде прописано, що це не ліквідація а реорганізація.</p>
<p>Наша фракція буде голосувати лише за умови, що весь блок, який стосується питань приватизації буде виключений з цього закону, і розділ, стаття 15 майна буде прописана в редакції теперішнього закону. Можна продати землю і передати майно, але це робиться за згодою Кабінету Міністрів і лише на конкурентних засадах з розумінням того, що це там шматок землі, умовно кажучи, нікому не потрібен і ці гроші ідуть на розвиток суспільного телебачення. І ми будемо голосувати за умови того, що суспільне радіо, яке складається з трьох каналів, це окрема юридична особа. Значить, і вона впевнено себе почуває і далі просуває українську культуру. І ми будемо голосувати за умови, що обласні телерадіокомпанії це майбутні канали суспільного телерадіомовлення, де місцева громада може побачити, що в неї відбувається і контролювати місцеву владу і тому подібне. А не поставити перед фактом, що у нас приміщення обласних телерадіокомпаній будуть продані з землею, а корпункти, які залишаться, будуть переселені в кімнату по оренді.</p>
<p>Тому ще раз хочу, друзі, застерегти, що це занадто відповідальна штука. Те, що створювалося останній період, не може бути, так би мовити, забаганкою кількох людей, які хочуть зробити для себе модний і симпатичний комерційний канал за бюджетні кошти. Я ж головне не кажу. Ми ж з бюджету платимо за суспільне телебачення. Тому мусимо контролювати як ці кошти використовуються.</p>
<p>Так само, очевидно, що забудемо абонентську плату. Друзі, яка абонентська плата? Більше 80 відсотків громадян кажуть, що не будуть плати. Вони і так, дайте їм пенсію додайте, ще вони будуть абонентську плату за суспільне телебачення.</p>
<p>Тобто підхід є такий: державне фінансування, спонсорське голосування і реклама, але в межах зменшених, без алкоголю і всього іншого, бо це комерційний канал. Тому ще раз кажу, друзі, з цими застереженнями, з тими пунктами, які в моєму законі, фракція готова підтримати в першому читанні і просить комітет залучати трудові колективи, не нехтувати, там живі люди працюють на Національному радіо, на телебаченні, не совки, а люди там працюють. І з ними працювати, і тільки тоді ухвалювати законопроект в цілому, тоді буде суспільне телебачення, а не приватне, урядове чи партійне. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, чи я вірно зрозумів, тоді ми можемо його розглядати в першому читанні за основу з урахуванням того, що будуть враховані пропозиції Вікторії Сюмар, яку вона озвучила з трибуни, я так розумію спільні, потім в тому числі з пропозиціями Миколи Томенка, який щойно їх озвучив, які з них дублюється, але вони є спільні. До підготовки до другого читання, за основу 1357. 1357 за основу, з врахуванням того, що до другого читання будуть підготовлені ті пропозиції, які були озвучені Миколою Томенком і Вікторією Сюмар, як узгоджені рішення.</p>
<p>Я можу ставити на голосування за основу, а то ми будемо говорити по це ще дуже довго?&nbsp; Я ставлю за основу, підготуйтесь, будь ласка, шановні колеги. Законопроект (реєстраційний номер 1357), прошу підготуватися.</p>
<p>Проект Закону про внесення змін до деяких законів України щодо Суспільного телебачення і радіомовлення України. З урахуванням за основу і в першому читанні, з урахуванням пропозицій, які лунали з трибуни Вікторії Сюмар, а також Миколи Томенка. Прошу ставити на голосування за основу в першому читанні. Прошу голосувати. За основу в першому читанні з урахуванням пропозицій, які лунали з трибуни Миколою Томенком та Вікторії Сюмар.</p>
<p>&nbsp;</p>
<p>17:35:43</p>
<p>За-230</p>
<p>Рішення прийнято.</p>
<p>І далі треба вже буде по фракціям, будь ласка.&nbsp; "Блок Петра Порошенка" – 97, "Народний фронт" – 71, "Опозиційний блок" – 1, "Самопоміч" – 25 і так далі.</p>
<p>Дякую, шановні колеги.</p>
<p>Наступний &nbsp;законопроект&nbsp; номер реєстраційний 1423, але перед тим я запропоную розглянути його за скороченою процедурою, немає заперечень? Будь ласка,&nbsp; за скороченою, шановні народні депутати підготуйтесь, розгляд за скороченою процедурою, прошу голосувати. Щодо розгляду за скороченою процедурою, щодо розгляду за скороченою процедурою.</p>
<p>&nbsp;</p>
<p>17:36:37</p>
<p>За-201</p>
<p>Рішення прийнято.</p>
<p>Розглядаємо законопроект реєстраційний номер 1423. Доповідає народний депутат України Богомолець Ольга Вадимівна. Співдоповідач – голова Комітету у справах ветеранів та інвалідів Олександр Юрійович Третьяков.</p>
<p>Прошу, 1423. На трибуну, 1423.</p>
<p>&nbsp;</p>
<p>17:37:03</p>
<p>БОГОМОЛЕЦЬ О.В.</p>
<p>Шановні колеги! Вітаю вас, Ольга Богомолець, голова комісії охорони здоров'я. Не маю ніякого сумніву, що ви проголосуєте за життя і здоров'я, і соціальне забезпечення тих людей, які надали вам можливість бути сьогодні в цій залі. Мова йде про тих людей, які стали інвалідами внаслідок подій на Майдані. На сьогоднішній день таких людей є декілька сотень.</p>
<p>Шановні колеги! Прошу вашої уваги, тому що мені здається, що ми перестали звертати увагу на справді важливі події. Щойно загинув цілий автобус людей прямим попаданням і ми разом всі просто промовчали і проковтнули.&nbsp; Я зараз вас прошу всіх встати для того, щоб згадати пам'ять тих людей, які загинули протягом останніх декількох годин в той час, поки ми тут з вами сидимо. І мені дуже не хочеться, щоб ми приймали знову героїв посмертно і щоб я стояла тут і висувала нові закони щодо нових покалічених і їх соціально забезпечених. Прошу хвилину мовчання.</p>
<p><i>(Хвилина мовчання).</i></p>
<p>Дякую. Я прошу нас не черствіти і незважаючи на те, що ми живемо у військовий час, який досі не визначено і не визнано,&nbsp; не забувати про це.</p>
<p>9 грудня загинув ще один герой Небесної Сотні. Він був поранений у лютому і лише 9 грудня пішов з життя. І саме голосуванням за цим законом – це є внесення змін до статті 7 Закону України "Про статус ветеранів війни, гарантії їх соціального захисту". Я прошу вас підтримати цей закон – і відновити бодай частину тієї справедливості, яка була порушена.</p>
<p>Ті люди, які давали наказ розстрілювати майданівців, досі не покарані. Ті люди, які натискали на гачки, на спускові курки, досі не покарані. Поранені воїни Внутрішніх військ і "Беркута", яким я також надавала допомогу на Майдані, отримали компенсацію, отримали підтримку від держави. Ті люди, які захищали Майдан, не отримали нічого. Тому вашим голосуванням за цей закон ви дозволите частково відновити ту справедливість, яку ми всі разом з вами маємо тут відновити.</p>
<p>Я хочу подякувати голові та членам…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка.</p>
<p>&nbsp;</p>
<p>БОГОМОЛЕЦЬ О.В. Хочу подякувати голові та членам Комітету у справах інвалідів, які розглянули цей закон і його підтримали. Цей закон буде прийнятий з поправками щодо ухвалення порядку надання статусу інвалідів війни, щодо приведення нормативно-правових актів у відповідність із цим законом і щодо забезпечення приведення міністерствами та іншими центральними органами своїх нормативно-правових актів у відповідність із цим законом.</p>
<p>Прошу вас підтримати цей закон з тими поправками і зауваженнями, які зробив комітет профільний і профільне міністерство. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка, голова комітету – співдоповідач Олександр Юрійович Третьяков, прошу.</p>
<p>&nbsp;</p>
<p>17:40:34</p>
<p>ТРЕТЬЯКОВ О.Ю.</p>
<p>После такого выступления Ольги Богомолец добавить на самом деле очень сложно. Я скажу об одном. Наверное, все понимают, что во время Майдана была настоящая война: были солдаты, были взрывы, были автоматные очереди, было много погибших. Поэтому мы должны на самом деле принять этот закон, чтобы действительно приравнять людей, получивших инвалидность во время Майдана, к инвалидам войны, и чтобы они получили соответствующие льготы.</p>
<p>По данным ГПУ на сегодняшний день таких людей порядка 900 человек. Поэтому это станет большой бюджетной нагрузки для страны. И 900 человек, которые там есть, мы должны действительно, чтобы они получили все соответствующие от государства блага. Все.</p>
<p>&nbsp;</p>
<p>ГОЛОВУЮЧИЙ. Дякую, Олександр Юрійович. Питання не передбачені за скороченою процедурою. Я думаю, що ні в кого немає сумніву щодо важливості, так.</p>
<p>&nbsp;</p>
<p>ТРЕТЬЯКОВ О.Ю. Если есть вопросы, я готов ответить.</p>
<p>&nbsp;</p>
<p>ГОЛОВУЮЧИЙ. Немає питань. Я вважаю, що треба ставити за основу і в цілому даний законопроект. Ні? Павло Пинзеник, будь ласка. Якщо є заперечення, то не можна.</p>
<p>&nbsp;</p>
<p>17:41:53</p>
<p>ПИНЗЕНИК П.В.</p>
<p>Шановні колеги, фракція "Народний фронт" підтримує прийняття цього законопроекту за основу за результатами розгляду в першому читанні. Однак вимушений відмітити, що законопроект не позбавлений певних недоліків, які можуть бути виправлені в другому читанні. Просимо підтримати рішення комітету і поставити на голосування питання про підтримку за основу. Дякую.</p>
<p>&nbsp;</p>
<p>ГОЛОВУЮЧИЙ. Давайте приймемо в першому за основу, щоб не робити жодних помилок. Ні? Голова комітету Третьяков, будь ласка. За основу, за основу.</p>
<p>Все, колеги, я прошу підготуватися. Я ставлю на голосування законопроект, реєстраційний номер 1423, проект Закону про внесення зміни до статті 7 Закону України "Про статус ветеранів війни, гарантії їх соціального захисту". За основу, в тому числі так і висновок комітету – за основу. Прошу голосувати. В першому читанні, за основу.</p>
<p>&nbsp;</p>
<p>17:42:58</p>
<p>За-233</p>
<p>Рішення прийнято. За основу.</p>
<p>Наступне, шановні колеги. У нас є ряд постанов Верховної Ради. Перша постанова 1340, автор Гриневич Лілія Михайлівна, голова комітету доповідач. Я прошу за скороченою процедурою. Ставлю на голосування за скороченою процедурою? Є необхідність? Давайте. За скороченою процедурою: 1340 і 1013 – це дві&nbsp; постанови. Ставлю на голосування – за скороченою процедурою.</p>
<p>Порядок должен быть.</p>
<p>&nbsp;</p>
<p>17:43:50</p>
<p>За-207</p>
<p>Лілія Михайлівна, є необхідність&nbsp; доповідати? Верховна Рада хоче голосувати. Так я розумію? <i>(Шум у залі)</i>&nbsp; Лілія Михайлівна, немає заперечень?</p>
<p>&nbsp;</p>
<p>17:44:09</p>
<p>ГРИНЕВИЧ Л.М.</p>
<p>Та немає звичайно. Дайте скажу кілька слів.</p>
<p>&nbsp;</p>
<p>ГОЛОВУЮЧИЙ. Добре. Прошу. ваше право.</p>
<p>&nbsp;</p>
<p>17:44:09</p>
<p>ГРИНЕВИЧ Л.М. Шановні колеги, я лише скористаюся&nbsp; нагодою, оскільки&nbsp; це стосується парламентських слухань "Освіта, охорона здоров'я та соціальне забезпечення дітей з порушеннями психофізичного розвитку" – невеличка статистика, щоб ми були свідомі цього. Що за останні десятиліття чисельність дитячого населення в Україні знизилась на 19 відсотків. І кожного року на піввідсотка стає більше дітей з психофізичними&nbsp; порушеннями. І ми зараз маємо 2 відсотка&nbsp; дитячого населення дітей-інвалідів. Тому надзвичайно важлива тема, пам'ятаймо про неї і робимо кожен&nbsp; на своєму місці щось на користь цих дітей. Прошу&nbsp; проголосувати за рішення парламентських слухань. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я ставлю на голосування за основу і в цілому проект постанови (реєстраційний номер 1340) – проект Постанови про ухвалення Рекомендацій парламентських слухань на тему: "Освіта, охорона здоров'я та соціальне забезпечення дітей з порушеннями психофізичного розвитку: проблеми та шляхи їх вирішення".</p>
<p>Прошу голосувати. Прошу підтримати.</p>
<p>&nbsp;</p>
<p>17:45:30</p>
<p>За-239</p>
<p>Рішення прийнято.</p>
<p>Шановні колеги, я просив би ще раз сконцентруватися. У нас залишилась постанова 1013, надзвичайно важлива – проект Постанови про увіковічення пам'яті Героїв України, які віддали своє життя за свободу і незалежність України. Доповідає Вікторія Сюмар. Нагадаю: за скороченою процедурою. Будь ласка, прошу вас Вікторія Петрівна, якщо є необхідність. Доповідач мав бути Турчинов Олександр Валентинович. Співдоповідач, будь ласка.</p>
<p>&nbsp;</p>
<p>17:46:03</p>
<p>СЮМАР В.П.</p>
<p>Шановні колеги, ми щойно, власне, поминали загиблих хвилиною мовчання. І ця постанова, пане Олеже, ви багато теж про це говорите, йдеться про увіковічнення пам'яті тих героїв які сьогодні гинуть за Українську незалежність. В який спосіб це зробити? Ви знаєте коли почалася Російська військова агресія, почали приходити перші грузи-200, цих людей часом навіть не було де ховати, особливо якщо йшлося про великі міста і ви знаєте цю проблему, це ставлення України до своїх героїв які віддають своє життя.</p>
<p>І тоді виникла ось ця ідея створити алеї пам'яті в кожному місті, де були би похоронені українські герої, а в місті-герої Київ створити пантеон українських героїв. Тому що ви знаєте в українській історії багато говорили про те що, ну, в сучасній історії принаймні до революції на майдані, що нам бракує національних героїв, от сьогодні їх точно не бракує бо кожен загиблий це є справжній герой України який віддав своє життя за територіальну цілісність, за незалежність і з рештою за кожного з нас. І тому такі алеї, це і практичні певні рішення, але головне – це ідеологічне навантаження, країна має пам'ятати про своїх героїв, ці місця мають бути меморіалами пам'яті, куди приводять дітей, де буде йтися різні поминальні заходи.</p>
<p>Прохання зараз схвалити цю постанову за основу і в цілому. І віддати справді шану всім тим загиблим, які&nbsp;&nbsp; сьогодні і, на жаль, щодня ми маємо ці жертви, які сьогодні є на сторожі української незалежності.</p>
<p>&nbsp;</p>
<p>ГОЛОВУЮЧИЙ. Дякую. Текст постанови? 1013 є текст постанови? <i>(Шум в залі)</i></p>
<p>Одна правка є. Будь ласка, Ігор Луценко. Зараз будемо голосувати.</p>
<p>&nbsp;</p>
<p>17:48:24</p>
<p>ЛУЦЕНКО І.В.</p>
<p>Шановні колеги! Річ у тім, що Український інститут національної пам'яті розробив концепцію так званого Українського національного пантеону. Тому спільно з експертами інституту в нас є така пропозиція. Викласти пункт 1 даної постанови у трохи іншій редакції, а саме в такому формулюванні, якщо можна зачитаю: "Підтримати ініціативу громадськості про створення у центральній частині столиці України місті-герої Києві Українського національного пантеону, а в інших містах України – алеї пам'яті Героїв України".&nbsp; Це пропозиція від Українського інституту пам'яті.</p>
<p>&nbsp;</p>
<p>ГОЛОВУЮЧИЙ. Думаю, що не має заперечень. Я думаю, що не має заперечень з цього приводу. Будь ласка, пані Вікторія Сюмар.</p>
<p>&nbsp;</p>
<p>17:49:13</p>
<p>СЮМАР В.П. Я сказали про те, щоб з врахуванням цієї поправки, зокрема, про пантеон. Абсолютно приймається і прохання підтримати з пропозицією Юрія Луценка, яка була названа також і в…</p>
<p>&nbsp;</p>
<p>ГОЛОС ІЗ ЗАЛУ. <i>(Не чути).</i></p>
<p>&nbsp;</p>
<p>СЮМАР В.П.&nbsp; За гроші місцевих бюджетів. Це рекомендаційна… Постанова має рекомендаційний характер. В ній йдеться про те, що Верховна Рада постановляє підтримати ініціативу громадськості про створення у центральній частині місця героїв пантеону. Рекомендувати Кабінету Міністрів розглянути питання щодо створення у місті Києві відповідно меморіального комплексу і рекомендувати Кабінету Міністрів місцевим державним адміністраціям, органам місцевого самоврядування вжити необхідних заходів для створення у відповідних містах України алеї пам'яті українських героїв.</p>
<p>От і весь текст постанови.</p>
<p>&nbsp;</p>
<p>ГОЛОВУЮЧИЙ. Шановні колеги,&nbsp; я ставлю на голосування проект акту номер 1013 за основу і в цілому з врахуванням пропозиції, яка лунала головою комітету, а також народним депутатом Ігорем Луценком.</p>
<p>Прошу голосувати, шановні колеги.Прошу голосувати. За основу і в цілому.</p>
<p>&nbsp;</p>
<p>17:50:16</p>
<p>За-247</p>
<p>Рішення прийнято. Постанову ухвалено. <i>(Оплески) </i></p>
<p>Шановні народні депутати, у зв'язку з тим, що…</p>
<p>Шановні колеги… Шановні народні депутати, шановні колеги, порядок денний даного пленарного засідання вичерпано. І я оголошую про те, що вечірнє пленарне засідання Верховної Ради&nbsp; оголошую закритим. Наступне засідання відбудеться завтра о 10 годині ранку.</p>
<p>Дякую, шановні колеги.</p>

