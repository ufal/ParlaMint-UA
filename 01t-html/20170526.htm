Стенограма пленарного засідання
26 травня 2017
&nbsp;
<p align=center>ЗАСІДАННЯ СОРОК ВОСЬМЕ</p>
<p align=center>Сесійний зал Верховної Ради України</p>
<p align=center>26 травня 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:02:10</p>
<p>ГОЛОВУЮЧИЙ. Шановні колеги, доброго ранку! Доброго ранку! Я прошу займати робочі місця, приготуватись до реєстрації.</p>
<p>Будь ласка, готові зареєструватись? Будь ласка, займайте робочі місця. Прошу провести реєстрацію. Прошу зареєструватись.</p>
<p>&nbsp;</p>
<p>10:03:59</p>
<p>Зареєстровано&nbsp;316 народних депутатів. Ранкове пленарне засідання Верховної Ради України оголошую відкритим.</p>
<p>Шановні колеги, 26 травня – День незалежності Грузії. Цього дня у 1918 році Уряд Грузії проголосив незалежність країни. Від імені українського парламенту вітаю братній народ! Свого часу вони стали на захист своєї держави проти російського агресора.</p>
<p>А коли була агресія проти нас, вони стали плече до плече разом з нами у боротьбі проти російського агресора. Україна цього ніколи не забуде. Ваше свято – це наше свято. Переможемо ворога разом. Слава Грузії! Слава Україні! Вітаємо! <i>(Оплески)</i></p>
<p>До речі, у нас сьогодні розпочинається візит в Грузію на Парламентську Асамблею НАТО. І я теж відбуду у понеділок візит до братньої Грузії.</p>
<p>Колеги, я хочу теж повідомити, що вчора ми зняли всі перепони для підписання дуже важливих законів. Незважаючи на істерику тих, кому Україна кісткою в горлі, і на спроби заблокувати Закон про українську мову на українському телебаченні, цей парламент продемонстрував, що ми – український парламент. І сьогодні я підписую закон, який передбачає обов'язкову частку української мови на загальнонаціональних телебаченнях 75 відсотків. Бо цей закон – черговий крок щодо оборони нашого національного простору і нашої мови. Зараз в умовах війни це питання національної безпеки. Як я вчора і обіцяв, я невідкладно підписую закон. <i>(Оплески)</i> Закон підписано.</p>
<p>Також зараз підписую Закон про заборону так званої георгіївської стрічки – символі ненависті і ворожнечі. Бо ці стрічки носять люди, ті, хто розв'язав війну проти України, хто щоденно стріляє в наших воїнів, хто вбиває мирних людей, і ті, хто ненавидить Україну. І цей закон – один з найважливіших законів цього тижня. І я теж зараз вже маю право його підписати і роблю це в присутності усіх народних депутатів. Закон підписано, колеги. <i>(Оплески) </i></p>
<p>&nbsp; В п'ятницю ми маємо "годину запитань до Уряду". Хочу повідомити, що в пленарному засіданні Верховної Ради України беруть участь члени уряду на чолі з Прем'єр-міністром України Володимиром Борисовичем Гройсманом. Прошу привітати. <i>(Оплески)</i> Всі фракції аплодували, це добре.</p>
<p>І ми переходимо до "години запитань до Уряду". І я нагадую, ми маємо 30 хвилин відповідей міністрів на письмові запити від фракцій, а потім – 30 хвилин від народних депутатів. Сьогодні на засіданні фракцій і груп будуть відповідати віце-прем'єр-міністр з питань європейської та євроатлантичної інтеграції України Іванна Орестівна Климпуш-Цинцадзе – до 15 хвилин і міністр юстиції Павло Дмитрович Петренко – до 15 хвилин.</p>
<p>І я запрошую на трибуну віце-прем'єр-міністра з питань європейської та євроатлантичної інтеграції Іванну Орестівну Климпуш-Цинцадзе. Пропустіть, будь ласка, віце-прем'єр-міністра. Будь ласка.</p>
<p>&nbsp;</p>
<p>10:08:11</p>
<p>КЛИМПУШ-ЦИНЦАДЗЕ І.О.</p>
<p>А, можна, там презентація мала би бути.</p>
<p>Шановний пане Голово! Шановні народні депутати! Дорогі громадяни України! Дуже рада за цю можливість сьогодні поінформувати нас про наш поступ на шляху євроінтеграційному. І, очевидно, хотілося би почати з того, що спільний досвід виконання плану лібералізації безвізового режиму це, передусім, досвід об'єднання всіх заради однієї єдиної мети. І те рішення, яке було прийнято Європейським Союзом, Європейською радою 11 травня, воно свідчить не про те, що ми з вами зробили якісь конкретні інституційні законодавчі та фінансові заходи, а воно свідчить саме про те, що ми всі об'єднали наші зусилля і на кожному… в кожній організації, в кожній інституції на своєму місці були б небайдужі професіонали, були фахівці, які забезпечили виконання всіх 144 критеріїв, які Україна взяла на себе. І сьогодні ми маємо 36 європейських країн, в які українці можуть їздити без отримання віз з біометричним паспортом.</p>
<p>Я думаю, що це свідчить про те, що з кожною реформою та адаптацією в національне законодавство того чи іншого акту Європейського Союзу, ми стаємо ближчими до досягнення цілей Угоди про асоціацію. А результати виконання Угоди про асоціацію, вони мають і можуть бути набагато потужнішими, ніж суто те досягнення, яке ми спромоглися всі разом забезпечити в рамках виконання Плану дій щодо візової лібералізації.</p>
<p>На даний момент ми з вами пройшли вже достатньо серйозні кроки і етапи в процесі наближення України до ЄС. Якщо можна, будь ласка, наступний слайд. І ми з вами, дійсно, взяли великий і високий темп співпраці і наближення України до Європейського Союзу, зокрема, ми з вами спільно забезпечили створення системи нових антикорупційних органів, і очевидно, що в подальшому для нас залишається імплементація надзвичайно важливою законодавства, яке ми прийняли спільно в 2016 році з точки зору впровадження судової реформи в Україні.</p>
<p>Результати застосування зони вільної торгівлі між Україною і Європейським союзом теж почали приносити свої плоди. У нас відбулися змини в питаннях митно-тарифного регулювання включаючи механізми поетапного зниження митних ставок обома сторонами і адміністрування походження товарів, а також&nbsp; тарифних квот. За результатами 2016 року Європейський Союз, дійсно, став найбільшим торговельним партнером України, і частка ЄС в експорті товарів з України складала 37,1 відсотка, а 43,7 відсотка – в рамках імпорту. На ринок ЄС почали поступово виходити або принаймні виявляти зацікавленість, виходити нові компанії, які раніше до Європейського Союзу взагалі не експортували. І нагадаю, що Україна минулого року досягла успіхів в отриманні дозволів експортувати в ЄС більшості товарів тваринного походження, і, зокрема, відкрився нам також європейський ринок для молочної продукції.</p>
<p>24 травня в Лісабоні ухвалено Угоду про приєднання об'єднаної, до Об'єднаної&nbsp; енергетичної системи України, до ЕНСО, і офіційне двостороннє підписання ми очікуємо, що відбудеться вже зараз, в червні місяці 2017 року. А реалізація цієї угоди стане відправної точкою інтеграції Об'єднаної енергетичної системи України до Європейського об'єднання системних операторів передачі електроенергії. Ми з вами інтенсифікували економічне і галузеве співробітництво і в тому числі приведення українського законодавства і практику у відповідність до європейських стандартів.</p>
<p>Я не буду зосереджуватись на конкретних прикладах, бо цього часу зараз не вистачить для того, щоб їх всіх охопити. Разом з тим, хочу наголосити на тому, що ми провели системний і глибокий аналіз, з точки зору проблемних питань виконання угоди. І ми підготували в уряді новий комплексний порядок, який забезпечить безперервність, плановість виконання процесу виконання угоди, а також доступність інформації до виконання угоди та належне здійснення моніторингу і оцінки урядовим офісом, ефективності впровадження Угоди про асоціацію між Україною і Європейським Союзом.</p>
<p>Очевидно ми розраховуємо, що вже 31 травня 2017 року Сенат Нідерландів таки остаточно ратифікує угоду і ми її будемо застосовувати в повному обсязі.</p>
<p>Тому я хочу вам представити план того, як ми бачимо подальше впровадження угоди. І тут ми дуже сильно розраховуємо на співпрацю з парламентом. Попередні етапи планування свідчать про необхідність запровадження реально гнучкого механізму організації виконання угоди. І в цьому механізмі ми маємо з вами враховувати оновлення переліку актів, які підлягають імплементації, рішення маємо враховувати двосторонніх органів, які приймаються за результатами оцінки виконання угоди. І об'єктивною потребою актуалізовувати ті завдання, які у нас є на виконання угоди.</p>
<p>Нам вдалося… наступний, будь ласка, слайд, нам вдалося удосконалити структуру урядового офісу з європейської, євроатлантичної інтеграції саме враховуючи досвід тих країн, які вже пройшли цей шлях. Найближчою в цьому контексті для нас є Польща, тому ми використали секторальний підхід побудови Урядового офісу і його реалізували на практиці. Наразі разом з експертами ЄС ми продовжуємо роботу в напрямку зміцнення координаційної ролі урядового офісу і посилення спроможності самих міністерства та інших центральних органів виконавчої влади, зокрема,&nbsp; їхніх євроінтеграційних підрозділів для того, щоби ми виконували ті завдання, які стоять перед нами.</p>
<p>З метою заміни цієї трудоміської, забюрократизованої і фрагментарної системи координації виконання угоди, яка на сьогоднішній день існує, цим порядком ми пропонуємо забезпечити функціонування єдиної комплексної інформаційно-аналітичної системи, так званої пульс-угоди, яка у відкритому доступі буде містити інформацію про статус, про часові рамки впровадження і виконання завдань з імплементації угоди, про переклади активів законодавства Європейського Союзу українською мовою і про оцінку результативності виконання угоди.</p>
<p>Нам в уряді потрібно забезпечити передбачуваність своєї політики щодо виконання угоди і взаємодії з парламентом. І тому ми вважаємо, що той стратегічний план пріоритетних дій до 2020 року і новий деталізований план заходів, це забезпечить і ми сподіваємося на співпрацю із парламентом в цьому контексті. Але, разом з тим, хочу наголосити, що Верховна Рада України також має створити такі умови, щоб мати спроможність виконувати угоду та мінімізувати кількість депутатських ініціатив замість урядових саме в контексті виконання Угоди про асоціацію.</p>
<p>Щодо комунікації, без належного виконання і роз'яснення вимог права ЄС буде неможливо переламати радянське мислення при оцінці євроінтеграційних проектів. І ми маємо з вами визнати, що Європейський Союз не повинен нас постійно штурхати і підштовхувати до виконання своїх зобов'язань. Ми самі повинні активно рухатися по обраному шляху.</p>
<p>Ще одним спільним доробком праці урядового офісу і Міністерства юстиції України є новий порядок здійснення перекладу на українську мову актів Європейського Союзу. На жаль, ми вияснили, що протягом всіх цих років було багато зусиль і спроб робити переклади, а нормального&nbsp; затвердженого діючого порядку цих перекладів, його не існує в державі. Тому ми запропонували, розробили механізм, який забезпечить створення щорічних планів перекладу актів ЄС, на основі яких урядовим офісом буде робитися попередній переклад. Потім термінологічно буде проводитися експертиза, остаточний переклад, затвердження та оприлюднення таких актів права Європейського Союзу.</p>
<p>Згідно рекомендацій європейських та національних експертів серед першочергових завдань поряд з посиленням інституційної спроможності і розробки відповідних методологічних основ адаптації нам необхідно провести зміни до Регламенту як Кабінету Міністрів, над яким Кабінет Міністрів працює, але також і зміни до Регламенту Верховної Ради України.</p>
<p>У цьому зв'язку варто зазначити, що сьогодні триває спільна робота представників Верховної Ради і Кабінету Міністрів щодо опрацювання законопроекту про засади державної політики у сфері європейської інтеграції. І він саме покликаний усунути низку концептуальних і процесуальних викликів на шляху вдосконалення адаптаційного механізму.</p>
<p>Разом з тим, вже сьогодні в нас є можливість разом з вами усунути деякі перепони, які сповільнюють процес імплементації Угоди про асоціацію. І найактуальнішими проблемами, що потребують оперативного рішення, є прийняття нормативно-правових актів тут, у стінах українського парламенту, які б обов'язково відповідали праву Європейського Союзу.</p>
<p>У нас продовжує існувати проблема забюрократизованості і неефективності законодавчої процедури. В нас, на жаль, активно втручається конфлікт різних груп інтересів при прийнятті цих законопроектів. І в нас є проблема недостатньої кількості кваліфікованих працівників. Для цього нам з вам разом треба посилити інституційні спроможності органів державної влади, які причетні до цього процесу.</p>
<p>І необхідно, як я вже сказала, змінити регламенти, як Кабміну, так і Верховної Ради, і створити необхідну методологічну підтримку. Для оптимізації цих процедур було б доцільно вдосконалити планування, мати чіткі пріоритети, здійснити загальні настанови для впровадження аналізу на відповідність праву ЄС і посилити роль концепції державних політик, а також запровадити законодавчу базу сертифікованого перекладу. Процедура розроблення законопроектів на даний момент, яка встановлена Кабміном,&nbsp;&nbsp; вона гнучка і передбачає загальний опис порядку розроблення. І в сфері інтеграції до ЄС ми&nbsp; можемо також&nbsp; розраховувати на допомогу технічних проектів, проектів технічної допомоги, і в цьому&nbsp; випадку відносини між виконавцем і&nbsp; центральним органом виконавчої влади вони визначаються&nbsp; в технічному завданні, і центральний орган виконавчої влади завжди може змінити законопроект перед поданням його до&nbsp; Верховної Ради. Але, на жаль, ця стадія ніяк не застосовується до тих законопроектів, які&nbsp; подаються народними депутатами України.</p>
<p>На даний час після усіх обговорень та перед направлення законопроектів&nbsp; до Кабміну розробник зобов'язаний провести широке попереднє опрацювання на відповідність&nbsp; праву ЄС. І це передбачає як і визначення законодавства Європейського Союзу, яке регулює відповідні&nbsp; правовідносини, як і визначення поточних зобов'язань України щодо цих правовідносин, визначення програмних документів щодо європейської інтеграції, які діють&nbsp; у цій сфері, і проведення правового порівняльного аналізу. Але якщо потрібно обґрунтувати, якщо&nbsp; такі розбіжності є між правом ЄС і пропонованим законопроектом, то так само таке обґрунтування&nbsp; конче необхідно.</p>
<p>Цей функціональний крок знову ж таки, на жаль, не застосовується до законопроектів, які розглядаються за ініціативою народних депутатів України. Тому на сьогоднішній день подекуди здається, що політики недостатньо&nbsp; уваги приділяють&nbsp; процесу імплементації&nbsp; Угоди про асоціацію, і тому нам з вами потрібно працювати над більш конструктивною і тісною співпрацею між Кабінетом Міністрів України і Верховною Радою задля виконання і реалізації цієї мети.</p>
<p>На нашу думку і думку європейських експертів, всі зазначені проблемні моменти потребують усунення і негайного вирішення. І для цього є необхідним як посилення&nbsp; ролі урядового офісу, посилення контрольної ролі Прем’єр-міністра, профільного віце-прем’єр-міністра, посилення спроможності секретаріату&nbsp; Верховної Ради України стосовно аналізу відповідності праву ЄС, залучення комітетів Верховної Ради на початкових етапах розробки законодавства, законопроектів, відфільтрування законопроектів, які прямо суперечать праву ЄС ще на етапі їхньої реєстрації у Верховній Раді. Відслідковування руху євроінтеграційних законопроектів і впровадження швидкої реакції на недотримання термінів. Виконання Угоди про асоціацію на належному рівні залежить безпосередньо і від вчасного прийняття пакету євроінтеграційних законів.</p>
<p>Разом з Урядовим офісом з європейської, євроатлантичної інтеграції ми розробили перелік і підготовили фахову експертизу пріоритетних законопроектів у сфері європейської інтеграції, які вже зараз знаходяться на розгляді у Верховній Раді. І наразі дані по номерам законопроектів знаходяться на слайді, але пріоритетними для прийняття є законопроекти в таких галузях як екологія, протидія дискримінація, статистика, енергоефективність, енергетика, торгівля і оподаткування.</p>
<p>Крім цього, нашими основними пріоритетами на 17 рік залишаються узгодження з Європейським Союзом дорожніх карт повного відкриття ринків ЄС у сферах ІТ, телекомунікаційних, фінансових послуг, послуг міжнародних морських перевезень, які стануть частиною Угоди про асоціацію. Укладення угоди акта про відповідність промислових зв'язків, що стане відкриттям ринку ЄС для видів товарів, які будуть включати…</p>
<p>&nbsp;</p>
<p>ГОЛОВУЮЧИЙ. Будь ласка, одну хвилину завершити.</p>
<p>&nbsp;</p>
<p>КЛИМПУШ-ЦИНЦАДЗЕ І.О. І це стане відкриттям ринку ЄС для видів товарів, які будуть включатися в цю угоду. Поки що це йдеться про електричні кабелі, низьковольтне обладнання, що працює під тиском. Виконання зобов'язань щодо зони вільної торгівлі та ЄС у сфері імплементації прийнятого законодавства, і ми дякуємо вам за прийняте законодавство, щодо безпечності та якості харчових продуктів. І також робота по ухваленню у Верховній Раді євроінтеграційних законів.</p>
<p>Колеги, європейська інтеграція – це спосіб примусити працювати нас усіх разом заради відкриття можливостей безпосередньо нашим громадянам, це реальний потужний інструмент перетворень. І рано чи пізно нам доведеться звітувати, і ніхто не буде розбиратися, хто винен – чи Кабінет Міністрів, чи Верховна Рада України, чи ще хтось.</p>
<p><a name=_GoBack></a>Від темпів євроінтеграції, від нашої спільної відданості цим принципам і цінностям, від демонстрації нашої спільної ефективності залежить і наша підтримка з боку країн Європейського Союзу, з боку наших партнерів у Європі. Або ми з вами відкриємо зелене світло для євроінтеграційних законів,&nbsp; або…</p>
<p>&nbsp;</p>
<p>ГОЛОВУЮЧИЙ.&nbsp; Десять секунд.</p>
<p>&nbsp;</p>
<p>КЛИМПУШ-ЦИНЦАДЗЕ І.О. …або зелене світло євроінтеграційним законам, або майбутньому України ми з вами разом поставимо червоне світло. Я не думаю, що ми в цьому зацікавлені. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>До виступу запрошується міністр юстиції України Павло Дмитрович Петренко.</p>
<p>Будь ласка, пане Павло.</p>
<p>&nbsp;</p>
<p>10:25:31</p>
<p>ПЕТРЕНКО П.Д.</p>
<p>Доброго дня, шановні народні депутати! Доброго дня, український народе! Я хочу почати свій виступ з того, що, дійсно, євроінтеграція, отримання безвізового режиму&nbsp;&nbsp; це не просто план заходів, який складався з декількох там майже сот пунктів –&nbsp; це капітальний ремонт і зміна в Україні тих принципів і правил, які створювали проблеми для українських громадян протягом останніх 25 років.</p>
<p>Одним з принципових нововведень українського уряду і українського парламенту за останні три роки є процес децентралізації і передачі повноважень місцевим громадам. Уряд Арсенія Яценюка і уряд Володимира Гройсмана проводить послідовну політику по посиленню українських громад, по передачі повноважень, фінансів і можливостей на місця. І ми бачимо, незважаючи на велику кількість критики популістів, справжні реальні результати. Це і збільшення бюджетів, це і будівництво нових шкіл, доріг, отримання відповідних можливостей для маленького села, селища чи великого міста. Міністерство юстиції в цій сфері так само зайняло системну позицію. І я хочу подякувати українським депутатам, які прийняли дуже багато потрібних змін щодо передачі повноважень у сфері реєстрації бізнесу і нерухомості на місця. Ця реформа розпочалась у 2015 році. Ця реформа стосується мільйонів українців.</p>
<p>Я зараз хочу проінформувати вас про ті результати, які ми маємо за півтора року дії цієї реформи. Так, на сьогоднішній день функції щодо реєстрації бізнесу і нерухомості отримали 1 тисяча 333 місцевих громади. Разом з функціями ці громади отримали майже 2 мільярди гривень доходів до місцевих бюджетів.</p>
<p>Але саме основне, українські громадяни отримали можливість без черг, без бюрократії користуватись сервісом щодо реєстрації бізнесу, реєстрації, нерухомості, отримання виписок, довідок. Те, що раніше було великою проблемою і великою побутовою корупцією.</p>
<p>Ми дали можливість так само українцям через онлайн-сервіси Міністерства юстиції отримати ці послуги взагалі без контакту з бюрократом. І тільки за минулий рік онлайн-послугами Міністерства юстиції, а саме: реєстрація компанії, реєстрація ФОПа, ліквідація ФОПа, отримання всієї інформації з реєстрів, онлайн-реєстрацію в РАГСі, якщо ви хочете отримати послугу щодо реєстрацію шлюбу і ще майже двадцятьма послугами в онлайн-режимі скористались українські громадяни понад 60 мільйонів разів!</p>
<p>Більше мільйона сервісів було оформлено на платній основі. Це говорить про те, що українці прагнуть і користуються комфортними європейськими сервісами, які не створюють їм проблем і перешкод.</p>
<p>Дуже чіткі цифри. Тільки за 2015-2016 рік нашою послугою щодо онлайн-реєстрації шлюбу і подачі документів через Інтернет скористались 23 тисячі українських пар. Ми так само ввели таку послугу як отримання електронного апостилю. Це, по-простому, та проблема, яку мали дуже багато українських батьків, коли вони виїжджали за кордон з дітьми, коли відправляли дітей на навчання або на відпочинок, їм треба було спеціально їхати в Київ, стояти в черзі, просити бюрократа, щоб їм поставили апостиль на документ, який засвідчує, наприклад, народження чи освіту дитини. Ми ввели систему електронного апостилю, коли ви в своєму маленькому місті можете зробити замовлення по отриманню цього апостилю через Інтернет, коли вам не треба їхати до Києва, коли вам не треба шукати посередника і платити хабарі. І тільки за минулий рік 201 тисяча українських громадян скористалася цією послугою і отримали європейський сервіс від держави.</p>
<p>Ми так само, незважаючи на велику кількість критики певних консерваторів і бюрократів, ввели проект "Шлюб за добу". В Україні зараз у 35 містах місцеві громади, міські голови створюють умови для надання такої приємної послуги українським молодятам, як одруження, одруження без черги, одруження без бюрократії, одруження без волі бюрократа, коли вам треба одружитися, а одруження саме по добрій волі вільних українських громадян, які прийняли таке рішення. 8,5 тисяч українським пар скористалися цією послугою. І зараз уже є символами якісної послуги в кожному з міст центр "Готово", стадіон "Арена" у Львові, прекрасний палац урочистостей в Одесі, відповідні центри надання таких послуг в прифронтових містах, де ми надаємо можливість українцям отримати саме українські документи. І дуже приємна статистика: за цих півтора року дії даного пілотного проекту з 8,5 тисяч пар розлучилося всього-на-всього 0,3 відсотки, декілька пар молодих, які скористалися цієї послугою, розлучилися, це в десятки разів менше ніж загальна статистика розлучень в країні. І це відповідь українців на ті брехливі прогнози експертів, які розповідали, що українці, які швидко одружуються, вони це роблять необдумано і потім &nbsp;розлучаються. Ми є, український народ, дуже мудрий, європейський, і ми вимагаємо, щоб в Україні були створені комфортні умови для вільної людини.</p>
<p>Так само ми створили ще один сервіс, я хочу подякувати всім депутатам українського парламенту, які були причетні до прийняття цих законів, це отримання документів про народження, першого документу українського громадянина без бюрократії.</p>
<p>Як це було раніше. Раніше батьки, батько чи мати, повинні були протягом 30 днів після народження дитини піти в РАГС, знайти відповідного фахівця, стати в чергу, пару тижнів бігати в цей РАГС, носити довідки для того, щоб отримати свідоцтво про народження. А, якщо вони не встигали, вони ще і платили штраф за це.</p>
<p>Ми ввели відповідну послугу. І це ініціатива попереднього уряду, яка підтримується чинним урядом. І це вже став національний проект отримання свідоцтв про народження в пологовому будинку. На сьогоднішній 474 пологових будинків по всій країні надають таку послугу, коли ви можете подати документ в день народження дитини або на наступний день і протягом 24 годин отримати перший документ українського громадянина без будь-якої бюрократії.</p>
<p>Я хочу подякувати нашим колегам з Міністерства внутрішніх справ і Міністерства соціальної політики. Зараз ця послуга отримує додаткові фактично опції. Зараз ми в пологових будинках і робимо прописку дитині, і зараз через онлайн-сервіс можна отримати державну допомогу на свою платіжну картку. Це фактично така послуга, яка спрощує життя і робить приємний комплімент нашим батькам, які народили дитину.</p>
<p>Тільки за минулий рік 150 тисяч українських немовлят отримали документи за європейським стандартом без черги, без бюрократії. Це майже 40 відсотків від всіх новонароджених.</p>
<p>І я закликаю українських батьків, кохайтеся, народжуйте і користуйтеся нашими послугами, про документи подбає Міністерство юстиції.</p>
<p>Насамкінець. Шановні народні депутати, український уряд подав до парламенту другий пакет децентралізованих… децентралізаційних законів Міністерства юстиції за номером 6150. За цим пакетом законів ми хочемо завершити децентралізацію сервісів, які надавало Міністерство юстиції, і передати повноваження щодо реєстрації народження, одруження, зміни прізвища&nbsp; місцевим громадам. Місцевим громадам, які є найближчими до кожного українця. Місцевим громадам, які будуть надавати найбільш якісний сервіс. Місцевим громадам, які отримують кошти від цього сервісу до свого місцевого бюджету, тобто до бюджетів українців, які проживають в конкретному селі, селищі, місті чи об’єднаній громаді. Міністерство юстиції фактично завершить передачу всіх тих функцій, які не притаманні для держави, які мають комерційну складову, місцевим громадам.</p>
<p>І я дуже прошу всіх тих народних депутатів, які були причетні і є причетні до реформи децентралізації протягом цих 3-х років, підтримайте даний законопроект, щоб вже з осені наші місцеві громади, наші сільські і міські голови надавали якісні послуги при народженні, при реєстрації шлюбу кожному українцю, який проживає в цій громаді. Це наша спільна з вами мета, яка фактично завершує систему децентралізації сервісів у всій країні і це відновлення історичної справедливості. Тому що саме місцева громада, саме муніципалітет у незалежній Україні завжди був найбільш комфортним для українця. Українські міста були одними з перших в Європі, які приєдналися до тих вольностей, які отримало місцеве самоврядування. Українські міста і українські громади зараз фактично відновлюють свої повноваження, які були у них забрані ще і радянським режимом, і протягом останніх 25 років натягувались центральною владою.</p>
<p>І наш спільний з вами план – це сильна громада, це сильне місцеве самоврядування, це відповідальний міський голова і сільський голова. І це якісні сервіси для кожного українця, починаючи від народження отримання паспорта, реєстрації місця проживання, реєстрації бізнесу і фактично всіх тих сервісів, де держава фактично повинна бути помічником для українця, а не створювати йому перепони. Українці дуже мудрі люди, українці цінують кожну ту зміну, яка створює їм комфорт. Особливо після 25 років бюрократії і тих проблем, які створювали державні службовці, зараз це відчуваються дуже гостро.</p>
<p>Ще раз наведу цифри. Майже 40 відсотків українських сімей, які народили дітей, скористалися якісною послугою отримання свідоцтва про народження через пологові будинки. Понад мільйон українців отримали послуги через Інтернет по онлайн-реєстрації бізнесу, нерухомості і тих послуг, які були найбільш проблемними, і 60 мільйонів разів українці скористалися нашими онлайн-сервісами.</p>
<p>Шановні народні депутати, давайте продовжувати євроінтеграцію, змінюючи свою країну всередині, створюючи їй комфортні європейські умови для кожного українця. Принцип будь-якої європейської країни – це коли людина є найвищою цінністю, її права і свободи. Ми зараз відновлюємо історичну справедливість, ми перебудовуємо, перезасновуємо країну, коли людина, її права і свободи є найбільшою цінністю.</p>
<p>Можу засвідчити, що уряд Володимира Гройсмана визначив пріоритетними ті завдання, які стосуються децентралізації, ті завдання, які стосуються надання безоплатної правової допомоги мільйонам українцям. І Міністерство юстиції, наша команда, виконає ці завдання, і це відчують мільйони людей. Прошу вас підтримати ті ініціативи, які стосуються мільйонів людей, і ми, дійсно, отримаємо подяку від кожного українця. Щиро дякую. До побачення.</p>
<p align=center>&nbsp;</p>
<p align=center>Веде засідання заступник Голови Верховної Ради України</p>
<p align=center>СИРОЇД О.І.</p>
<p>&nbsp;</p>
<p>10:38:16</p>
<p>ГОЛОВУЮЧИЙ. Дякую, пане міністре.</p>
<p>І прошу народних депутатів підготуватися до запису для запитань до уряду. Прошу провести запис.</p>
<p>Запрошую до слова народного депутата Міщенка.</p>
<p>&nbsp;</p>
<p>10:39:09</p>
<p>МІЩЕНКО С.Г.</p>
<p>Дякую. Бог на нашій стороні.</p>
<p>Шановний Володимир Борисович! Сергій Міщенко, 98-й округ, Київщина. Ну, по-перше, я хочу подякувати вам і вашому міністру Реві за те, що ви дуже швидко відреагували і підняли соціальну норму з 48 квадратних метрів на газ до 75,&nbsp; на мої всі звернення для одиноких от одної та двох осіб, які самостійно проживають. Тому це подяка.</p>
<p>Але в мене друге питання не дуже гарне. Якщо взяти Київську область, то там, напевно, сама найгірша децентралізація іде. От у мене дві громади, які уже давно подали документи, це Стеблівська в Переяславі-Хмельницькому і Дівички, подали документи на оформлення відповідних рішень для того, щоб ці територіальні громади були. Але у них Київська область, заступник губернатора пише наступну відповідь. "Ми склали в своїх кабінетах пріоритетний план, і тому йдіть, ви знаєте куди, не буде ніяких у вас громад..."</p>
<p>&nbsp;</p>
<p>ГОЛОВУЮЧИЙ.&nbsp; Я прошу депутатів вкладатися в час, тому що час дорогий.&nbsp;</p>
<p>Десять секунд, будь ласка, завершуйте.</p>
<p>&nbsp;</p>
<p>10:40:28</p>
<p>МІЩЕНКО С.Г.</p>
<p>Тому я вас прошу особисто втрутитися в цю ситуацію. Тому що виходить так, що громади самі вирішили, як їм об'єднуватися, а чиновники в кабінетах кажуть: ми – головні, не люди головні на містах, а ми&nbsp; в кабінетах...</p>
<p>&nbsp;</p>
<p>ГОЛОВУЮЧИЙ.&nbsp; Прошу.</p>
<p>&nbsp;</p>
<p>10:40:46</p>
<p>ГРОЙСМАН В.Б.</p>
<p>Дякую, дякую, дякую, вельмишановний народний депутате. Шановні&nbsp; колеги народні депутати, дякую за ваші запитання.</p>
<p>Насправді, мета децентралізації полягає в тому, щоби створити спроможні громади. От я щойно зранку був в такому місті Бровари Київської області на останньому дзвонику. Привітав випускників, вчителів, дітей. Бюджет до децентралізації – 300 мільйонів гривень місто. В процесі децентралізації сьогодні&nbsp; один мільярд вже. Там є проблема гостра шкіл, мер говорить про те, що він вже починає будувати школу в місті Броварах для відповідного, ну, зміни ситуації в освітній сфері і багато інших речей. Тобто мова іде створити спроможні громади.</p>
<p>Я знаю, що в Києві &nbsp;є проблеми з децентралізацією і об'єднанням. Тому треба, щоб Мінрегіон, я доручу профільному віце-прем'єр-міністру Геннадію Григоровичу Зубку, щоб він зібрав представників Київщини і обговорили це питання, прийняли системне рішення. Наголошую на тому, що ніхто не має права, жоден чиновник, зупиняти процес децентралізації, бо він довів вже свою ефективність. Але, з іншого боку, хочу підкреслити, що таке об'єднання має ставити на меті те, щоб ці громади стали спроможними. Спроможними – це означає нормальне медичне, якісне обслуговування; дошкільна освіта, щоб був доступ до дитячих садочків; школи, інфраструктура і так далі. От в цьому є і сам результат децентралізації. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Віталія Корчика.</p>
<p>&nbsp;</p>
<p>10:42:28</p>
<p>КОРЧИК В.А.</p>
<p>Прошу передати слово Максиму Бурбаку.</p>
<p>&nbsp;</p>
<p>10:42:33</p>
<p>БУРБАК М.Ю.</p>
<p>Доброго дня. У мене запитання до міністра внутрішніх справ Арсена Авакова.</p>
<p>Арсен Борисович, ми всі вчора бачили наймасштабнішу операцію по затриманню колишніх працівників ДФС часів Януковича, які на чолі з Клименком грабували всю країну. Бачили, як їх всіх звозили до Києва, як вони йшли до суду, і бачили цю ганьбу всієї України, коли судді вночі звільняють цих колишніх хабарників. Скажіть, будь ласка, які перспективи даної справи надалі? Тому що "Народний фронт" також був ініціатором судової реформи, і ми вимагали кардинально замінити всіх суддів в України, бо бачимо їх продажність. Дякую.</p>
<p>&nbsp;</p>
<p>ГОЛОВУЮЧИЙ. Прошу, пане міністре.</p>
<p>&nbsp;</p>
<p>10:43:23</p>
<p>АВАКОВ А.Б.</p>
<p>Я не можу коментувати якість нашого суду як відповідна особа, але я хочу повідомити, що зараз вже розглянуті практично всі міри запобіжного заходу до затриманих посадовців фіскальної служби, колишніх. І ми маємо зараз не так вже і мало: ми маємо біля 350 мільйонів застави, і 7 чоловік зараз заарештовані, декілька людей, на яких рішенням суду йде особисте зобов'язання та незначні застави. То ми приймаємо рішення разом з прокуратурою і будемо подавати апеляцію.</p>
<p>Разом з тим, хочу повідомити ще раз, що… Про що йде мова? Мова йде про 96 мільярдів гривень, які з 11 по 13 рік були вилучені із Державного бюджету, і скажу, що ця&nbsp; сума більша, ніж бюджет… вдвічі більша, ніж бюджет Міністерства оборони, вдвічі більша, ніж бюджет Міністерства внутрішніх справ, точно більше, ніж Міністерства охорони здоров'я і Міністерства освіти. Тому я вважаю, що&nbsp; ми не&nbsp; можемо так зверхньо відноситися до того, що суд приймає такі рішення, і реформа суду потрібна.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Ольгу Бєлькову.</p>
<p>&nbsp;</p>
<p>10:45:01</p>
<p>БЄЛЬКОВА О.В.</p>
<p>Дякую.&nbsp; Шановний Володимире Борисовичу, я нещодавно мала нагоду поїхати в Івано-Франківську область.&nbsp; Вам передають вітання і вдячність за те, що&nbsp; підтримали мене і низку депутатів, які проводили ініціативу щодо&nbsp; так званих&nbsp; 5 відсотків ренти на місця. Нам дякують і дуже хвилюються, щоб, не дай Бог, комусь не прийшло в голову призупинити цю ініціативу. Ну я їх переконала, що ви стоїте&nbsp; на цьому і нас підтримуєте.</p>
<p>Разом з тим, мала нагоду бути на виробничих потужностях "Укрнафти". Володимире Борисовичу, якщо ви не долучитеся до цієї проблематики, яка є на цьому підприємстві, ми всі станемо&nbsp; свідками, як це підприємство розвалиться фактично. Я була на всіх виробничих їх там моментах, які мені показали – чистенько, но бедненько. Тому що сьогодні у них такі борги перед державою, а, відповідно, є невирішені борги держави перед ними, що самостійно вони не вийдуть з цієї кризи.</p>
<p>Я думаю, що вам терміново треба зібрати групу і вирішувати її долю: чи то санація…</p>
<p>&nbsp;</p>
<p>ГОЛОВУЮЧИЙ. 10 секунд. Будь ласка,&nbsp; завершуйте.</p>
<p>&nbsp;</p>
<p>БЄЛЬКОВА О.В. …чи допемісія. Ви повинні запропонувати нам той вихід із ситуації, який ми можемо підтримати.</p>
<p>Дуже вдячна за увагу до цього&nbsp; питання. Дякую.</p>
<p>&nbsp;</p>
<p>ГОЛОВУЮЧИЙ. Прошу, пане Прем’єр-міністр.</p>
<p>&nbsp;</p>
<p>10:46:26</p>
<p>ГРОЙСМАН В.Б.</p>
<p>Дякую. Ну по-перше, те, що частина ренти буде відрахована до місцевих бюджетів всіх рівнів на території, де ці копалини добуваються, це абсолютно правильний підхід, такий логічно повністю пов'язаний з децентралізацією в країні і створення, створення нормальних фінансових основ для місцевого самоврядування. Тому ми будемо це підтримувати. 18 рік саме і тому був визначений як початок такого перерозподілу, щоби не порушувати баланс бюджету 17 року, і ми це з вами пам'ятаємо.</p>
<p>Що стосується "Укрнафти". Ви знаєте, таких історій з величезною історією років зараз на плечі парламенту, уряду, наші з вами випало дуже і дуже, і дуже багато. І всі вони потребують уваги і системних змін. Тому коли ми пропонуємо порядок денний тих чи інших реформ: охорона здоров'я, пенсійна реформа, в сферу управління державними компаніями, приватизація і так далі, – це все те, що дасть можливість ці проблеми вирішувати на системному рівні.</p>
<p>Що стосується "Укрнафти", то, як ви знаєте, нещодавно була змінена наглядова рада. Якраз перед наглядовою радою стоїть питання виведення із того стану важкого, в якому знаходиться "Укрнафта", цього підприємства. Тому ми очікуємо від нової наглядової ради системних пропозицій, системних, наголошую, як вивести із того стану компанію. Дякую за ваше запитання.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Я запрошую до слова народного депутата Олега Ляшка.</p>
<p>&nbsp;</p>
<p>10:47:59</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановний пане Прем’єр-міністр! При Януковичу олігархи Фірташ і його пособники Льовочкін і Бойко отримали в безплатне користування газорозподільчі мережі, які будувалися за кошти державного бюджету, за кошти селян. Вони ними користуються безплатно, заробляючи мільярди за рахунок українців, які кладуть собі до кишені. Нещодавно намагались запровадити абонплату за газові лічильники, щоб люди знову платили в кишені олігархів.</p>
<p>У мене до вас, пане Прем’єр-міністр, одне питання: коли ви зробите так, щоб олігархи припинили грабувати людей? Коли ви скасуєте рішення уряду і повернете в державне управління державні газорозподільчі мережі для того, щоб вони працювали на українців, для того, щоб українців не грабували через космічні тарифи, а гроші ідуть у кишені олігархів внаслідок бездіяльності влади.</p>
<p>Я вимагаю від вас…</p>
<p>&nbsp;</p>
<p>10:49:12</p>
<p>ГРОЙСМАН В.Б.</p>
<p>Дякую, Олег Валерійович, шановний, за запитання.</p>
<p>Ну, по-перше. Ви знаєте, що уряд категорично свого часу як уряд виступив проти впровадження абонплати як несправедливої оплати за газ. І ми цю позицію одразу висловили. Коли ми побачили, що ці розрахунки, які пропонувала незалежна комісія, є несправедливими, ми одразу висловили свою позицію, і в парламенті вона звучала, і ця ситуація була вирішена.</p>
<p>Що стосується мереж. То тут є два рішення і в тому числі одне&nbsp; системне. Це зміни до закону, які дозволяють заборонити безоплатно використання цих мереж і це дуже важливо. Зараз робоча група, в тому числі з депутатами, працює над тим, щоби цей закон зробили, Вікторія Войціцька підтверджує, щоб ми розробили цей закон, і треба була підтримка українського парламенту його проголосувати.</p>
<p>І ваші звернення знаходяться на опрацюванні у першого віце-прем'єр-міністра. На жаль, його зараз немає. Але на наступному тижні він прокоментує те, в якому стані сьогодні опрацювання цього звернення, і які потрібно вжити рішення, в тому числі парламенту, щоби навести в цьому питанні лад.</p>
<p>Ця проблема не сьогодні виникла і не вчора, вона виникла десятиріччями. І я наголошую на тому, що з тих мереж, особливо розподільчих, в середині громад ці багато мереж належать місцевим органам влади, а їх попередавали туди і законами в тому числі, ну, в приватних операторів, і це є неправильно. Я переконую в тому, що це має бути, по-перше, на платній основі. По-друге, в ці мережі треба інвестувати, щоби вони були безпечними. І третє, це не має призвести до жодної копійки збільшення оплати за транспортування газу. От ці три мети ми ставимо перед собою.</p>
<p>Ми вас поінформуємо додатково, перший віце-прем'єр-міністр, щодо роботи групи.&nbsp; Дякую за ваше запитання.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошу до слова народного депутата Юрія Дерев'янка.</p>
<p>&nbsp;</p>
<p>10:50:54</p>
<p>ДЕРЕВ’ЯНКО Ю.Б.</p>
<p>Юрій Дерев'янко, партія "Воля", "Рух нових сил".&nbsp;</p>
<p>Шановний Володимир Борисович, чи відомо вам про корупційну аферу, яка загрожує національній безпеці і оборони України, а також життю всіх наших військовослужбовців, які зараз знаходяться в зоні бойових дій і будуть знаходитись в зоні бойових дій, яка пов'язана з закупкою обладнання Міністерством оборони для військового зв'язку, яка пов'язана з закупкою обладнання у Турецької компанії "Aselsan", яка купувалась по цінах найкращих світових зразків компанії "Elbit" ізраїльської, яка продає в більше як 10 країн світу, країн НАТО, Об'єднаного Королівства Англії і в Німеччині. Коли деякі ділки, а саме начальник військ.зв'язку Володимир Рапко придбав це обладнання без належного випробування і далі зараз хоче придбати наступну партію обладнання на 350 мільйонів доларів.</p>
<p>Ви відбувається випробування такого зв'язку? Чи ви знаєте, що в Нагорному Карабасі саме цей турецький зв'язок був подавлений російськими збройними силами і повністю був знешкоджений?! Це є величезна загроза…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>&nbsp;</p>
<p>10:52:08</p>
<p>ГРОЙСМАН В.Б.</p>
<p>Дуже дякую за ваше запитання. Ну, по-перше, якщо б мені було відомо про корупційні оборудки, я би одразу повідомив про це Національне антикорупційне бюро. І це бездискусійне питання.</p>
<p>Що стосується засобів зв'язку для українського війська. Я не хочу бути тим, хто приймає рішення, який зв'язок має бути в українського війська. Я хочу, щоб цей зв'язок був якісним, щоб він був надійним, безпечним і відповідно мав конкурентну ціну.</p>
<p>Тому у мене є листи і турецької сторони, і ізраїльської сторони, що вони занепокоєні процесом відбору моделі, яка буде застосована. Я звернувся до міністра оборони з єдиним проханням і з єдиним зверненням про те, щоб було влаштований об'єктивний конкурс, він не може бути відкритим, бо там є, напевно, певні обмеження. Конкурс рівноправний, який дасть можливість фахівцям відповідно до стандартів НАТО визначити, який зв'язок є надійним, безпечним, дешевшим і так далі. І не може бути подавлений будь-якою країною, в тому числі країною-агресором.</p>
<p>Тому в даному випадку тут питання до Міністерства оборони. Як запевнив мене міністр оборони, що вони такі критерії виписують і саме так будуть проводити, за такими принципами будуть проводити цей конкурс. Я бачу навколо цієї теми дуже багато спекуляцій, що не дивно.</p>
<p>І я би хотів, щоб український військовий отримав все найкраще, не тільки від зв'язку, а й якісний танк, якісну зброю, якісні технології. Щоб він був забезпечений і міг дати по одному місцю російському агресору, і випхати його за межі кордонів нашої держави. Дякую.</p>
<p>Або вивезти їх "грузом 200" всіх з території нашої держави. Дякую.</p>
<p>&nbsp;</p>
<p>ГОЛОВУЮЧИЙ. Запрошую до слова народного депутата Ігоря Гузя. Прошу.</p>
<p>&nbsp;</p>
<p>10:54:08</p>
<p>ГУЗЬ І.В.</p>
<p>Доброго дня. Ігор Гузь, Волинь.</p>
<p>Володимире Борисовичу, хочу подякувати, що напевно з вашою допомогою Президент країни вперше за 3 роки відвідав Волинь. Я звертався і просив, я думаю, що ви також найближчим часом приїдете. Але моє питання і прохання в наступному. Президент, будучи на Волині, заявив, що прикриє схему ввезення в Україну автомобілів на іноземній реєстрації. Ви знаєте, були мітинги, мої колеги тут вносили законопроекти різного характеру. Я вас хочу, що попросити. Взяти цю тему під свій контроль. Я розумію, що є зловживання, є різні моменти, але в мене 150 тисяч виборців, з них кожен третій чи сім'я кожного третього зв'язана з кордоном, з автомобілем на іноземній реєстрації і так далі. Ці люди важкою працею заробляють собі копійку не з доброго життя. Я прошу взяти на контроль, як можна по-нормальному це питання розв'язати – автомобілі на іноземній реєстраціє. Але…</p>
<p>&nbsp;</p>
<p>10:55:22</p>
<p>ГРОЙСМАН В.Б.</p>
<p>Дуже дякую. Я знаю, що на базі Комітету податкової і митної політики створена робоча група. Ми готові до неї долучити свої позиції з цього приводу і взяти участь у роз… Я сам зустрічався з представниками власників 3-4 місяці назад. Питання неоднозначне і я би просив, щоб ми тут проявили з вами лідерські позиції, які дозволять нам зберегти в тому числі державний інтерес. Треба опрацьовувати, треба вести діалог, знаходити вихід з цієї ситуації, я згоден, але тут треба бути дуже-дуже виваженими. Ми готові як уряд долучитись до цього процесу на базі комітету, бо це можливо тільки зробити, коли можуть бути внесені пропозиції узгоджені, узгоджені, наголошую, зміни до українського законодавства.</p>
<p>Я Волинь обов'язково відвідаю. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:56:15</p>
<p>ГОЛОВУЮЧИЙ. Дякую вам.</p>
<p>Будь ласка, Шурма Ігор Михайлович.</p>
<p>&nbsp;</p>
<p>10:56:17</p>
<p>ШУРМА І.М.</p>
<p>Ігор Шурма,"Опозиційний блок".</p>
<p>Володимире Борисовичу, доброго дня! В мене запитання до вас. 23 травня на щорічній Асамблеї Всесвітньої організації охорони здоров'я проводилося голосування за обрання нового генерального директора ВООЗ. За інформацією офіційних представників цих організацій Україна була позбавлена права голосу через борг за членські внески за 2014 – 2016 рік в розмірі 26 мільйонів доларів.</p>
<p>Хочу нагадати, що 190 країн світу мали право голосу, а Україна в Сомалі, Коморські острови, Гвінея-Бісау, Центрально-Африканська Республіка не мали. Яка була причина заборгованості? І чому не заплатили ці членські внески? Це перше питання.</p>
<p>І друге питання. Коли ж все-таки уряд буде повноцінним? Рік майже є тимчасово виконуючий обов'язки міністра. Ви активно підтримуєте всі ініціативи, які виходить з Міністерства охорони здоров'я. Скажіть, будь ласка, що вам зробила такого Уляна Супрун, що ви її кандидатуру не вносите в зал? Ну, внесіть її в зал, хай люди визначаться, якщо не її, то якусь іншу кандидатуру…</p>
<p>&nbsp;</p>
<p>10:57:32</p>
<p>ГРОЙСМАН В.Б.</p>
<p>Дякую за ваше запитання. Наявність такого боргу зараз мені підтвердила виконуюча обов'язки міністра охорони здоров'я. А, знаєте, чим це визвано? Банальною справою. Що в 2014 році після хазяйновитих управлінців на державному рахунку України було 108 тисяч гривень, 108 тисяч гривень на рахунку всієї країни. Ви уявіть, які виклики стояли перед урядом, який очолив Яценюк в 2014-2015 роках. І, можливо, ці питання відійшли на другий план, що 20-30 мільйонів доларів… 26 мільйонів доларів. Тому вони відійшли на вторинний план.</p>
<p>Але суть їх полягає в тому, що треба&nbsp; розвивати всю нашу участь і всі наші борги, в які заганяли країну останніх, напевно, до Революції Гідності, десятки років. Подивіться, як зростали державні борги, подивіться як падала економіка тоді, коли вона мала була зростати. І сьогодні з цими проблемами ми стикнулись і ми маємо їх здолати. І більше того, я бачу сьогодні шлях як ми здолаємо ці проблеми і виведемо Україну на її заслужене місце –&nbsp; місце країни з сильною економікою і справедливою соціальною політикою, що дуже є важливим для всіх для нас.</p>
<p>Що стосується міністра охорони здоров'я. Питання обговорюється в коаліції. Буде рішення –&nbsp; ми обов'язково його зреалізуємо. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Будь ласка, Южаніна Ніна Петрівна.</p>
<p>&nbsp;</p>
<p>10:59:03</p>
<p>ЮЖАНІНА Н.П.</p>
<p>Доброго дня, шановний Володимир Борисович! Чи знаєте ви, що сервер реєстрації податкових накладних не працював чотири дні, починаючи з 13 травня? Такі перебої&nbsp; ставалися і раніше, але вони не сягали довжини, там, більше декількох годин. Таке питання дуже просте. Коли ж все-таки ви особисто звернете увагу на захист баз даних, які знаходяться в ДФС? Саме від&nbsp; втручання, саме робітниками ДФС і від зовнішнього втручання, це безпека дохідної частини бюджету. Дякую.</p>
<p>&nbsp;</p>
<p>10:59:47</p>
<p>ГРОЙСМАН В.Б.</p>
<p>Дякую. Дякую. Дякую, Ніна Петрівна, за запитання. Система ДФС, ви правильно говорите про те, що потребує змін, в тому числі і всередині. Але треба і відзначити, що і що стосується і податків, що стосується і налагодження клімату з бізнесом, ситуація останніх декілька місяців змінюється саме в позитивному плані і за це потрібно сказати дякую виконуючому обов'язки голови ДФС сьогодні.&nbsp;</p>
<p>Окремо хочу підкреслити, що ми маємо зростання, причому суттєве надходжень від української митниці, це говорить про те, що почався процес наведення ладу на митниці, хоча до порядку на митниці ще дуже і дуже далеко. Я приведу вам цифру, друзі, щоденне поступлення від митних платежів в український бюджет було 800 мільйонів, сьогодні на рівні не менше мільярд 300 мільйонів в день. Уявіть, яка різниця десь дівалась від тих оборудок, які були на митниці традиційними. Зараз це треба все закріпити інституційно, треба дати можливості модернізувати митницю, треба дати можливості до тих змін, які необхідно зробити в самій структурі і в тому числі&nbsp; ДФС, чим займаємося сьогодні.</p>
<p>Ніна Петрівна, в мене не було інформації по 4-м дням, я з'ясую і дам вам відповідь або попрошу виконуючого обов'язки керівника ДФС з вами зв'язатись і проінформувати вас або офіційно проінформувати, чи було це, чи мало місце цих чотири дні, чи не було місця і як це вплинуло на адміністрування податків. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Долженков Олександр Валерійович.</p>
<p>&nbsp;</p>
<p>11:01:14</p>
<p>ДОЛЖЕНКОВ О.В.</p>
<p>Доброго дня, шановний Володимир Борисович! Дуже шкода, що на запитання від депутатів фракції "Опозиційний блок" ви трошки політизуєте&nbsp;&nbsp; цю відповідь. Але у мене питання наступного характеру.</p>
<p>Ось член вашого уряду говорив про перевагу Угоди про асоціацію. На жаль, статистика свідчить про протилежне. Експорт країни впав. Якщо в 2013 році він був 63 мільярди доларів, зараз 43 мільярди доларів. Угода про асоціацію діє щодо сировинних товарів агропромислового комплексу. А питання в наступному. Як буде чинний уряд України на ряду з головою Державного концерну "Антонов", авіабудівна галузь, який, на жаль, ця особа не має жодного відношення до авіабудування, тому що продавала транспортні засоби, піднімати авіабудування? Оскільки в 2016 році, на жаль, жодного літака не було вироблено в Україні, а Україна – це авіаційна держава, ми всі про це говоримо. Які плани уряду щодо покращення ситуації в цій галузі, щодо розвитку вітчизняного…</p>
<p>&nbsp;</p>
<p>11:02:27</p>
<p>ГРОЙСМАН В.Б.</p>
<p>Дякую за ваше запитання, вельмишановний пане народний депутат. Не політизуйте ваше запитання. І я думаю, що тут немає якогось особливого відношення до вас особисто, я відповідаю те, що думаю. І намагаюсь максимально бути відвертим у своїх відповідях.</p>
<p>Що стосується запитання про стан національної економіки, то як ви знаєте, національна економіка дає позитивні сигнали зростання. Минулий рік – це 2,3 відсотка, 2,4 – по першому кварталу 2017 року. Це добрий сигнал, який потрібно підсилювати, в тому числі і певні речі потрібно змінювати в законодавстві, наприклад, вирішити питання, вирішити долю, наприклад, державних компаній, які неефективно використовуються і 70 відсотків, з яких є абсолютно збитковими. А це можливо зробити тільки при підтримці українського парламенту, і ви долучайтесь до голосування за урядові ініціативи і ініціативи коаліції. Тоді, я думаю, ви будете робити серйозний внесок щодо зміни структури економіки, з сировинного типу на економіку з великим ступенем доданої вартості.</p>
<p>Ми сьогодні працюємо над тим, щоб в різних сферах розробити різні програми підтримки і в тому числі в авіабудуванні. В цьому залі в кінці року було проголосовано ряд законів, які створюють пільговий режим для цієї сфери. Сфера є надзвичайно конкурентною, але нашою перевагою є те, що ми сьогодні є країною, яка володіє абсолютно повними технологіями для створення літаків. І ви тут не праві, що мине завершили жодного літака. Ми завершили літак 132-й Антонов, який нещодавно здійснявся у повітря і тут це тільки початок. Нам потрібні ресурси, фінансування, інвестиції, всю сферу треба інвестувати, інвестувати сотні мільйонів доларів.</p>
<p>Хочу підкреслити, що під час своїх офіційних візитів в різні країни я завжди порушую питання нашої кооперації. З певними країнами ми розпочали процес кооперації для того, щоб створювати спільний продукт. Це процес не одного дня і не може бути вирішений за дуже короткий період часу. Але наголошую на тому, що в сегменті транспортних літаків ми маємо достатньо серйозні можливості щодо нових контрактів з іншими країнами, не хочу відкривати тут конкретні назви країн, але ця робота ведеться.</p>
<p>Я думаю, що треба&nbsp; оцінювати людину не тим, чим вона займалася або яку освіту вона має, а з точки зору тих результатів, які вона може дати. Я маю на увазі профільна або непрофільна освіта, я не думаю, що це має бути визначальним критерієм, є багато людей, які навчалися юриспруденції, але сьогодні є доволі серйозними управлінцями в різних сферах і це не має значення, має значення – це особисті якості, здатність людини до самонавчання, її наполегливість, її результативність. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Севрюков Владислав Володимирович.</p>
<p>&nbsp;</p>
<p>11:05:28</p>
<p>СЕВРЮКОВ В.В.</p>
<p>Доброго дня, колеги! Прошу передати слово моєму колезі Іванові Рибаку. Прошу передати слово Іванові Рибаку.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон. Воно, як правило, автоматично включається. Будь ласка.</p>
<p>&nbsp;</p>
<p>11:05:59</p>
<p>РИБАК І.П.</p>
<p>Шановний Володимир Борисович, від представників місцевого самоврядування Буковини хочу подякувати вам за зміни до 268-ї постанови, чим ви дали можливість, чим&nbsp; уряд дав можливість отримувати достойну заробітну платню особам місцевого самоврядування.</p>
<p>В свою чергу хотів би задати вам дуже важливе питання і звернути вашу увагу на ситуацію, яка може скластись найближчим часом у зв'язку з введенням безвізового режиму на території… ну, з країнами Європейського Союзу.</p>
<p>На території Буковини є декілька пунктів пропуску, які закриті з незрозумілих причин. Вони не ремонтуються, не відкриваються, і, таким чином, соціально-економічна обстановка в тому регіоні, на Буковині, в Сторожинецькому районі, Путильському районі Чернівецької області, достатньо складна.</p>
<p>Прошу вас включитись у цю ситуацію - і дати доручення, щоб були відкриті пункти пропуску "Красноїльськ", "Руська" та "Шепіт" на кордоні з Румунією. Дякую.</p>
<p>&nbsp;</p>
<p>11:07:06</p>
<p>ГРОЙСМАН В.Б.</p>
<p>Дякую за ваше запитання. Ми його зафіксували. Я дам доручення визначитись щодо можливостей відкриття таких пунктів. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Вадатурський Андрій Олексійович, будь ласка.</p>
<p>&nbsp;</p>
<p>11:07:18</p>
<p>ВАДАТУРСЬКИЙ А.О.</p>
<p>Шановний Володимир Борисович, в першу чергу хотів би подякувати за вашу підтримку Дніпра і розбудову. У мене два простих запитання.</p>
<p>Перше. Розпорядженням уряду 615-р від серпня 2016 року передбачалось до кінця року зобов'язати гідроелектростанції утримували шлюзи господарствам, а власників мостів самостійно фінансувати розведення та підіймання ферм мостів. Ці ініціативи не потребують внесення змін до законів. В той же час, Мінінфраструктури доручення уряду не виконало, проекти актів про скасування відповідних плат не розроблено. Будь-які заходи з реалізації доручення не вжиті. Чому не виконано доручення уряду і коли будуть зроблені відповідні кадрові висновки?</p>
<p>І, по-друге, просто, проаналізувавши плани МПУ, ми знову спостерігаємо розвиток портів тільки Великої Одеси. Коли це призупиниться? І коли будуть розвиватись інші порти України також? Дякую.</p>
<p>&nbsp;</p>
<p>11:08:28</p>
<p>ГРОЙСМАН В.Б.</p>
<p>Дякую за ваше запитання. Я думаю, що нам треба провести спільну зустріч міністерства і народних депутатів, округи яких припадають на портову інфраструктуру, для того щоби з'ясувати&nbsp; більш системно і синхронізувати нашу діяльність.</p>
<p>А щодо першого читання, то я направлю ваш запит до&nbsp; міністра інфраструктури, щоб він вас особисто поінформував про те,&nbsp; який стан справ&nbsp; у цьому питанні. Добре? Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp;</p>
<p>Антонищак Андрій Федорович, будь ласка.</p>
<p>Колеги, дивіться, ще, напевно, одне-два запитання, залежно, яка&nbsp; буде відповідь.</p>
<p>Будь ласка,&nbsp; зараз Антонищак Андрій Федорович.</p>
<p>&nbsp;</p>
<p>11:09:10</p>
<p>АНТОНИЩАК А.Ф.</p>
<p>Андрій Антонищак, політична партія "Народний контроль"</p>
<p>Володимире Борисовичу, прошу хвилинку уваги! Звертаюся до вас. Дуже величезне прохання зобов'язати свого підлеглого&nbsp; міністра фінансів відвідувати Комітет з питань податкової та митної політики. Та людина повністю ігнорує думку народних депутатів України, підписує незрозумілі меморандуми з Міжнародним валютним фондом, представляє інтереси транснаціональних компаній. В питанні митниці… Такого терміну як "митниця"&nbsp; на сьогоднішній день зовсім не існує, воно повністю атрофоване. Питання безпекове&nbsp; на митниці повністю нівельовано. Ті рішення, що&nbsp; приймає міністр фінансів, я вважаю зрадою&nbsp; інтересів України. Прошу зобов'язати його відвідувати комітет і рахуватися з думкою парламентарів України.&nbsp; Дякую.</p>
<p>&nbsp;</p>
<p>11:10:12</p>
<p>ГРОЙСМАН В.Б.</p>
<p>Дякую за ваше запитання. Я знаю, що вчора у вас був&nbsp; комітет, і там був перший заступник міністра фінансів. Це було викликано тільки тим, що міністр фінансів вчора… від вчора&nbsp; знаходиться у відрядженні, його немає.</p>
<p>Але ви праві абсолютно, що міністр профільний має відвідувати свій профільний комітет, брати у ньому участь постійно для того, щоб розуміти хід законодавства, проходження законів України, ініціатив, які є у депутатів для того, щоби цей був діалог на високому рівні. Я тут з вами абсолютно згоден, і по його поверненню, будь ласка,&nbsp; призначте дату або на&nbsp; сесійний тиждень, або не на сесійному тижні, як буде засідати комітет, і обов'язково я&nbsp; направлю міністра.</p>
<p>Так, я звертаюся до всіх народних депутатів. Будь ласка,&nbsp; якщо є зауваження до відвідування міністрами комітетів, я&nbsp; готовий це поправити. Будь ласка,&nbsp; дайте мені цю інформацію, і ми цю ситуацію вирішимо.&nbsp; Добре?</p>
<p>Я хотів би… Колеги,&nbsp; ми з вами пропрацювали рік, я хотів би, щоби ми подивились, де у нас є плюси, де мінуси в організаційній діяльності. Ви знаєте, що я зсередини знаю роботу парламенту, поважаю парламент. І я би хотів, щоби це, наша співпраця залишалась на високому рівні. Тому контакт, спілкування на комітетах&nbsp; це є дуже важливим елементом синхронізації наших дій. Не може бути так, що парламент – окремо, уряд – окремо, або комітет – окремо, а якийсь міністр – окремо. Дискусії, можуть бути різні точки зору, але наше завдання – знайти спільне рішення в ім'я України і українців. Дякую.</p>
<p>&nbsp;</p>
<p>ГОЛОВУЮЧИЙ. Дякую, Володимир Борисович.</p>
<p>Я, користуючись нагодою, хочу сказати, вчора в нас була нарада з головами комітетів Верховної Ради України. І одне з важливих питань, яке піднімалось, про те, що не завжди міністри Кабінету Міністрів присутні на комітеті під час того, коли розглядаються відповідні профільні закони. Тому прохання є до всіх і міністрів: для того, щоб співпраця була ще більш тісною, ще більш злагодженою, велике прохання, щоб коли є законопроект, особливо урядовий, щоб міністри безпосередньо були на комітеті. І я впевнений, ми зможемо зробити ще більш тісною співпрацю між парламентом і урядом.</p>
<p>&nbsp;</p>
<p>11:12:22</p>
<p>ГРОЙСМАН В.Б.</p>
<p>Андрію Володимировичу, пане Голово, шановні колеги народні депутати, я дякую за розуміння, але ви абсолютно справедливо ставите питання. Я би просив по можливості, пане Голово, дати доручення Апарату Верховної Ради України інформувати про це Апарат Прем’єр-міністра країни особисто. Я наголошую на тому, що це одна із головних вимог – присутність міністра на засіданні комітету, на засіданні Верховної Ради і здатність міністра от на цій трибуні аргументовано відстояти, захистити або надати відповіді і залучити до роботи депутатів на прийняття того чи іншого закону. Це важливо, я це повністю сповідую, цей принцип. І я просив би просто мене інформувати, і я буду жорстко на це реагувати.</p>
<p>&nbsp;</p>
<p>ГОЛОВУЮЧИЙ. Володимир Борисович, буду вас особисто інформувати про ці випадки.</p>
<p>&nbsp;</p>
<p>ГРОЙСМАН В.Б. Особисто не треба. Я знаю, що у вас багато роботи…</p>
<p>&nbsp;</p>
<p>ГОЛОВУЮЧИЙ. Але просто комітети інколи застерігають, що можуть не розглядати законопроектів, якщо немає міністра. І я впевнений, що ми зможемо пройти цей етап. І я впевнений, це поодинокі випадки, бо співпраця, яка є між парламентом і урядом, на високому рівні. Ми повинні зробити її ще більш досконалою і ще більш дієвою.</p>
<p>&nbsp;</p>
<p>ГРОЙСМАН В.Б. Дуже дякую.</p>
<p>&nbsp;</p>
<p>ГОЛОВУЮЧИЙ. І давайте подякуємо нашому уряду, Прем’єр-міністру України за участь в "годині запитань до Уряду". <i>(Оплески)</i></p>
<p>Час вичерпаний, вже мінус три хвилини, я говорив про це. І час "година запитань до Уряду" завершений.</p>
<p>І ми переходимо до наступного розділу порядку денного, це є зачитання депутатських запитів, які надійшли в Верховну Раду України. І я запрошую до слова для зачитання депутатських запитів заступника Голови Верховної Ради України Оксану Сироїд.</p>
<p align=center>&nbsp;</p>
<p align=center>Веде засідання заступник Голови Верховної Ради України</p>
<p align=center>СИРОЇД О.І.</p>
<p>&nbsp;</p>
<p>11:14:07</p>
<p>ГОЛОВУЮЧИЙ. Дякую.</p>
<p>Переходимо до запитів. Ми маємо два запити, які надійшли до Президента України. Ми потребуємо підтримки голосуванням.</p>
<p>Перший запит. Це запит Комітету Верховної Ради України з питань фінансової політики і банківської діяльності до Президента України щодо бездіяльності силових структур. Я прошу народних депутатів визначитись, шляхом голосування стосовно підтримки цих запитів. Прошу голосувати.</p>
<p>&nbsp;</p>
<p>11:15:05</p>
<p>За-50</p>
<p>Рішення не прийнято.</p>
<p>Запит до Президента Тараса Пастуха щодо присвоєння звання Героя України Юрію Володимировичу Горайському. Прошу народних депутатів визначитися шляхом голосування про підтримку цього запиту. Прошу голосувати.</p>
<p>&nbsp;</p>
<p>11:15:35</p>
<p>За-58</p>
<p>Рішення не прийнято.</p>
<p>Наступні запити, які ми маємо.</p>
<p>Віктора Развадовського<a name=s1></a> до міністра соціальної політики України, голови Житомирської обласної державної адміністрації про допомогу людям з інвалідністю, що проживають у Романівському районі Житомирської області, в отриманні ними замовлених засобів реабілітації.</p>
<p>Віктора Развадовського до голови Житомирської обласної ради, голови Житомирської обласної державної адміністрації щодо виділення коштів на проведення опалення зі встановленням твердопаливного котла в дитячому садку села Малий Браталів Любарського району Житомирської області.</p>
<p>Олександра Урбанського до голови Черкаської обласної державної адміністрації, голови Драбівської районної державної адміністрації Черкаської області щодо зловживання службовим становищем, знищення об'єктів природного заповідного фонду та створенням перешкод ведення господарської діяльності головами сільських рад села Свічківка та села Остапівка Драбівського району.</p>
<p>Якова Безбаха до Кабінету Міністрів України, Міністерства юстиції України, голови Служби безпеки України, Міністерства внутрішніх справ України щодо неправомірного відчуження корпоративних прав та майна приватного підприємства "АНСІ".</p>
<p>Оксани Юринець до Прем'єр-міністра України, міністра соціальної політики України, тимчасово виконуючої обов'язки міністра охорони здоров'я України щодо окремих питань медичної реформи.</p>
<p>Оксани Юринець до Прем'єр-міністра України, міністра закордонних справ України щодо формуляру перетину кордону України.</p>
<p>Олеся Довгого до Прем'єр-міністра України щодо звільнення від оподаткування податком на додану вартість послуг з електропостачання.</p>
<p>Владислава Бухарєва до Прем'єр-міністра України, голови Комітету Верховної Ради України з питань бюджету щодо виділення коштів з Державного бюджету України на 2017 рік на придбання та ремонт медичного обладнання для Лебединської центральної районної лікарні Сумської області.</p>
<p>Владислава Бухарєва до Прем'єр-міністра України щодо відновлення екосистем, покращення технічного стану, благоустрою та впорядкування берегових ліній озер Шелихівське та Лебедине, які знаходяться на території Лебединського району Сумської області.</p>
<p>Валерія Писаренка до Прем'єр-міністра України щодо раціонального розподілу прибутку від оренди державного майна.</p>
<p>Валерія Писаренка до Прем'єр-міністра України щодо фінансового забезпечення держаних установ Національної академії медичних наук України, що здійснюють свою діяльність на території міста Харкова.</p>
<p>Михайла Бондаря до міністра енергетики та вугільної промисловості України щодо фінансування вугільної галузі за бюджетною програмою "Державна підтримка вугледобувних підприємств на часткове покриття витрат із собівартості готової товарної вугільної продукції" у 2017 році.</p>
<p>Михайла Бондаря до міністра інфраструктури України щодо виділення в 2017 році коштів державного бюджету на ремонт доріг загального користування державного та місцевого значення в межах Буського, Радехівського, Кам'янка-Бузького, Бродівського районів Львівської області.</p>
<p>Андрія Лопушанського до Прем'єр-міністра України щодо питань забезпечення учасників АТО земельними ділянками.</p>
<p>Андрія Лопушанського до Прем'єр-міністра України щодо відшкодування Міністерством фінансів України наданих комунальними підприємствами населенню пільг і субсидій з оплати за утримання будинків та прибудинкових територій.</p>
<p>Тетяни Бахтеєвої та Ігоря Шурми до Голови Верховної Ради України щодо відсутності оригіналів документів про освіту виконуючої обов'язки міністра охорони здоров'я України, що ставить під сумнів законність знаходження її на займаній посаді.</p>
<p>Артура Мартовицького та Ігоря Шурми до Прем'єр-міністра України щодо фальсифікацій під час всеукраїнського рейтингового онлайн-голосування за кандидатів на членство у Громадській раді при Міністерстві охорони здоров'я України.</p>
<p>Ігоря Шурми до Прем'єр-міністра України щодо невиконання вимог чинного законодавства в частині перерахунку та виплати пенсій ветеранам та пенсіонерам органів внутрішніх справ.</p>
<p>Ігоря Шурми до міністра молоді та спорту України щодо корупційних діянь у зв'язку з нецільовим використанням бюджетних коштів керівником офіційної делегації збірної команди України з шахів у Всесвітній шаховій олімпіаді.</p>
<p>Максима Бурбака до Прем'єр-міністра України щодо недопущення закриття Хотинського відділення Чернівецького обласного центру служби крові.</p>
<p>Сергія Дунаєва до голови Рахункової палати щодо отримання інформації про використання коштів в Луганській області у 2015-2016 роках.</p>
<p>Групи народних депутатів (Кривенка, Берези та інших. Всього 21 депутат) до глави Адміністрації Президента, голови Державної міграційної служби щодо вживання заходів щодо припинення громадянства України Труханова Геннадія Леонідовича, який обіймає посаду Одеського міського голови, з добровільним набуттям ним громадянства Російської Федерації та громадянства Грецької Республіки.</p>
<p>Анни Романової до Прем'єр-міністра України, міністра фінансів України, тимчасово виконуючої обов'язки міністра охорони здоров'я України щодо боротьби з онкологічними захворюваннями у Чернігівській області.</p>
<p>Анни Романової до голови Чернігівської обласної державної адміністрації щодо вжиття заходів, які були проведені для подолання підліткової агресії.</p>
<p>Анатолія Денисенка до Прем'єр-міністра України щодо перегляду бюджетної політики Кабінету Міністрів України в частині фінансування видатків місцевих бюджетів на виконання делегованих повноважень та недопущення зменшення надходжень до місцевих бюджетів територіальних громад.</p>
<p>Анатолія Денисенка до міністра освіти і науки України, міністра фінансів України щодо надання цільової субвенції з державного бюджету України на капітальний ремонт Харківської загальноосвітньої школи І-ІІІ ступенів №60 Харківської міської ради.</p>
<p>Олександра Супруненка до голови Київської міської державної адміністрації щодо неналежної організації навчально-виховного процесу та розміщення учнів на час проведення реконструкції середньої загальноосвітньої школи І-ІІІ ступенів № 42 у Дніпровському районі міста Києва.</p>
<p>Олеся Довгого до Прем'єр-міністра України, виконуючого обов'язки голови Державного агентства автомобільних доріг України про включення до переліку автомобільних доріг загального користування державного значення.</p>
<p>Андрія Шипка до Прем'єр-міністра України щодо перегляду розміру і меж зони спостереження навколо Запорізької АЕС в частині включення міста Покров Дніпропетровської області.</p>
<p>Дмитра Добродомова до міністра інфраструктури України, голови правління публічного акціонерного товариства "Українська залізниця" щодо необхідності облаштування належного залізничного переїзду на вулиці Брюховецькій у місті Львові.</p>
<p>Дмитра Добродомова до Генерального прокурора України, директора Національного антикорупційного бюро України, голови Державної аудиторської служби України, голови Національної поліції України щодо перевірки діяльності начальника Управління комунальної власності Департаменту економічного розвитку Львівської міської ради Свистун Інни Василівни за період з 2014 року по сьогодні, на предмет можливих ознак вчинення кримінальних правопорушень, що завдали шкоди бюджету міста Львова у особливо великому розмірі.</p>
<p>Ігоря Гузя до Прем'єр-міністра України щодо необхідності прийняття постанови Кабінету Міністрів України про розподіл у 2017 році субвенції з державного бюджету місцевим бюджетам на формування інфраструктури об'єднаних територіальних громад.</p>
<p>Ігоря Гузя до Голови Верховної Ради України, віце-прем’єр-міністра України - міністра регіонального розвитку, будівництва та житлово-комунального господарства України щодо необхідності законодавчого закріплення норми жилої площі, необхідної для визнання громадян потребуючими поліпшення житлових умов.</p>
<p>Володимира Парасюка до міністра інфраструктури України, голови Львівської обласної державної адміністрації щодо ремонту автодороги С140603 Жовква – Мокротин - Сулимів на відрізку Куликів - Мервичі, що не ремонтувався вже близько 35 років.</p>
<p>Володимира Парасюка до Генерального прокурора України, голови Львівської обласної державної адміністрації, виконуючого обов'язки голови Державної служби України з питань геодезії, картографії та кадастру щодо забезпечення вільного доступу до прибережної захисної смуги Яворівського кар'єру та перевірки законності будівництва будівель та споруд на даній території.</p>
<p>Групи народних депутатів (Чекіти, Єфімова та інших. Всього 11 депутатів) до Прем'єр-міністра України про надання інформації щодо розширеного переліку блоків теплоелектростанцій що підлягають реконструкції.</p>
<p>Івана Мельничука до Прем'єр-міністра України, міністра інфраструктури України, виконуючого обов'язки голови Державного агентства автомобільних доріг України, начальника Служби автомобільних доріг у Вінницькій області щодо створення відокремленого підрозділу філії "Літинський райавтодор" у селищі міського типу Літин Вінницької області на базі Літинського ДРП філії "Вінницький райавтодор".</p>
<p>Тараса Батенка до міністра закордонних справ України, міністра культури України щодо створення та відновлення військового цвинтаря поблизу села Лагодів Перемишлянського району Львівської області на місці Галицької битви під час Першої світової війни.</p>
<p>Володимира Ар'єва до Генерального прокурора України щодо бездіяльності та ігнорування вказівок прокуратури Святошинським управлінням поліції Головного управління&nbsp; у місті Києві при розслідуванні у кримінальних провадженнях, відкритих за фактом шахрайського заволодіння майном та бізнесом громадянина Семенюка Василя Івановича.</p>
<p>Володимира Ар'єва&nbsp; до заступника голови Національної поліції України - начальника Головного управління Національної поліції у місті Києві щодо бездіяльності Голосіївського управління поліції Головного управління поліції у місті Києві при проведенні розслідування у кримінальному провадженні відкритому за фактом побиття громадянина Куста Віктора Михайловича.</p>
<p>Віктора Галасюка до голови Національної комісії, що здійснює державне регулювання у сферах енергетики та комунальних послуг щодо надання інформації про інженерні мережі.</p>
<p>Олени Сотник до міністра фінансів України щодо надання інформації про управління державним та гарантованим державою боргом України.</p>
<p>Юрія Павленка до Генерального прокурора України, міністра екології та природних ресурсів України щодо негайного втручання державних органів у подоланні наслідків екологічної катастрофи на річках Случ та Хомора Баранівського району Житомирської області.</p>
<p>Юрія-Богдана ШУХЕВИЧА до Комітету Верховної Ради&nbsp; з питань соціальної політики, зайнятості та пенсійного забезпечення, Комітету Верховної Ради&nbsp; України справах ветеранів, учасників бойових дій, учасників антитерористичної операції та людей з інвалідністю інвалідів, Комітету Верховної Ради з питань прав людини, національних меншин і міжнаціональних відносин, Пенсійного фонду України, Міністерства соціальної політики України, урядового уповноваженого з прав осіб з інвалідністю, Уповноваженого Президента України з прав людей з інвалідністю, Уповноваженого Верховної Ради з прав людини щодо негайного припинення знущань над людьми з особливими потребами, внаслідок яких нещодавно померлий інвалід першої групи пан Володимир Журибіда так і не дочекався обчислення своєї пенсії відповідно до "Закону Шухевича".</p>
<p>Володимира Литвина до Прем'єр-міністра України, голови Житомирської обласної державної адміністрації щодо організації лікування, забезпечення ліками та медпрепаратами за рахунок бюджетних коштів.</p>
<p>Володимира Литвина до Прем'єр-міністра України, міністра юстиції України про сприяння в завершенні інженерно-екологічної експертизи за фактами забруднення атмосферного повітря та порушення правил охорони вод, що вчинені службовими особами ТОВ "Понінківська картонно-паперова фабрика" у 2016 році.</p>
<p>Роберта Горвата до міністра соціальної політики України щодо розвитку стандартів та нормативів у сфері водокористування та водопідготовки.</p>
<p>Юрія Павленка до Голови Служби безпеки України щодо підстав заборони в'їзду в Україну Шувалову Ігорю Юрійовичу.</p>
<p>Павла Кишкаря до Прем'єр-міністра України щодо зволікання із сплати Товариству з обмеженою відповідальністю "АБІ Україна" заборгованості за постачання ліцензованого програмного забезпечення органам виконавчої влади у 2013 році.</p>
<p>Івана Мельничука до прокурора Вінницької області, директора Департаменту державної архітектурно-будівельної інспекції у Вінницькій області, начальника Управління Північного офісу Держаудитслужби у Вінницькій області щодо невиконання підрядником ТОВ "Мостобудівельний загін № 112 договору з Реконструкції мосту через річку Південний Буг в селищі міського типу Сутиски Тиврівського району Вінницької області, видатки на який здійснюються за бюджетні кошти.</p>
<p>Олексія Рябчина до міністра внутрішніх справ України, Генерального прокурора України щодо перевірки можливого затягування досудових розслідувань за фактами протиправного заволодіння майном сільськогосподарських підприємств "Богодухівське", "Довіра" та загибелі С.О. Зінченка.</p>
<p>Оксани Корчинської до міністра оборони України щодо регулярних відмов у наданні інформації про лікування військовослужбовців у військових госпіталях Міністерства оборони України після поранень і травм в зоні АТО.</p>
<p>Оксани Корчинської до міністра оборони України, начальника Генерального штабу - Головнокомандувача Збройних Сил України щодо проведення розслідування фактів перешкоджання роботи в ОТУ "Донецьк".</p>
<p>Дмитра Колєснікова до Прем'єр-міністра України щодо розвитку промисловості в Україні.</p>
<p>Юлія Іоффе до Прем'єр-міністра України щодо необхідності вирішення питання визнання відділу освіти Попаснянської районної державної адміністрації правонаступником прав та обов'язків управління освіти Первомайської міської ради Луганської області, з метою врегулювання питання виплати із за заборгованості по заробітній платі за 2014 рік колишнім працівникам Гірської багатопрофільної гімназії.</p>
<p>Василя Гуляєва до міністра оборони України щодо необхідності проведення перевірки наданих документів ПАТ "Фінансова компанія "СТС-Інвест" для участі в конкурсі на закупівлю квартир на вторинному ринку для Міністерства оборони України.</p>
<p>Групи народних депутатів (Балоги, Петьовки, Балоги та інших. Всього 7 депутатів) до Прем'єр-міністра України щодо перенесення кафедри ядерної фізики фізичного факультету Ужгородського національного університету.</p>
<p>Вадима Івченка до голови Державної казначейської служби України стосовно надання інформації про залишки коштів на Єдиному казначейському рахунку.</p>
<p>Віктора Кривенка до голови Тернопільської обласної державної адміністрації, Гусятинської районної ради Тернопільської області щодо законності прийняття рішення про проведення державної реєстрації припинення юридичної особи Гусятинської центральної комунальної районної лікарні та створення Комунального закладу "Гусятинська районна лікарня".</p>
<p>Борислава Розенблата до міністра внутрішніх справ України, Генерального прокурора України щодо неприпустимості проявів упередженості при розслідуванні кримінального провадження.</p>
<p>Валентина Ничипоренка до голови Національної комісії, що здійснює державне регулювання у сферах енергетики та комунальних послуг щодо сприяння у виплаті заробітних плат працівникам електричних мереж Тальнівського району ПАТ "Черкасиобленерго".</p>
<p>Олега Кулініча до міністра соціальної політики України щодо внесення змін до Постанови Кабінету Міністрів України №&nbsp;848 від 21 жовтня 1995 року стосовно надання населенню житлових пільг та субсидій.</p>
<p>Олега Кулініча до міністра соціальної політики України щодо придбання спецавтомобілів для осіб з обмеженими можливостями.</p>
<p>Вадима Кривохатька до міністра оборони України щодо відновлення справедливості у отриманні матір'ю загиблого усіх компенсаційних виплат, передбачених законодавством.</p>
<p>Вадима Кривохатька до голови Національного агентства України з питань запобігання корупції щодо роз'яснення процедури подання декларації до Єдиного державного реєстру декларацій осіб, уповноважених на виконання функцій держави або місцевого самоврядування у разі порушення строків її подання.</p>
<p>Василя Яніцького до Прем'єр-міністра України, віце-прем’єр-міністр України - міністр регіонального розвитку, будівництва та житлово-комунального господарства України щодо розподілу залишків коштів субвенції з державного бюджету місцевим бюджетам на фінансування заходів соціально-економічної компенсації... щодо розподілу залишків коштів субвенції з державного бюджету місцевим бюджетам на фінансування заходів соціально-економічної компенсації ризику населення, яке проживає на території зони спостереження, за 2016 рік по Володимирецькому району Рівненської області.</p>
<p>Василя Яніцького до Прем'єр-міністра України, Першого віце-прем'єр-міністра України - міністра економічного розвитку і торгівлі України, голови Рівненської обласної державної адміністрації щодо необхідності виділення коштів на добудову газопроводу до сіл Берестя, Орв'яниця, Соломіївка, Кураш, Бережниця Дубровицького району Рівненської області.</p>
<p>Олександра Кірша до міністра енергетики та вугільної промисловості України щодо встановлення індивідуальних приладів обліку природного газу в багатоквартирних житлових будинках міста Харкова.</p>
<p>Олександра Кірша до віце-прем'єр-міністра України В’ячеслава Кириленка, міністра культури України щодо надання державного фінансування Харківському соціальному театру дітей "Тимур".</p>
<p>Ольги Богомолець до Прем'єр-міністра України щодо проблем створення госпітальних округів та невиконання своїх зобов'язань Міністерством охорони здоров'я України.</p>
<p>Ольги Богомолець до Прем'єр-міністра України щодо забезпечення оплати праці лікарям та усунення диспропорції в оплаті праці працівників закладів охорони здоров'я різної кваліфікації.</p>
<p>Сергія Ківалова до Прем'єр-міністра України щодо необхідності об'єктивного розгляду звернення пенсіонерів органів внутрішніх справ стосовно комплексного вирішення питання щодо перерахунку їх пенсій.</p>
<p>Олексія Ленського до Прем'єр-міністра України щодо незадовільної некваліфікованої та абсурдної відповіді на депутатський запит № 74 від 23 березня 2017 року про співфінансування у 2017 році реконструкції КУ "Центральна міська лікарня міста Житомир" з метою забезпечення соціальних гарантій та конституційних прав мешканців Житомирської області, небажання спільно вирішувати злободенні проблеми жителів Житомирської області та відсутність конструктивного діалогу законодавчої й виконавчої гілки влади, вжиття необхідних заходів реагування.</p>
<p>Олексія Ленського та Руслана Сольвара до міністра соціальної політики України щодо проведення перевірки правильності нарахування соціальних виплат самотній матері-героїні Вигівській Тетяні Василівні, яка самотужки виховує десять дітей, з яких троє мають інвалідність, та сприяти у реалізації усіх соціальних та конституційних прав й гарантій, які їй належать відповідно до норм діючого законодавства України.</p>
<p>Василя Німченка до Генерального прокурора України щодо забезпечення повного, об'єктивного та неупередженого розслідування злочинів, вчинених проти Громадської організації "Український вибір право народу" та її учасників.</p>
<p>Василя Німченка до прокурора Черкаської області щодо порушення законодавства та зловживання службовим становищем Тальнівським міським головою Юрченком Олексієм Віталійовичем.</p>
<p>Андрія Іллєнка до голови Київської міської державної адміністрації, голови Постійної комісії Київської міської ради з питань бюджету та соціально-економічного розвитку щодо передбачення фінансування у Програмі соціально-економічного розвитку міста Києва для проведення реконструкції спортивної зали спеціалізованої школи №202 Деснянського району міста Києва.</p>
<p>Андрія Іллєнка до міністра інфраструктури України, голови правління публічного акціонерного товариства "Українська залізниця" щодо забезпечення прямого залізничного сполучення Балти, Врадіївки, Первомайська, Помічної та Кропивницького зі столицею, а також продовження маршруту курсування поїзда Львів - Черкаси.</p>
<p>Тетяни Бахтеєвої та Ігоря Шурми до Генерального прокурора України щодо смертельного випадку на Львівщині через відсутність життєво необхідних лікарських препаратів у зв'язку з затягуванням процесу державних закупівель з боку посадових осіб Міністерства охорони здоров'я.</p>
<p>Романа Мацоли до заступника Генерального прокурора України - Головного військового прокурора щодо повідомлення про злочин згідно статті 214 КПК України.</p>
<p>Анатолія Кузьменка до Прем'єр-міністра України щодо проблемних питань відносно забезпечення медичними препаратами хворих на цукровий та не цукровий діабет міста Олександрії Кіровоградської області.</p>
<p>Романа Семенухи до Прем’єр-міністра України, міністра регіонального розвитку, будівництва та житлово-комунального господарства України щодо фінансування будівництва школи в селі Пісочин Харківської області з Державного фонду регіонального розвитку.</p>
<p>Романа Семенухи до віце-прем’єр-міністра України - міністра регіонального розвитку, будівництва та житлово-комунального господарства України, міністра енергетики та вугільної промисловості України щодо порядку здійснення розрахунків за споживання газу особам, які зареєстровані у житловому приміщенні, але фактично не проживають у ньому.</p>
<p>Михайла Головка до Прем'єр-міністра України, міністра аграрної політики та продовольства України, голови Державної служби України з питань безпечності харчових продуктів та захисту споживачів, щодо недопущення введення заборони продажу молока другого сорту особистими селянськими господарствами в сільській місцевості.</p>
<p>Михайла Головка до Прем'єр-міністра України, міністра з питань тимчасово окупованих територій та внутрішньо переміщених осіб України, міністра соціальної політики України щодо внесення внутрішньо переміщених осіб до Єдиної інформаційної бази даних про внутрішньо переміщених осіб.</p>
<p>Андрія Вадатурського до Прем'єр-міністра України, президента Національної академії аграрних наук України щодо передачі ДП "Дослідне господарство "Реконструкція" Селекційно-генетичного інституту Національного центру насіннєзнавства та сортовивчення Національної академії аграрних наук України до сфери управління Міністерства аграрної політики та продовольства України.</p>
<p>Сергія Сажка та Ігоря Шурми до Генерального прокурора України щодо притягнення до відповідальності посадових осіб Міністерства охорони здоров'я, винних у завданні збитків державному бюджету внаслідок службової недбалості.</p>
<p>Сергія Сажка та Ігоря Шурми до Прем'єр-міністра України щодо позбавлення права голосу України під час обрання Генерального директора на сесії асамблеї Всесвітньої організації охорони здоров'я через несплату боргу перед організацією.</p>
<p>Ірини Сисоєнко до директора Національного антикорупційного бюро України щодо порушень під час проведення процедури публічних закупівель.</p>
<p>Ірини Констанкевич&nbsp; до Міністра оборони України про передачу шести відомчих гуртожитків у комунальну власність міста Луцька.</p>
<p>Олександра Жолобецького до директора Державного підприємство "Дослідне господарство "Еліта" Державної установи "Миколаївська державного сільськогосподарська дослідна станція Інституту зрошуваного землеробства Національної Академії аграрних наук України щодо надання інформації стосовно земельних ділянок, які перебувають у користуванні Державного підприємства "Дослідне господарство "ЕЛІТА" у Вітовському районі Миколаївської області.</p>
<p>Романа Мацоли до міністра внутрішніх справ України, Генерального прокурора України щодо бездіяльності органів державної влади та правоохоронних органів на факти існування забороненого законом грального бізнесу в містах Шепетівка, Славута, Полонне Хмельницької області.</p>
<p>Ірини Єфремової до тимчасово виконуючої обов'язки міністра охорони здоров'я України щодо допомоги у лікуванні Остапчуку Ігорю Анатолійовичу, а саме, терміновій трансплантації кісткового мозку.</p>
<p>Сергія Рудика до міністра інфраструктури України, виконуючого обов'язки голови Правління публічного акціонерного товариства "Державної акціонерної компанії "Автомобільні дороги України", виконуючого обов'язки голови Державного агентства автомобільних доріг України щодо захисту соціально-економічних прав та інтересів працівників шляхового господарства Кам'янського, Смілянського та Черкаського районів Черкаської області.</p>
<p>Олександра Дехтярчука до міністра оборони України щодо видачі нагрудних знаків "Учасник АТО" військовозобов'язаним четвертої-шостої черг часткової мобілізації, які, ризикуючи життям і здоров'ям, брали участь у проведенні антитерористичної операції на сході України.</p>
<p>Олександра Нечаєва до міністра внутрішніх справ України, Голови Служби безпеки України щодо протиправних дій та перешкоджання здійсненню повноважень органами місцевого самоврядування у Сумській області з боку окремих осіб і громадянських організацій.</p>
<p>Олександра Нечаєва до міністра інфраструктури України щодо невідкладного внесення змін графіку руху та продовження маршруту автобусів між деякими населеними пунктами у Полтавській області.</p>
<p>Ірини Констанкевич до директора Товариства з обмеженою відповідальністю "Біопаливно-Енергетична Компанія", голови правління Публічного акціонерного товариства "Гнідавський цукровий завод" про запобігання екологічній катастрофі в місті Луцьку та прилеглих територій Волинської області у зв'язку з діяльністю ТзОВ "Біопаливо-енергетична компанія".</p>
<p>Комітету Верховної Ради України з питань фінансової політики та банківської діяльності до міністра внутрішніх справ України, голови Національної поліції України, Голови Служби безпеки України щодо протиправних дій та бездіяльності.</p>
<p>Ігоря Попова до Голови Верховної Ради України щодо створення робочої групи по розробці консолідуючого проекту Закону про антикорупційний суд.</p>
<p>Групи народних депутатів (Паламарчука, Кишкаря, Кривенка) до Вищої кваліфікаційної комісії суддів України щодо тривалого розгляду скарги на суддів Кіровського районного суду міста Кіровоград.</p>
<p>Сергія Капліна до Генерального прокурора України щодо перевірки фактів незаконної діяльності місцевої благодійної організації "Піклувальний фонд Миколаївської гімназії номер 2".</p>
<p>Олександра Супруненка до Київського міського голови щодо вжиття належних заходів для проведення капітального ремонту будівлі дошкільного навчального закладу, що знаходиться в аварійному стані.</p>
<p>Сергія Лещенка до секретаря Ради національної безпеки України щодо можливої безпідставної заборони використання програм системи "1С:Підприємство".</p>
<p>Сергія Лещенка до Прем'єр-міністра України щодо неналежного розгляду депутатського звернення та звернення громадянина Міністерством юстиції України.</p>
<p>Віталія Гудзенка до голови Київської обласної державної адміністрації щодо дієвого фінансування у 2017 році будівництва та капітального ремонту об'єктів соціальної сфери у Ставищенському та Сквирському районах Київської області.</p>
<p>Віталія Гудзенка до директора Національного антикорупційного бюро України, Генерального прокурора України, голови Національної поліції України, Міністра екології та природних ресурсів України, Тимчасово виконуючого обов'язки голови Державної екологічної інспекції України, директора Департаменту екології та природних ресурсів Київської обласної державної адміністрації щодо екологічної та санітарно-епідеміологічної безпеки населення міста Узин Білоцерківського району Київської області.</p>
<p>Олега Осуховського до Прем'єр-міністра України щодо включення до переліку об’єктів, які будуть фінансуватися за рахунок субвенції з бюджету Великосілківського НВК "ЗОЗ I-III статті - ДЗ".</p>
<p>Олега Осуховського до глави Адміністрації Президента України щодо вирішення питання вкладників ПАТ "Банк Михайлівський".</p>
<p>Олександра Домбровського до Прем'єр-міністра України, голови Вінницької обласної ради, голови Вінницької обласної державної адміністрації щодо необхідності проведення робіт з ребальзамації тіла видатного вченого М.І. Пирогова.</p>
<p>Сергія Лабазюка до міністра фінансів України щодо виділення коштів на будівництво магістральної дороги по вулиці Січових стрільців в місті Хмельницькому.</p>
<p>Олександра Кодоли до Прем'єр-міністра України, міністра освіти і науки України щодо збереження в системі освіти навчальних закладів, які є відокремленими підрозділами університетів, академій та інститутів.</p>
<p>Олександра Кодоли до Прем'єр-міністра України щодо вирішення питання вчасних відшкодувань з державного бюджету місцевим бюджетам за надані пільги та субсидії.</p>
<p>Руслана Сольвара до Прем'єр-міністра України, міністра освіти і науки України, міністра фінансів України, тимчасово виконуючої обов'язки міністра охорони здоров'я України щодо забезпечення диференціації заробітних плат у медичних та освітніх закладах.</p>
<p>Руслана Сольвара та Олексія Ленського до Прем'єр-міністра України, міністра фінансів України, тимчасово виконуючої обов'язки міністра охорони здоров'я України, голови Київської обласної державної адміністрації, голови Житомирської обласної ради, голови Київської обласної ради, голови Житомирської обласної державної адміністрації щодо безоплатного забезпечення хворих на цукровий діабет першого типу препаратами інсуліну.</p>
<p>Юрія Шаповалова та Руслана Сольвара до тимчасово виконуючої обов'язки міністра охорони здоров'я України, голови Київської обласної державної адміністрації, голови Полтавської обласної державної адміністрації щодо забезпечення безперебійного впровадження державної програми "Доступні ліки".</p>
<p>Юрія Шаповалова та Руслана Сольвара до Прем'єр-міністра України, першого заступника голови Комітету Верховної Ради України з питань екологічної політики, природокористування та ліквідації наслідків Чорнобильської катастрофи, голови Комітету Верховної Ради України з питань бюджету, голови Комітету Верховної Ради України з питань податкової та митної політики, міністра екології та природних ресурсів України, міністра фінансів України, виконуючого обов'язки голови Державної фіскальної служби України щодо справедливого розподілу екологічного податку з урахуванням інтересів населених пунктів, в яких розміщені шкідливі виробництва.</p>
<p>Володимира Арешонкова до міністра юстиції України щодо відомостей, необхідних для розрахунку податку на нерухоме майно.</p>
<p>Борислава Берези до Прем'єр-міністра України щодо встановлення меж території національного природного парку "Голосіївський".</p>
<p>Борислава Берези до виконуючого обов'язки голови Державної служби України з питань геодезії, картографії та кадастру щодо усунення порушень при отриманні дозволів на виділення земельних ділянок учасниками бойових дій та осіб прирівняних до них.</p>
<p>Сергія Лабазюка до віце-прем’єр-міністра України - міністра регіонального розвитку, будівництва та житлово-комунального господарства України, міністра соціальної політики України, голови Хмельницької міської ради, голови Хмельницької обласної державної адміністрації щодо вирішення питання поліпшення житлових умов для учасника бойових дій Каліти Валерія Вікторовича.</p>
<p>Оксани Білозір до міністра культури України, голови Комітету Верховної Ради України з питань культури і духовності про вжиття заходів щодо забезпечення виконання Постанови Верховної Ради України № 268-VII "Про відзначення 110-річчя з дня народження Бориса Гмирі".</p>
<p>Юрія Берези до Дніпровського міського голови щодо звернення громадянки Єлоєвої Ніни Олександрівни про надання дозволу на проведення землевпорядних робіт та відведення земельної ділянки під будинок, що знаходиться за адресою місто Дніпро, вулиця Юрія Савченка, 3а.</p>
<p>Юрія Берези до міністра фінансів України щодо фінансування вищих навчальних закладів I-II рівнів акредитації з державного бюджету до повного вирішення питання про законодавче врегулювання статусу та місця вищих навчальних закладів I-II рівнів акредитації в системі освіти України.</p>
<p>Олександра Бригинця до виконуючого обов'язки начальника Головного управління Держгеокадастру у Тернопільській області стосовно статусу земель, які знаходяться на балансі та у власності установи Тернопільської обласної ради "Бережанський психоневрологічний будинок-інтернат".</p>
<p>Олександра Вілкула до Прем'єр-міністра України, тимчасово виконуючої обов'язки міністра охорони здоров'я України щодо забезпечення парламентського контролю стосовно діяльності Уряду в сфері охорони здоров'я, державних закупівель медикаментів в 2015-2017 роках.</p>
<p>Ігоря Котвіцького до Прем'єр-міністра України щодо необхідності фінансування завершення ремонтних робіт доріг загального користування в Харківській області.</p>
<p>Дмитра Шпенова до тимчасово виконуючого обов`язки директора Державного підприємства "НЕК "Укренерго" щодо вжиття всіх можливих заходів і сприяння у підготовці необхідних документів для передачі трьох об'єктів незавершеного будівництва до комунальної власності територіальної громади для подальшого виділення учасникам АТО.</p>
<p>Ярослава Маркевича до міністра оборони України щодо відтермінування прийняття Правил виконання польотів безпілотними авіаційними комплексами державної авіації України відповідно наказу Міністерства оборони України № 661 від 8 грудня 16-го&nbsp; року.</p>
<p>До міністра інфраструктури України щодо сприяння відновлення прямого рейсу Київ - Лісабон.</p>
<p>Юрія Солов'я до голови Івано-Франківської обласної державної адміністрації щодо будівництва автомобільної дороги місцевого значення Яблунів – Космач Косівського району Івано-Франківської області.</p>
<p>Юрія Солов'я до міністра інфраструктури України, виконуючого обов'язки голови Державного агентства автомобільних доріг України про будівництво автомобільної дороги місцевого значення С090803 Яблунів - Космач.</p>
<p>Віктора Вовка до Національної комісії, що здійснює державне регулювання у сферах енергетики та комунальних послуг щодо вжиття невідкладних заходів реагування для забезпечення виплати заборгованості із заробітної плати на ПАТ "Черкасиобленерго" та усунення ризиків аварійного відключення енергопостачання всіх категорій споживачів в Черкаській області.</p>
<p>Андрія Гальченка та Костянтина Павлова до міністра фінансів України, голови Державної казначейської служби України щодо врегулювання виплат Державною казначейською службою, виконання яких гарантовано державою.</p>
<p>Тараса Пастуха до міністра соціальної політики України щодо врахування шкідливих умов праці ткаль 5-го розряду при нарахуванні пенсії.</p>
<p>Ірини Суслової до Прем'єр-міністра України щодо стану реалізації заключних зауважень Комітету ООН з ліквідації дискримінації щодо жінок за результатами розгляду восьмої періодичної доповіді України.</p>
<p>Ірини Суслової до тимчасово виконуючої обов'язки міністра охорони здоров'я України щодо розподілу та передачі лікарських засобів для забезпечення лікування осіб, які потребують трансплантації органів.</p>
<p>Івана Рибака до Прем'єр-міністра України, тимчасово виконуючої обов'язки міністра охорони здоров'я України, голови Чернівецької обласної державної адміністрації, голови Вижницької районної державної адміністрації Чернівецької області щодо надання допомоги на лікування онкохворому мешканцю села Мигове Вижницького району Чернівецької області.</p>
<p>Івана Рибака до Прем'єр-міністра України, тимчасово виконуючої обов'язки міністра охорони здоров'я України, голови Чернівецької обласної державної адміністрації, голови Вижницької районної державної адміністрації Чернівецької області щодо надання допомоги на лікування онкохворій мешканці смт Берегомет Вижницького району Чернівецької області.</p>
<p>Костянтина Яриніча до міністра соціальної політики України, голови правління Пенсійного фонду України щодо перерахунку пенсій державним службовцям відповідно до Закону.</p>
<p>Костянтина Яриніча до міністра фінансів України, тимчасово виконуючої обов'язки міністра охорони здоров'я України щодо вжиття заходів, спрямованих на забезпечення необхідними медичними препаратами хворих на діабет в місті Олександрія Кіровоградської області.</p>
<p>Юрія Тимошенка до міністра оборони України щодо виплати грошової компенсації батькам загиблого військовослужбовця.</p>
<p>Юрія Тимошенка до міністра культури України щодо збереження Австрійської "казарми" ("касарні"), що розташована за адресою: Івано-Франківська область, міста Коломия, вул. Чайковського, буд.7.</p>
<p>Якова Безбаха до Кабінету Міністрів України, Міністерства соціальної політики України, Міністерства охорони здоров'я України, Міністерства інфраструктури України щодо забезпечення малозабезпечених дітей міста Мар'їнка та села Побєда Мар'їнського району Донецької області безкоштовними проїзними документами.</p>
<p>Андрія Шиньковича до Прем'єр-міністра України щодо встановлення справедливих умов провадження господарської діяльності комунальних підприємств.</p>
<p>Андрія Шиньковича до тимчасово виконуючої обов'язки міністра охорони здоров'я України, голови Хмельницької обласної ради, голови Хмельницької обласної державної адміністрації щодо необхідності придбання спеціалізованого санітарного автомобілю для Ізяславської центральної районної лікарні.</p>
<p>Ірини Сисоєнко до тимчасово виконуючої обов'язки міністра охорони здоров'я України щодо невідкладного здійснення розрахунку додаткової потреби в коштах на оплату праці для медичних працівників у розрізі регіонів.</p>
<p>Ірини Сисоєнко до Прем'єр-міністра України щодо збільшення тарифних розрядів лікарів та медичного персоналу та збільшення видатків бюджету для медичної субвенції місцевим бюджетам.</p>
<p>Юрія Дерев'янка до міністра юстиції України щодо порушення Міністерством юстиції України законів України при проведенні реєстраційних дій щодо ПОЛІТИЧНОЇ ПАРТІЇ "БЛОК МІХЕІЛА СААКАШВІЛІ" - штучного клону ПОЛІТИЧНОЇ ПАРТІЇ "РУХ НОВИХ СИЛ" Михайла Саакашвілі.</p>
<p>Бориса Козиря до Генерального прокурора України щодо повернення у державну власність лісової ділянки рекреаційного призначення державного підприємства "Очаківське лісомисливське господарство", яка з 2008 року використовується приватним підприємством "ААС".</p>
<p>Юрія Левченка до міністра аграрної політики та продовольства України, голови Національного агентства України з питань запобігання корупції, прокурора Дніпропетровської області щодо розгляду питання &nbsp;про звільнення Кондратьєва Андрія Юрійовича з посади начальника Головного управління Держпродспоживслужби в Дніпропетровській області за порушення Присяги державного службовця у зв'язку з дискредитацію органів державної влади.</p>
<p>Юрія Левченка до міністра оборони України щодо незаконного будівництва на вулиці Січових Стрільців, 59 міста Києва та з інших питань.</p>
<p>Миколи Княжицького до Голови Служби безпеки України про бездіяльність посадових осіб Служби безпеки України.</p>
<p>Групи народних депутатів (Петренка, Іллєнка та інших. Всього 6 депутатів) до міністра соціальної політики України щодо роз'яснення факту неефективного використання коштів Державного бюджету України під час фінансування діяльності громадських організацій та інших об'єднань ветеранів війни, учасників бойових дій та інвалідів війни.</p>
<p>Руслана Демчака до міністра внутрішніх справ України, директора компанії "Нова пошта", Генерального директора Закритого акціонерного товариства "Київська кондитерська фабрика імені Карла Маркса", голови правління публічного акціонерного товариства комерційний банк "ПриватБанк", голови правління закритого акціонерного товариства "Житомирскі ласощі" щодо виконання положення Закону України "Про засудження комуністичного та націонал-соціалістичного (нацистського) тоталітарних режимів в Україні та заборону пропаганди їхньої символіки".</p>
<p>Руслана Демчака до начальника Головного управління Національної поліції у Вінницькій області щодо необхідності проведення об'єктивного розслідування самовільного захвату земельних ділянок у Погребищенському районі Вінницької області.</p>
<p>Павла Дзюблика до виконуючого обов'язки голови правління публічного акціонерного товариства "Державної акціонерної компанії "Автомобільні дороги України", міністра інфраструктури України щодо надання зимової дорожньої техніки.</p>
<p>Альони Шкрум до голови Комітету Верховної Ради&nbsp; з питань правової політики та правосуддя щодо створення робочої групи для підготовки до другого читання проекту закону "Про медіацію" (реєстраційний номер 3665, від 17.12.2015) Комітетом з питань правової політики та правосуддя.</p>
<p>Альони Шкрум до Голови Верховної Ради України, голови Комітету Верховної Ради України з питань національної безпеки і оборони, першого заступника керівника Апарату Верховної Ради України - керуючого справами щодо визначення головним комітетом з підготовки проекту закону (реєстраційний номер 6400) "Про тимчасово окуповану Російською Федерацією територію України" Комітету з питань національної безпеки та оборони.</p>
<p>Едуарда Матвійчука до Міністерства соціальної політики України, Національної комісії, що здійснює державне регулювання у сферах енергетики та комунальних послуг, Одеської обласної державної адміністрації, Одеської міської ради стосовно об'єктивного розгляду повторного звернення ветерана війни - учасника війни Костіна Григорія Федоровича, який мешкає у Київському районі міста Одеса щодо надання допомоги з питань безоплатного встановлення індивідуального газового лічильника та своєчасного надання всебічного роз'яснення законодавства щодо нарахування тарифів на житлово-комунальні послуги та газ для соціально незахищених верств населення.</p>
<p>Едуарда Матвійчука до Міністерства соціальної політики України, Одеської міської ради, Одеської обласної державної адміністрації стосовно необхідності об'єктивного розгляду повторного звернення мешканця Приморського району міста Одеси, інваліда з дитинства другої групи В'ячеслава Олексіїнка щодо комплексного вирішення питання забезпечення належності надання житлово-комунальних послуг та послуг з електропостачання, а також відповідної допомоги щодо своєчасної оплати таких послуг.</p>
<p>Роберта Горвата до голови Комітету Верховної Ради України з питань бюджету, міністра фінансів України щодо належного забезпечення відшкодування шкоди, завданої громадянинові незаконними діями органів, що здійснюють оперативно-розшукову діяльність, органів досудового розслідування, прокуратури і суду.</p>
<p>Ірини Геращенко до секретаря Ради національної безпеки і оборони України, Голови Служби безпеки України, міністра інформаційної політики України стосовно вжиття органами державної влади України заходів з припинення поширення інформаційних матеріалів з ОРДЛО, що посягає на суверенітет і територіальну цілісність України.</p>
<p>Ми завершили зачитування запитів. Ми маємо низку звернень від депутатів, які не задоволені відповідями на їх запити. Прошу до слова народного депутата Володимира Литвина.</p>
<p>&nbsp;</p>
<p>11:52:44</p>
<p>ЛИТВИН В.М.</p>
<p>Шановні колеги! Ще 13 січня 2017 року я звертався до Кабінету Міністрів України допомогти вирішити проблему, заміни кульшового суглоба жителю міста Новоград-Волинського Левчуку. Це було пов'язано із тим, що без такої операції інших препаратів для лікування складних хвороб застосувати було неможливо.</p>
<p>Кабінет Міністрів України дав відповідне доручення Міністерству охорони здоров'я. І от яку я отримав відповідь на це перше звернення. А відповідь отримав аж через два місяці. Зміст цього звернення звівся до того, що сьогодні триває процедура торгів за кошти 2016 року. Це вже коли закінчувався березень місяць 2017 року. І коли будуть кошти, ми тоді приймемо рішення і поставимо цю людину на чергу для проведення операції.</p>
<p>Зрозуміло, що я вимушений був звернутися з повторним запитом до Кабінету Міністрів України і зробив я цей запит уже у березні місяці. Через два місяці отримав знову відповідь і не від Кабінету Міністрів, а від Міністерства охорони здоров'я такого змісту, що ми продовжуємо проводити торги щодо закупівлі необхідних кульшових суглобів за 2016 рік, а також ведемо роботу, щоб оголосити торги відповідно до виділених коштів на 2017 рік.</p>
<p>Скажіть, будь ласка, чи може ця відповідь вдовольнити людину, коли для неї питання стоїть життя? Я ще раз звертаюся до Кабінету Міністрів України. По-перше, розібратися, чому не закуплено&nbsp; необхідне обладнання за 2016 рік, кошти? І чому так повільно ведеться робота&nbsp; щодо освоєння коштів за 2017 рік? І врешті-решт знайти можливість вирішити цю проблему щодо цієї людини для того, щоб вона могла жити.</p>
<p>І наостанок. Я повинен вам сказати, шановні колеги, такого нехлюйського ставлення до <a name=Temp></a>депутатських запитів я не пам'ятаю. Я не кажу про те, що відповідають десяті люди, а не ті, до кого ти звертаєшся, але головне – це зміст, а зміст зводиться до формальних, бездушних відписок. Я розумію, що всім ніколи, бо вони…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Сергій Каплін. Відсутній.</p>
<p>Народний депутат Сергій Матвієнков. Відсутній.</p>
<p>Народний депутат Юрій Павленко. Відсутній.</p>
<p>Таким чином, ми завершили. Немає, інших звернень немає.</p>
<p>З огляду на те, що ми завершили розгляд депутатських запитів, ми повернемося до розгляду питань у "Різному" після перерви. А зараз відповідно до Регламенту я оголошую перерву до 12 години 30 хвилин.</p>
<p>&nbsp;</p>
<p align=center><i>(Після перерви)</i></p>
<p><i>&nbsp;</i></p>
<p>ГОЛОВУЮЧИЙ. Шановні народні депутати, продовжуємо нашу роботу. Прошу&nbsp; підготуватися&nbsp; до запису. Прошу провести запис. <i>&nbsp;</i></p>
<p>Запрошую до слова народного депутата Юрія Мірошниченка.</p>
<p>І ми домовляємося,&nbsp; традиційно – 3 хвилини, без подовження часу.</p>
<p>&nbsp;</p>
<p>12:36:35</p>
<p>МІРОШНИЧЕНКО Ю.Р.</p>
<p>Шановні виборці! Шановні колеги! У найближчу середу 31 травня Україна разом з усім світом відзначатиме Всесвітній день без тютюну.</p>
<p>Для мене ця тема є радісною та, водночас, і болючою. Я щиро радий та пишаюся українським парламентом, який у 2012 році за активної роботи багатьох депутатів та громадських активістів вніс зміни в антитютюнове законодавство: повністю&nbsp; була заборонена реклама тютюну, а кафе, бари та ресторани звільнилися від їдкого диму сигарет. Ці та інші заходи&nbsp; допомогли перенести Україну з ганебного четвертого місця за поширеністю куріння&nbsp; у третій десяток.&nbsp; Ми загальмували тютюнову епідемію та стали одними із світових лідерів у сфері захисту людей від сигарет.&nbsp; Найбільш вражаючим результатом для мене стало те, що поширеність щоденного куріння серед молоді віком з 18 до 30 років&nbsp; знизилась з 37 відсотків – у 2013&nbsp; році&nbsp; до 26,7 – у 2017 році. Нація стає здоровішою.</p>
<p>У той же час мені прикро, що з 2012 року вже пройшло 5 років і жодних інших нецінових заходів по зменшенню вживання тютюну не відбулося. Так, ми маємо гарну динаміку збільшення акцизів на тютюнові вироби, і як наслідок збільшення ціни на сигарети, але жодних антитютюнових заходів і законів поки що не вдалося прийняти. За ці п'ять років тютюнова індустрія смерті сконцентрувалася на наших дітях та молоді, адже саме залучення нових курців є їхнім фінансовим майбутнім.</p>
<p>Мною та іншими 18 депутатами з усіх фракцій парламенту зареєстрований закон, проект Закону 4030, який також підтриманий профільним Комітетом охорони здоров'я та передбачає серед усього заборону та… заборону на викладку сигарет, яка сьогодні використовується як реклама в обхід на заборони. Та і він є під загрозою після того, як Комітет з питань податкової та митної політики зареєстрував так званий доопрацьований законопроект 2430-д і переконує, що він включає ініціативи всіх антитютюнових законопроектів включно із тими, які пропонувалися в нашому законопроекті.</p>
<p>Хочу заявити, що це є відверте введення в оману колег наших депутатів. Дуже сподіваюся, шановні колеги, що ті добрі напрацювання, які вже має Україна в боротьбі з тютюнопалінням, ми зможемо разом з вами продовжити. А громадян закликаю долучитися до громадської підтримки тих законодавчих ініціатив, які дозволяють звільнити наших дітей і нашу країну від тютюнопаління, а як наслідок завдання…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного депутата Івана Спориша.</p>
<p>&nbsp;</p>
<p>12:39:53</p>
<p>СПОРИШ І.Д.</p>
<p>Шановна головуюча, шановні народні депутати, звичайно, ми знаємо, що сьогодні крайній дзвоник проходить по наших школах України, крайній чи останній, як ми привикли називати, але я думаю, дзвоники ще будуть.</p>
<p>Саме головне, що мене сьогодні турбує як голову підкомітету сім'ї, молоді і дитини, це щоб ми подумали за відпочинок наших дітей. Літо, цих три місяці, пройде досить бистро, але ми повинні врахувати і провести отакий невеличкий аналіз. За 15-й рік була змога відпочити 1 мільйон 978 тисяч, оздоровити дітей. У 16-му році – 2 мільйони 88 тисяч. З них 1 мільйон 176 тисяч пільговиків в 15-му… і 1 мільйон 310 тисяч, це пільговики у 16-му році. Тому і Міністерству соціальної політики, і місцевим бюджетам, ми повинні всі продумати і не жаліти коштів Кабінету Міністрів для того, щоб діти змогли відпочити за три місяці, набратися сил і з новими силами прийти до школи.</p>
<p>Тому, я думаю, що сьогодні привітаю всіх вчителів України. Вони заслуговують того, що ми сьогодні з цією високої трибуни за них сказали гарне слово.</p>
<p>Друге, що хотілося б знову ж таки, і це всю Україну турбує, це все-таки те, що сьогодні у нас затримання цих податківців так званих і суди України, які кошмарять нас усіх. Да, дійсно, ми вчора дивилися "Право на владу" по "1+1", де виступав Генеральний прокурор Луценко, і ми бачимо підтримку залу, підтримку України, 65 відсотків Генеральному прокурору. Це досить велика підтримка. Але, на жаль, судова реформа, де ми разом з вами не змогли її реалізувати, не змогли зробити все, щоб ці суди не змогли відпустити цих податківців. Ми бачимо прекрасно, коли задали питання одному із податківців, чи ви найдете цих 10-12 мільйонів застави, він каже: запросто, без проблем. Це, звичайно, ці гроші не його чесно зароблені, і це ми прекрасно розуміємо.</p>
<p>Також як хотів би ще звернутися на одному із питань, це крик душі нашого села. Знову ж таки ми входимо в літо і ціна на молоко. Я б дуже хотів би, щоб всі підприємства, які збирають, які приймають, які переробляють молоко, тримали ціну цих 4 гривні, не скидали нижче. Тому що прийде час, що ми не будем мати в селі жодної корівки. Я думаю, що ми повинні, і народні депутати цьому сприяти, тиснути на підприємців для того, щоб селяни мали хоча яку не є ціну на молоко. Але вона значно повинна бути вища. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Галасюка. Йому передали слово Купрієнко та Попов. Прошу, регламент – 6 хвилин.</p>
<p>&nbsp;</p>
<p>12:43:15</p>
<p>ГАЛАСЮК В.В.</p>
<p>Дякую. Віктор Галасюк, фракція "Радикальної партії".</p>
<p>Шановний народе України! Шановні колеги, які знаходяться в цьому залі і кому небайдужа доля України! Щойно за ініціативою "Радикальної партії" в парламенті зареєстровано законопроект (6514), який спрямований на те, щоб зруйнувати інвестиційні бар'єри, які існують на шляху розвитку української економіки і промисловості.</p>
<p>На сьогоднішній день ситуація в українській промисловості і економіці є катастрофічна. І відображенням, свідченням цієї ситуації є той неприпустимо низький рівень життя громадян, який ми сьогодні маємо.</p>
<p>Жебрацькі пенсії і зарплати є наслідком слабкості національної економіки. Для того, щоб підняти життєвий рівень громадян, для того, щоб проіндексувати пенсії не на 10-20 відсотків, а в рази, для того, щоб підняти мінімальну заробітну платню принаймні до 5 тисяч гривень, треба піднімати українську промисловість і українське виробництво.</p>
<p>Жодного іншого рецепту не існує. Для того, щоб це робити, країні потрібні інвестиції. Сьогодні Україна по суті має залізний занавес, який не дозволяє вкладати в розвиток промисловості ані українським, ані закордонним інвесторам.</p>
<p>Якщо ви подивитесь сьогодні на обсяг інвестицій на душу населення, то ви побачите, що в Україні такий рівень інвестицій, як в Гондурасі і Намібії. Ми в 5-6 разів відстаємо від Польщі і Словаччини. Ми на порядок відстаємо від Німеччини і Франції. Ми майже в 15 разів відстаємо від Канади.</p>
<p>Що це означає? Коли в країну не йдуть інвестиції, це значить, що не розвиваються виробництва, не створюються робочі місця, не сплачуються податки до бюджету. Це значить, що немає з чого нормальні платити пенсії і заробітну платню.</p>
<p>Тоді уряд повертається спиною до вітчизняного виробника, повертається обличчям до Міжнародного валютного фонду і йде за черговими позиками. А нам "зв'язують руки" і кажуть, що нам робити, а що не робити. Ліс український продавати за безцінь, металобрухт продавати за безцінь, піднімати пенсійний вік. Викручують нам руки замість того, щоб допомагати нашому розвитку.</p>
<p>Фракція Радикальної партії пропонує кардинально інших підхід до розвитку економіки. Щойно внесений нами в парламент законопроект 6514 передбачає розстрочку імпортного ПДВ на все виробниче обладнання на три роки. Це означає, що інвестиції в основні фонди стануть значно доступнішими для українських і міжнародних інвесторів. Цей законопроект в пакеті з іншими двома магістральними фундаментальними економічними ініціативами вона здатні радикально змінити економічну долю країни.</p>
<p>Другий законопроект, який вже знаходиться на розгляді в парламенті і розгляду якого ми вимагаємо в податковому комітеті, – це законопроект 5276 про відміну імпортного мита на виробниче обладнання. Ті, хто хочуть вкладати в нашу країну, вони не мають сплачувати штучні корупційні надмірні податки. Ми не маємо стримувати розвиток українського виробництва і промисловості.</p>
<p>Третій законопроект з цього фундаментального пакету – це законодавство про індустріальні парки (2554а-д; 2555а-д). Цей пакет законодавчих ініціатив, його прийняття в українському парламенті дозволить створити такі умови, за яких інвесторам буде вигідно вкладати кошти в українську промисловість, в розвиток українського виробництва, створювати сотні тисяч нових робочих місць для того, щоб ми подолали проблему відтоку кадрів з України, щоб ми не втрачали щодня десятки тисяч талановитих українців, щоб ми подолали те двохмільйонне безробіття, яке сьогодні існує і з яким стикаються найбільш вразливі слої населення. Переселенці не можуть собі знайти, мільйони переселенців не можуть собі знайти роботу, щоб прогодувати свою родину. Чому? Може в Україні нема сировини? Є. Може в Україні нема розуму і таланту? Є. Може чогось іншого не вистачає? Так, не вистачає, державницької справжньої проукраїнської економічної політики. І це те, що фракція Радикальної партії пропонує, причому не просто критикуючи уряд, а, пропонуючи реальну альтернативу. Ці три законодавчих ініціативи спрямовані на те, щоб зруйнувати ті бар'єри, які стоять на шляху інвестицій, економічного розвитку і відродження української промисловості.</p>
<p>Я хочу наголосити, що це лише невелика частина тих сміливих ініціатив, того комплексного підходу, який ми з Олегом Ляшком, з нашими однодумцями в цьому парламенті запропонували Президенту, уряду і Верховній Раді. Це комплексний план модернізації розвитку країни, який дозволить суттєво, реально підвищити добробут українців, не тільки підняти доходи, а зробити так, щоб ціни не зростали тими ж темпами, що доходи, щоб люди реально відчули, що вони можуть купити не тільки їжу, ліки, одяг, лікувати своїх батьків, навчати своїх дітей, але з впевненістю дивитися у завтрашній день. От, який план розвитку потрібен країні, а ганебні меморандуми з Міжнародним валютним фондом чи постійні вимоги із-за закордону чи то нам ліс продати, чи то нам пенсійний вік підняти, чи щось ще. Скоро українців будуть купувати, бо сьогодні потік емігрантів з України, які не можуть працювати є критично високим.</p>
<p>Тому треба державницький підхід мати. І я закликаю всіх народних депутатів України незалежно від ваших політичних поглядів, підтримайте промислову модернізацію України, підтримайте інвестиційний ренесанс для того, щоб ми мали заможну, успішну націю. Дякую вам.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Віктора Кривенка.</p>
<p>&nbsp;</p>
<p>12:49:33</p>
<p>КРИВЕНКО В.М.</p>
<p>Віктор Кривенко, "Народний рух України". Шановні наші телеглядачі! Шановні колеги, хто є в залі. Я хочу подякувати народним депутатам за підтримку двох законопроектів. Один, що стосувався заводу "Антонов", який я подавав і, який зняв зашморг з цього підприємства, і на сьогодні воно хоч тяжко, але працює. Другий – це 400 мільйонів гривень, це фінансування енергетичних боргів "Південмашу", який ми з вами також проголосували і змогли завод запустити і хоч він зараз вкрай погано працює, люди не отримують зарплату, але він працює.</p>
<p>Хочу дуже вас попросити. Є ще один законопроект 5693. Ми на цьому тижні зробили великий крок, ми включили його до порядку денного, &nbsp;це погашення заборгованості по зарплаті перед нашими ракетобудівниками. Давайте його підтримаємо, бо держава є власником "Південмашу". Не влаштовує менеджмент, давайте звільняти. Перевірки? Надсилайте в уряд нехай перевіряє діяльність, але не можна, коли шахтарям, яких ми дуже шануємо, ми платимо зарплату, а ракетобудівникам не платимо, і найкращі люди звільняються.</p>
<p>Така сама ситуація на Харківському авіабудівному заводі. Я був на цьому підприємстві. Ми підготували законопроект, який дозволить аналогічно "Антонову" зняти зашморг з шиї цього підприємства. Давайте так само його включимо, підтримаємо і я закликаю профільні комітети,&nbsp; хочу подякувати профільному промисловому комітету за підтримку цих законопроектів. І всім колегам, проведіть роботу в своїх фракціях, давайте врятуємо Харківський авіабудівний завод і "Південмаш".</p>
<p>&nbsp;Також хочу як представник "Народного Руху" прозвітувати про роботу на цьому тижні, політичну роботу.</p>
<p>Перше. Ми з колегами зареєстрували подання до президентської адміністрації де викладені три паспорта громадянина Труханова, який є мером Одеси, до мене потім багато підходило колег і говорили, чи можна допідписатися. Товариство, можна і надсилайте свої звернення в президентську адміністрацію. Не може громадянин іноземної держави керувати українським містом,&nbsp; це неможливо. Тим паче, ми бачимо, яка була провокація з декомунізацією перед 2 травня, ми бачимо, що&nbsp; скільки було заяв героїчних у наших окремих колег і так нічого й не зробили і відмовились звернення підписувати.</p>
<p>Так само я долучився до підписання звернення пана Лещенка стосовно пана Бойка. Так само ми звернулися до голови Тернопільської області, щоб та ситуація, яка є в ОТГ Гусятин, коли районна рада, намагаючись зберегти свої доходи, закриває лікарню, з порушенням процедури, і намагається її перереєструвати фізично в іншому населеному пункті, щоб податки залишилися в районній владі, щоб не робити ніякої реформи місцевого самоврядування. Під нашим тиском, тиском колег з інших партій, атошників, афганців, це рішення було скасоване.</p>
<p>Я дуже закликаю пана Степана барну розібратися в цьому рішенні.</p>
<p>І&nbsp; дякую своєму колезі по партії Михайлу Савчуку за те, що він займав там активну позицію. Дякую вам.</p>
<p>&nbsp;</p>
<p>ГОЛОВУЮЧИЙ. Дякую, запрошую до слова народного депутата…</p>
<p>Зараз оголошення Голова зробить.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>12:52:44</p>
<p>ГОЛОВУЮЧИЙ. Шановні колеги, я зараз запрошу зал, щоб ви себе не відчували так самотньо, я до вас прийшов.&nbsp;</p>
<p>Колеги, я хочу вас проінформувати просто і публічно про організацію нашої роботи наступного пленарного тижня, поскільки понеділок буде вихідним.</p>
<p>Відповідно до календарного плану проведення шостої сесії Верховної Ради України восьмого скликання наступне засідання Погоджувальної ради відбудеться не в понеділок, а у вівторок о 9-й годині ранку, і об 11-й ми розпочнемо пленарне засідання Верховної Ради України. Погоджувальна о 9-й, а об 11-й – пленарне.</p>
<p>І хочу вам наголосити, що, власне, 6 червня є останній день, коли Верховна Рада України має розглянути питання про призначення Уповноваженого Верховної Ради з прав людини. І тому цей день буде у великій мірі приурочений цій події, оскільки вона буде передбачати певну етапність. Повний розгляд, потім голосування, і згідно діючого законодавства буде відбуватися голосування бюлетенями, таємне, і тому це займе час. Більше того, якщо в першому турі голосування жоден з кандидатів не набере необхідної кількості голосів, потім два з тих, що взяли перше місце, повторно буде ставитись і знову&nbsp; ж таки бюлетенями.</p>
<p>І ця процедура, очевидно, займе багато часу. Тому, я думаю, буде правильним, якщо ми відведемо на це день в проміжку, коли Лічильна комісія буде робити підрахунок бюлетенів, ми будемо пропонувати до порядку денного певні закони. Але в цілому цей день буде приурочений, власне, процедурі призначення Уповноваженого Верховної Ради з прав людини.</p>
<p>Це я б хотів, щоб це було повідомлено і іншим народним депутатам, щоб ми змогли правильно організувати процес наступного пленарного тижня. Дякую.</p>
<p>&nbsp;</p>
<p>ГОЛОС ІЗ ЗАЛУ. Пане Андрію, на п'ять хвилин продовжіть сесію, бо я… <i>(Не чути) </i></p>
<p>&nbsp;</p>
<p>ГОЛОВУЮЧИЙ.&nbsp; Домовляйтесь, будь ласка,&nbsp; з Оксаною.</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>СИРОЇД О.І.</p>
<p>&nbsp;</p>
<p>12:54:54</p>
<p>ГОЛОВУЮЧИЙ.&nbsp; Продовжуємо наші виступи, запрошую до слова народного депутата Дерев'янка.</p>
<p>12:55:05</p>
<p>ДЕРЕВ’ЯНКО Ю.Б.</p>
<p>Юрій Дерев'янко, партія "Воля, Рух нових сил".</p>
<p>Шановні колеги! Шановні українці! Після об'єднання політичної партії "Воля" з політичною партією Михайла Саакашвілі "Рух нових сил" ми подали оновлений, новий статут політичної партії "Рух нових сил" на&nbsp; реєстрацію до Міністерства юстиції. І 22 травня відбулося безпрецедентний... безпрецедентна ситуація і випадок, яка стосується демократії в Україні, яка стосується права кожного українця на свій власний вибір, яка стосується замаху на шахрайство.</p>
<p>Що саме відбулося 22 травня. Двадцять другого травня по команді Порошенка та Яценюка Міністерство юстиції не зареєструвало справжню партію "Рух нових сил" Михайла Саакашвілі, натомість зареєструвало фейковий Блок Михайла Саакашвілі, який зареєстрований був не тільки як партія, а був зареєстрований одночасно всі обласні і районні організації по всій Україні у місті Києві. Уявіть собі ситуацію, справжню партію Михайла Саакашвілі не реєструють, а реєструють статут і реєструють партію Блок Михайла Саакашвілі.</p>
<p>І чому я говорю про те, що за цим стоїть Петро Порошенко і Арсеній Яценюк? Тому що людина, яка займалася організацією цього всього процесу, це, на превеликий жаль, наш колега з "Блоку Петра Порошенка", це є пан Дмитро Голубов, який через свого помічника, а також через інших людей перейменував так звану грузинську партію, яку вони контролювали, у Блок Михайла Саакашвілі. І міністр Петренко, виконуючи це замовлення, ви чудово розумієте, що саме міністр юстиції контролює такі важливі речі, які&nbsp; стосуються політичних партій, реєструє Блок Михайла Саакашвілі і відмовляє в реєстрації справжньої партії "Рух нових сил" Михайла Саакашвілі.</p>
<p>Ви знаєте, це є величезна ганьба. Це означає, що вони бояться, що влада боїться сьогодні "Руху нових сил" Михайла Саакашвілі і інших політичних партій. Це означає, що вони пішли по шляху, який здійснював Янукович, коли, пам'ятаєте, і "Батьківщини" клони реєстрував, і не виключно, що ближче до виборів з'являться і інші клони: блок Садового чи блок Ляшка, чи блок інших політиків, інших політичних сил, які сьогодні є, які&nbsp; будуть конкурувати. Тому ми говоримо про те, що це є безпрецедентний випадок, це є замах на демократію, на підрив її демократичних основ.</p>
<p>Тому ми звертаємося до вас активісти "Рух нових сил" від імені Михайла Саакашвілі, від імені всіх активістів підтримати нашу акцію, яка відбудеться у вівторок об11 годині на провулку Рильського, 10, під Міністерством юстиції, де ми будемо проводити відкритий з'їзд справжньої партії Михайла Саакашвілі "Рух нових сил".</p>
<p>Я закликаю всіх небайдужих народних депутатів прийти, прийти і підтримати це, вийти проти цього свавілля. Також закликаю всіх громадян України небайдужих, тому що це є шахрайство, це є замах на вільний вибір людей, на те, щоб обманути людей, щоб в бюлетені було щонайменше 2, а, можливо, ще й більше різних блоків Михайла…</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>12:58:18</p>
<p>ГОЛОВУЮЧИЙ. Дякую вам.</p>
<p>До слова запрошується Підлісецький Лев Теофілович. Будь ласка.</p>
<p>&nbsp;</p>
<p>12:58:27</p>
<p>ПІДЛІСЕЦЬКИЙ Л.Т.</p>
<p>Лев Підлісецький, фракція "Самопоміч".</p>
<p>Не новина, що кожен українець сплачує завищені ціни та тарифи за послуги з постачання енергоресурсів. Це є електроенергія, газ, тепло та інші комунальні послуги. Більшість рішень зосереджені в руках одного регулятора: НКРЕКП. Ми вимагаємо насправді, і вже давно, щоб всі рішення були професійні і незаангажовані.</p>
<p>Хотів би зосередитись на тому, а що саме відбувається, щоб ми досягнути всіх незаангажованих і професійних рішень. На сьогоднішній день всі члени НКРЕКП були призначені указом Президента. У вересні місяці Верховна Рада прийняла Закон про зміни і ротації в НКРЕКП. Два місяці ми чекали на підписання даного закону, чотири місяці ми чекали на указ Президент про початок ротації, накінець указ відбувся.</p>
<p>Всі очікували, що в першій хвилі буде звільнений Вовк, власне, людина, яка фактично несе відповідальність за всі ці рішення, але він був в останню чергу, аж через півтора року. Ну, нехай вже хоч так буде.</p>
<p>Що відбувається на сьогоднішній день? Ми знаємо, що двох людей має призначити Верховна Рада - номінаційну комісію, яка буде вибирати членів комісії. Провладна коаліція в особі і "Народного фронту", і "Блоку Петра Порошенка" вже двічі виносить на голосування в залі непрохідних, заангажованих кандидатів, фактично таким чином не відкриваючи дорогу для призначення нових членів комісії.</p>
<p>На сьогоднішній день, 26 числа, сьогодні є останній день роботи двох членів комісії. І, таким чином, від завтрашнього дня &nbsp;у нас залишається лише&nbsp; чотири члени комісії НКРЕКП. Через шість місяців лишиться лише два. Тобто це веде до повного колапсу і абсолютно неможливості прийняття правильних професійних рішень.</p>
<p>Ми вимагаємо владу, насправді, схаменутися і дозволити відкрити процес до призначення дійсного незалежного регулятора, а не вести так, як веде влада сьогодні, маючи формально незалежного регулятора, який є,&nbsp; фактично працює на інтереси&nbsp; олігархів і&nbsp; інтереси тих людей, які можуть ними&nbsp; управляти, не несучи жодної&nbsp; відповідальності де-юре. Тому вимагаємо і&nbsp; просимо дуже провладну коаліцію схаменутися і запропонувати тих кандидатів, які, дійсно, будуть незалежні, професійні,&nbsp; і можем тоді чітко говорити, що створення НКРЕКП як незалежного професійного органу буде досяжним. Дякую.</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>СИРОЇД О.І.</p>
<p>&nbsp;</p>
<p>13:01:21</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного&nbsp; депутата Михайла Папієва.</p>
<p>&nbsp;</p>
<p>13:01:25</p>
<p>ПАПІЄВ М.М.</p>
<p>Дякую. Шановні колеги! Шановні громадяни України! Щойно ми отримали інформацію від Голови&nbsp; Верховної Ради України, що практично&nbsp; у нас у наступний пленарний тиждень вже у вівторок ми реально будемо обирати тут&nbsp; Уповноваженого з прав людини Верховної Ради України, тобто це&nbsp; серйозна така робота. Але у нас все менше і менше лишається робочого часу в пленарному режимі до канікул так званих Верховної Ради України.</p>
<p>Хочу нагадати вам, що&nbsp; у нас лишається три пленарних тижні. Три пленарних тижні у нас лишається. Шановні колеги, і саме про що я веду зараз мову? Уряд обіцяв внести на розгляд Верховної Ради України проект Закону України про так звану пенсійну реформу, проект Закону України про обіг земель сільськогосподарського призначення,&nbsp; інші законодавчі ініціативи, які так очікують люди, щоб люди побачили антисоціальну взагалі спрямованість діяльності цієї влади.</p>
<p>Я хотів би звернутися до&nbsp; Голови Верховної Ради України з проханням, щоби була чітка сформульована вимога, щоб ці важливі законопроекти саме були урядовими.&nbsp;&nbsp; Щоб уряд, як завжди, не сховався за кимось з шановних колег депутатів і від них подав, вніс до Верховної Ради закон і сказав, що він його підтримує чи ні. Щоб ми могли провести всенародне обговорення, і щоби ці закони, які стосуються всіх людей, вони свідомо приймалися Верховною Радою України, і щоб кожен ніс відповідальність за ту роботу, яка відповідно до Конституції їм належить.</p>
<p>Наступне питання. Це питання фейків. Ви знаєте, сьогодні переповнений наш інформаційний простір різного роду фейками. І от, наприклад, вчора з'явився фейк, який показує в негативному світлі Чернівецьку міську раду. Буцімто Чернівецька міська рада прийняла рішення про заборону "Опозиційного блоку". Ця інформація не відповідає дійсності, взагалі це питання в розгляді не було. Кому це було потрібно? Ми отак от подивились по сайтах, що спочатку на Укрінформі з'являється, потім "politeka.net", потім це дуже швидко роздруковує "Українська правда", потім ТСН і багато іншого. І одразу проглядається, що вся ця провокація робиться владою і в інтересах влади.</p>
<p>Шановні народні депутати України, нам треба чітко і ясно дати сигнал владі. Подобається їм опозиція чи не подобається, але якщо вони говорять про Європу і європейськість, наявність опозиція – це європейська норма. І якщо вже вони хочуть діяти проти опозиції, то тільки на базі Конституції та законів України.</p>
<p>Я наполягаю на тому, щоби всі інформаційні ресурси, які дали цей фейк, які принижують Чернівецьку міську раду і взагалі жителів Чернівецької області, щоб вони спростували цю інформацію, відповідно до законодавства України. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Запрошую до слова народного депутата Віктора Вовка.</p>
<p>&nbsp;</p>
<p>13:04:40</p>
<p>ВОВК В.І.</p>
<p>Віктор Вовк, фракція Радикальної партії Олега Ляшка.</p>
<p>Шановні громадяни, минулого тижня німці нарешті зробили перші кроки до усвідомлення та визнання своєї величезної історичної вини перед українцями. В німецькому парламенті відбулися дебати щодо проекту резолюції під назвою: "Історична відповідальність Німеччини перед Україною". Виступи депутатів Бундестагу засвідчили. що цей процес дається німцям вкрай важко. І в Німеччині і досі існують серйозні проблеми в сприйнятті України. Багато німців ставляться до України як частини колишнього СРСР або історичної Росії, що заважає їм сприймати Україну як суверенну державу з власною історією та ідентичністю, а також з народом, орієнтованим на цивілізаційну Європу.</p>
<p>Більше того, домінуюче місце в колективній свідомості німців на сході Європи і досі займає Росія, а в частині відповідальності за нацистські злочини, комплекс вини перед євреями, поляками, та росіянами, але не перед українцями як одним із головних жертв нацизму.</p>
<p>Натомість поширені кремлівські пропагандистські міфи із спотвореною інтерпретацією історії. В Німеччині вкрай слабо усвідомлюють величезну історичну провину саме перед українцями як однієї з найбільш постраждалих від німців європейських націй. В масовій німецькій свідомості гітлерівська війна на Сході і досі сприймається як війна в Росії, попри те, що зона бойових дій, окупації та руйнувань, поширювалася на усю без винятку територію України і не більше ніж на 10 процентів території Росії. А сукупних людських втрат СРСР у 27 мільйонів загиблих майже 40 процентів або 10 мільйонів жертв були українці. Україна, як і сусідня Білорусь, втратила в часи Другої світової війни найбільшу частку свого населення серед усіх нинішніх країн Європи.</p>
<p>То ж вже давно час канцлеру Німеччини вшанувати пам'ять мільйонів загиблих з вини німців, завітавши до Києва та Мінську. Як це неодноразово робили різні канцлери під час їх численних візитів до Москви, Варшави і Тель-Авіва. Це стало б важливим кроком для відновлення історичної справедливості, порозуміння та довіри в стосунках між нашими народами.</p>
<p>Німці ще мають докласти чимало зусиль для осмислення історичної правди про роль німецького фашизму, як і російського комунізму, в страшній історії України ХХ століття. Сьогодні ж ми вправі не лише очікувати, а і вимагати від нинішнього лідера Європи, Німеччини &nbsp;як всебічної допомоги у захисті від російської агресії проти України, так і всілякого сприяння у європейській модернізації нашої країни. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І я запрошую до слова народного депутата Юрія Солов'я.</p>
<p>&nbsp;</p>
<p>13:07:58</p>
<p>СОЛОВЕЙ Ю.І.</p>
<p>Шановні колеги, дозвольте, дозвольте виступ?</p>
<p><i>(Шум у залі)</i></p>
<p><i>&nbsp;</i></p>
<p>ГОЛОВУЮЧИЙ. Я закликаю до порядку! Прошу, пане Вовк, займіть своє місце. Пане Вовк, займіть своє місце! Ви перешкоджаєте веденню засідання. Пане Вовк, займіть своє місце! <i>(Шум у залі)</i></p>
<p>Якщо ви не припините тут дискусії, я вимушена буду закрити засідання. Прошу.</p>
<p>Прошу, народний депутат Соловей, прошу.</p>
<p>&nbsp;</p>
<p>13:08:34</p>
<p>СОЛОВЕЙ Ю.І.</p>
<p>Шановні колеги! Дозвольте виступити і поважайте право кожного народного депутата на виступ. Юрій Соловей, 89 виборчий округ, Гуцульщина і Покуття.</p>
<p>Шановні колеги! Минулого тижня український уряд презентував проект і концепт пенсійної реформи України. Якщо говорити коротко, то суть реформи зводиться до підвищення пенсій тим категоріям пенсіонерів, яким ця пенсія не переглядалась з 2012 року. Тобто, якщо ми говоримо про ті зміни, то вони, в першу чергу і в основному вони стосуються виключно реформування і осучаснення діючої солідарної пенсійної системи України.</p>
<p>Чи можна назвати це повноцінною пенсійною реформою? Я думаю, що більшість зі мною погодяться, що, напевно, ні.</p>
<p>Натомість саме повноцінні зміни в пенсійному забезпеченні багатьох країн світу дозволили дуже швидко підняти економіки цих країн. І я впевнений, що нам не треба видумувати велосипед, а Україні просто треба брати приклад з тих країн, які досягли успіху.</p>
<p>І повноцінною пенсійна реформа буде тільки тоді, коли ми в обов'язковому порядку введемо поряд з реформуванням солідарної системи обов'язково&nbsp; накопичувальну пенсійну систему.</p>
<p>Ми сьогодні часто говоримо про те, чому в Україні немає дешевих кредитів. Для прикладу. А чи можуть вони появитися в державі, де максимальний термін депозиту 1-2 роки? Однозначно, для любого економіста зрозуміло, що це абсолютно неможливо. Натомість кошти накопичувального Пенсійного фонду – це кошти, які можуть бути довгостроковим інвестиційним ресурсом, оскільки вони можуть бути розміщені на термін від 20, а в багатьох випадках до 30 років, і ці кошти можуть бути розміщені на депозитах в українських банках і працювати в українській економіці.</p>
<p>Ми сьогодні говоримо про те, як нам в чергове позичити гроші в Міжнародного валютного фонду, Світового банку, Європейського банку реконструкції і розвитку, для прикладу, для того, щоб профінансувати будівництво українських доріг. Чому цими коштами не можуть бути кошти українських громадян, які вони спрямовують в накопичувальний фонд? І чому кошти Накопичувального фонду не можуть бути тим інвестиційним джерелом, який би дозволив нам не залучати кошти у Міжнародного валютного фонду чи ЄБРР, а самостійно залучати кошти українських громадян, які б дозволяли працювати українській економіці?</p>
<p>Саме тому я звертаюся до уряду і до моїх колег народних депутатів, коли прийде час розгляду пенсійної реформи, ми повинні в обов'язковому порядку її розглядати в комплексі і системно спільно з введенням обов'язкової накопичувальної пенсійної системи, починаючи вже з 2018 року. Повірте, що введення цієї реформи стане, ну, напевно…</p>
<p>&nbsp;</p>
<p>ГОЛОВУЮЧИЙ. 10 секунд, але ми домовилися.</p>
<p>&nbsp;</p>
<p>СОЛОВЕЙ Ю.І. Впевнений, що введення цієї реформи буде одним з найпотужніших економічних драйверів для української економіки. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я запрошую до слова народного депутата Мосійчука. Йому передав слово народний депутат Галасюк та народний депутат Чижмарь. Регламент 6 хвилин. Прошу.</p>
<p>&nbsp;</p>
<p>13:12:14</p>
<p>МОСІЙЧУК І.В.</p>
<p>Шановний український народе, шановний український парламент, колеги, присутні в залі! Сьогодні хочу говорити про Полтавщину свою рідну і про корупцію, яка з Полтавщини, а, вірніше, з цього залу простяглася до Полтавщини.</p>
<p>Що я маю на увазі.&nbsp; Вчора в Полтаві при спробі дати хабар офіцеру Національної поліції був затриманий виконуючий обов'язки директора КП "Полтавафарм" Валерій Прядко, який був помічником народного депутата Сергія Капліна, який очолює фракцію СДП Капліна в Полтавськіій обласній раді і який 40 мільйонів гривень вивів з "Полтавафарма" тільки за минулий рік. Я попереджав про це ще 23 листопада, виступаючи на сесії обласної ради. На жаль, не почули. Але правоохоронці довели цю справу як би іншим шляхом, і зараз маємо два кримінальних провадження.</p>
<p>Зараз Каплін бігає по ефірах, по Адміністрації Президента і робить все, щоб Прядко не ніс відповідальності, робить все, що Прядко не дав покази на нього і не розповів, куди йшли кошти, вкрадені у полтавських пенсіонерів, куди йшли кошти, виведені з "Полтавафарм", з інсуліну, з тих, які кошти мали йти на медикаменти онкохворим. Це люди, які найпростіші бігають і кричать, з червоними ганчірками 1 травня ходять по Хрещатику і кричать: "Ми захищаємо трудящих і селян!". І саме ці люди в трудящих і селян крадуть кошти, крадуть з ліків, крадуть з їхнього здоров'я.</p>
<p>Зараз готується підозра, вручається Прядку і його заступнику по цим кримінальним провадженням. І має бути визначена застава згідно Кримінально-процесуального кодексу. Громадськість Полтавщини вимагає, щоб застава була не меншою чим сума коштів виведена і вкрадена з "Полтавафарм".</p>
<p>Інша корупційна ланка, яка з цього залу тягнеться до Полтавщини, до моїх рідних Лубен. Це "Лубнигаз". Це газорозподільчі системи, які контролюються групою Фірташа-Льовочкіна і які дійшли до того на Лубенщині, що навіть партійцям відмовляють в підключенні до газорозподільчих мереж, членам Радикальної партії, тому що наші партійці захищають і допомагають перейти на альтернативне паливо "Лубнитеплоенего".</p>
<p>В цьому залі люди, які нахабним чином забрали газорозподільчі системи, вони відають вказівки на місця. Вони зараз починають по суті відбирання в територіальних громад тепломереж. Приклад моїх рідних Лубен, як кажуть, на лице. Чому? Тому що вони хочуть довести до банкрутства тепломережу і хочуть забрати під себе. Декілька разів вони прямо говорили нашим партійцям, які виступають проти цього, членам Радикальної партії Олега Ляшка, вони прямо казали: нічого, Фірташ і Льовочкін передавлять усіх. Тому один сидить тут, з червоними&nbsp; ганчірками по Хрещатику ходить, у пенсіонерів на медикаментах гроші краде, інші сидять там, в "Опоблоці", і приватизовують, а, вірніше, крадуть&nbsp; тепломережі по всій країні.</p>
<p>Досить! Потрібно покласти цьому край. А покласти цьому край може виключно нормальна правоохоронна, а не правопохоронна, яку ми маємо зараз, система. Тому що коли відбуваються польоти вертольотів, а в результаті нуль на виході, коли чудові звіти ми всі тут бачимо, а геніальна прокуратура боїться довести до кінця справу, то це є прикладом того, що є змова і&nbsp; між Льовочкіними, і між Капліними.</p>
<p>І, до речі, сьогодні кожен українець зможе включити телеканал "Інтер", рупор Кремля, і побачити, як Каплін буде на ньому захищати своїх корупціонерів, яких вчора було затримано за хабар і яких, я впевнений, завтра суд арештує. Слава Україні!</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І запрошую до слова народного депутата Бондаря, прошу.</p>
<p>&nbsp;</p>
<p>13:18:19</p>
<p>БОНДАР М.Л.</p>
<p>Дякую. Шановні колеги, 22 числа Президент підписав Закон 6212, що позволяє до 2019 року наложити мораторій на банкрутство державних вугледобувних підприємств. А 24 числа на Кабінеті Міністрів України була вже схвалена концепція реформування та розвитку вугільної промисловості на період до 2020 року. Створена координаційна рада, яку очолив Кістіон Володимир, віце-прем'єр-міністр і де запрошують до цієї ради долучитися профспілки, всіх народних депутатів, фахівців. І обговорювати, відповідно, план заходів на 2017 рік, який пропонується цією концепцією.</p>
<p>А що там пропонується. Там пропонується і затвердження проекту розпорядження Кабінету Міністрів, деякі питання подальшого функціонування підприємств вугільної галузі. І формування Національної вугільної компанії, і переоформлення документів дозвільного характеру, ліцензій, дозволів. Відповідно, і внесення змін до Закону України про Державний бюджет на 2017 рік в частині виділення 800 мільйонів гривень на модернізацію та технічне переоснащення шахт. Та 200 мільйонів гривень на придбання засобів індивідуального та колективного захисту. Передачу об'єктів соціальної інфраструктури з балансу вугільних підприємств на баланс органів місцевого самоврядування.</p>
<p>І одне з питань дуже важливе, яке турбує шахтарів, це розроблення та подання на розгляд Кабінету Міністрів України проекту Постанови Кабінету Міністрів України щодо внесення змін до Постанови 24 червня 2016 року (номер 461) про затвердження списків виробництв, робіт, професій, посад і&nbsp; показників зайнятості, в яких дає право на пенсію за віком на пільгових умовах.</p>
<p>Тому буду просити колег, хто має бажання долучитися до цієї координаційної ради, пропонувати профспілкам свої пропозиції відстоювати інтереси вугільщиків. І я думаю, тоді ми якось спільними зусиллями виведемо нашу вуглевидобувну галузь на беззбитковість, закриємо ті шахти, які є неприбутковими, а ці, які прибуткові, ми дійсно за допомогою і депутатів, і уряду дамо можливість розвинутися все-таки шахтарі в подальшому будуть мати достойні зарплати, а наша вугільна галузь вийде з кризи. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Я&nbsp; запрошую до слова народного депутата Сергія Лещенка. Ой, ні, я перепрошую, народного депутата Сергія... Єгора Соболєва, прошу.</p>
<p>&nbsp;</p>
<p>13:21:34</p>
<p>СОБОЛЄВ Є.В.</p>
<p>Я хочу повернути суспільство і парламент до теми творення антикорупційного суду. На мій погляд, це найважливіший закон, який ми маємо ухвалити найближчим часом.</p>
<p>Цього тижня всі чули як Генеральний прокурор розповідав, що не варто робити новий суд, давайте зробимо палату антикорупційну у складі Верховного Суду. Це дуже, дуже вишуканий прийомчик, дуже, дуже вишукане шахрайство, яке знову дозволяє обманути людей.</p>
<p>Чому нам треба створити антикорупційний суд? Бо сьогодні суди відмовляються розглядати справи про топ-корпцію, які розслідувані Антикорупційним бюро і Антикорупційною прокуратурою. Лише у квітні 87 таких засідань було відмінено з вини суддів по всій країні. І тому нам треба створити суд, який буде судом першої інстанції, який буде, наприклад, відстороняти корупціонерів від роботи, як тільки почалося слідство, як не сталося з Михайлом Охендовським, який залишається головою Центрвиборчкому, хоча він вже запідозрений в отриманні грошей від Партії регіонів.</p>
<p>Нам потрібен суд, який буде виносити рішення про арешт людей, які запідозрені в корупції і можуть впливати на слідство. Я переконаний, що саме це суд мав зробити у випадку з Миколою Мартиненком. Якщо його на суд прийшли захищати чотири міністри і не один народний депутат, не один десяток народних депутатів, ясно, що така людина може впливати на слідство. І суддя має виносити в таких випадках рішення про арешт.</p>
<p>Цього всього не відбувається, не говорячи вже про вироки у справі. Нам потрібні не тільки відсторонення від роботи, не тільки арешти – нам потрібні вироки, коли людина буде в тюрмі, а її майно буде конфісковано – все, що вона вкрала. І саме для цього ми ще 1 лютого запропонували створити антикорупційний суд. А ідея Генерального прокурора створити палату при Верховному Суді означає створення так званої касаційної інстанції, куди можна поскаржитися, коли всі суди прогнані. Тобто Юрій Луценко пропонує, щоб через 3 роки палата сказала: "Так, справді, справи не розслідуються, це порушення, давайте заново це робити".</p>
<p>Саме тому ми пропонуємо найближчим чином, впродовж червня і половинки липня, ще до парламентських канікул, ухвалити підготовлений Закон про антикорупційний суд. Західні уряди вже готові нам допомагати в його творенні, і це дасть шанс суспільству побачити, що демократія працює і справедливість почала приходити до топ-корупціонерів.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І тепер запрошую до слова народного депутата Сергія Лещенка. Замість Паламарчука.</p>
<p>&nbsp;</p>
<p>13:24:46</p>
<p>ЛЕЩЕНКО С.А.</p>
<p>Доброго дня, українці! Сьогодні підводили підсумки тижня, який минає, і на цьому тижні тут стояв Генеральний прокурор, а його звіт в парламенті супроводжувався&nbsp; нечуваними театральними постановками, яким позаздрить Бродвей, коли гелікоптерами з усіх країн… з усіх боків країни везли начебто учасників злочинної організації. Тільки це стосувалося фігуранта, який 3,5 роки тому втік з України. Цікаво, чому так само не звозять корупціонерів&nbsp; нинішніх. А чим це закінчиться все, я раджу почитати архів новин за 2005 рік, як гучно з БТРами штурмували "Люкс" Рината Ахметова, як на цьому піарилися, а потім це закінчилося великим пшиком.</p>
<p>Так само і зараз. Генеральна прокуратура перетворилася на трибуну для заробляння політичних дивідендів чинним Генеральним прокурором, який потім буде використовувати всі ці кримінальні провадження, свої&nbsp; рейтинги, які він буде заробляти на тому, що буде театральні постановки робити, використовуючи ресурс Генеральної прокуратури, "Блок Луценка на виборах" і в Луценка на виборах президента… кандидата в президенти, які будуть в 19-му році.&nbsp; Все це конвертується в політику. І в цьому сенсі це абсолютно аморально і антизаконно&nbsp; перетворювати Генеральну прокуратуру на орган для заробляння політичних дивідендів і тотальну політизацію цього органу. При цьому безкарними залишаються справжні великі фігуранти корупції як минулого, так і теперішнього, саме ті провадження, які залишаються в Генеральній прокуратурі.</p>
<p>На цій трибуні стояв Луценко. Я особисто приніс йому і передав в руки&nbsp; подання на затримання та арешт&nbsp; Юрія Бойка по провадженню щодо скрапленого газу Сергія Курченка. Це подання було підготовлено слідчими Генеральної прокуратури, того самого органу, який зараз очолює Луценко. Він був підготовлений ще два роки тому, його блокував спочатку Шокін, а зараз сам Луценко. Я отримав його з нетрів Генеральної прокуратури, передав, кажу: "Вносіть в парламент". Луценко взяв і просто швирнув це на підлогу, начебто це якесь сміття. Це ставлення і до нас, українських громадян, і це свідчення&nbsp; знервованості тим, як він бачить:&nbsp; змова його викрита, і йому немає чим крити.</p>
<p>Так само Генеральний прокурор Луценко ігнорує звернення, яке до нього&nbsp; направив фігурант однієї з найбільш гучних кримінальних справ в нашій країні, це&nbsp; справа Олега Семінського – людини, яка очолювала підприємство&nbsp; "Нафтогазвидобування". Це підприємство в результаті його викрадення, а він три роки&nbsp; провів у&nbsp;&nbsp; підвалі фактично із зав'язаними руками і ногами як, знаєте, викрадений терористами, а насправді українськими корупціонерами і бандитами. Це підприємство перейшло під контроль Рената Ахметова і стало підставою для змови між Ахметовим та Порошенком. Семінський звернувся до Луценка, щоб він його прийняв. Запитав, чому справа його заблокована, чому слідчого в справі немає, чому нікому підозра не оголошена: ні Рудьковському, ні "Молдавану", ні Салаватову. Луценко ігнорує цю справу, тому що ця справа стосується найвищих посадових осіб в державі. І це є оцінка йому як Генеральному прокурору, тому що він іде лише там, де йому дозволяють…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Ігоря Попова.</p>
<p>&nbsp;</p>
<p>13:28:07</p>
<p>ПОПОВ І.В.</p>
<p>Шановна Оксана Іванівна, шановні колеги, виборці! Перш за все, хочу привітати сьогодні з цієї трибуни всіх учнів, всіх вчителів із святом останнього дзвоника. Сьогодні по всій країні вони це святкують. І сьогодні Верховна Рада повинна ще раз зрозуміти, що ми не маємо права скасовувати ніякі соціальні гарантії для наших вчителів, своєю тяжкою працею вони це заробили.</p>
<p>А натомість я пропоную обговорити сьогодні питання організації роботи Верховної Ради України. Минулого тижня Верховна Рада, звичайно, прийняла кілька важливих питань. Проте при всій повазі до теми національних видів спорту чи теми охорони культурної спадщини, це не є найбільш пріоритетними питаннями для наших виборців. І, на жаль, питання, які є набагато більш важливими, набагато більш складними, їх розгляд або провалюється, або відкладається.</p>
<p>Які ж причини цього? Перша причина, це відсутність реальної коаліції. Як її вирішувати? В робочій групі під керівництвом Голови Верховної Ради ми розробили законопроект, який врегулює всі нюанси створення та функціонування парламентської коаліції, і механізми виходу депутатів та механізми обліку депутатів, тому що до цього часу ніхто не знає, де ж перебуває список членів коаліції.</p>
<p>І наша чітка позиція полягає в тому, що коаліція – це не одноразовий інструмент для формування уряду. Коаліція, перш за все, це політична відповідальність народних депутатів за ті дії, які пропонує уряд, і за ті рішення, які приймає уряд.</p>
<p>Друга проблема в роботі Верховної Ради –&nbsp; це внесення до порядку денного недостатньо підготовлених законопроектів, коли ми всі розуміємо, що немає голосів на їх підтримку, але ми півдня обговорюємо цей законопроект, таким чином втрачаємо час і втрачаємо повагу наших виборців. Якщо в коаліції немає голосів, якщо депутати коаліції недостатньо беруть участь в пленарних засіданнях, ми як опозиція готові не лише до дебатів в цій залі, ми готові до дебатів на Погоджувальній раді, на всіх майданчиках Верховної Ради.</p>
<p>Фракція Радикальної партії підтримує ті закони, які спрямовані на забезпечення національної безпеки і оборони, ті закони, які спрямовані на соціальний захист населення. І по кожній з системних реформ –&nbsp; чи то реформи освітньої галузі, чи земельні реформи –&nbsp; ми готові до публічних, прозорих дебатів. По пенсійні реформі наша позиція вона треба. Але треба піднімати не пенсійний вік, прямо чи опосередковано треба піднімати пенсії, треба багато чого виправляти для захисту інтересів наших пенсіонерів. І ми готові до публічних дебатів.</p>
<p>Фракція Радикальної партії підтримує і інші реформи, закликаю колег також їх підтримати, включати до порядку денного і голосувати. Це і скасування малої перерви в наших засіданнях, це скорочення кількості комітетів, це зміна принципу розподілу керівних посад в комітеті та інші необхідні реформи для роботи парламенту.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Я запрошую до слова народного депутата Леоніда Ємця.</p>
<p>&nbsp;</p>
<p>13:31:24</p>
<p>ЄМЕЦЬ Л.О.</p>
<p>Дякую. Доброго дня, шановні українці! Доброго дня, шановні колеги! Леонід Ємець, фракція "Народний фронт", місто Київ. Печерський, Солом'янський і Шевченківський райони, мій мажоритарний виборчий округ.</p>
<p>На жаль, чи, можливо, все-таки камери покажуть сьогодні залу нашого засідання, де б мені хотілось сказати, що вона напівпорожня або напівповна, але, на жаль, це не буде правдою. Якщо тут знаходиться, ну, 5-6 відсотків депутатського корпусу, це було б дуже добре. Одиниці сидять з різних фракцій, які залишились сьогодні в п'ятницю, щоб поговорити зі своїми виборцями і відпрацювати згідно свого трудового розпорядку робочий день в парламенті. Давайте привітаємо тих, хто тут є, і поговоримо про те, які є причини, як з них можна вийти.</p>
<p>Так ми підходимо до наших колег, яких тут не одне скликання вже обирають постійно народними депутатами. Вони по 20 років сидять в цій залі, де з'являються виключно під час складання присяги і під час голосування за Генерального прокурора. Весь інший час вони відсутні в роботі українського парламенту.</p>
<p>А коли їм якісь претензії пред'являєш з цього приводу, вони кажуть: "Рєбята, ми вже розрахувались з нашими виборцями під час виборчої кампанії. Ми роздали їм лавочки, гречку, гроші. Ми вже розрахувались за місця в списку. До нас ніяких претензій нема. Ми свої місця викупили і не запитуйте від нас якоїсь іншої додаткової роботи в цьому парламенті".</p>
<p>Ну, так не може бути! Так український парламент працювати не має права. Єдиний вихід з цієї ситуації, це прийняття нового виборчого законодавства. Відкриті виборчі списки, це те, що обіцяли усі політичні партії, йдучи на вибори. І це те, що ми обіцяли українському народу.</p>
<p>І це те, що ми маємо зробити для того, щоб цей парламент, наступний парламент і всі ті, які будуть після нього, змогли належно виконувати свої обов'язки. Безпосередній зв'язок між виборцем і парламентарем можна забезпечити виключно відкритими виборчими списками. Шість законопроектів вже є в парламенті. Ми найближчим часом доведемо їх до цієї сесійної зали.</p>
<p>Зрозуміло, що ті, хто відсутні, ті, хто "викопали" свої місця в цьому парламенті, вони не будуть голосувати за цей новий закон з відкритими виборчими списками. Зрозуміло, що окремі політичні лідери не в захваті від того, що саме виборці будуть визначати, хто має бути на верхівці списку виборчої партії. Зрозуміло, що саме ця людина матиме тоді право бути лідером цієї політичної сили.</p>
<p>Але ми цей закон доведемо. І сподіваємось на те, що український народ вийде під стіни Верховної зали, щоб підтримати цю новацію і щоб забезпечити виконання українським парламентом і його фракціями того обов'язку і обіцянок, які вони взяли на себе на цих виборах. Український парламент…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного депутата Борислава Березу.</p>
<p>&nbsp;</p>
<p>13:34:54</p>
<p>БЕРЕЗА Б.Ю.</p>
<p>Доброго дня! Я хочу звернутись до вас з такого питання. Всі пам'ятають, що колись я розповідав, що "Київенерго" повинно повернутися до власності киян. Мені казали: це мрії, це казки, Ахметов володіє "Київенерго". Я казав: Ахметов володіє виключно ТОВкою "Київенерго". "Київенерго" володіють саме кияни, саме київська громада. Мені не вірили, казали, це неможливо, але зараз закінчився договір між Ахметовим та Києвом. Я розумію, що в ДТЕКу думали, що я про це забув. Я пам'ятаю.</p>
<p>Дуже дивую, що про це не пам'ятають в Київраді. Я поясню, чому. Тому що там ніхто не каже про те, що Київ, кияни повинні повернути собі цю власність. Але це треба робити. Більше того, я розумію, що зараз у когось в КМДА може з'явитися такий соблазн, щоб зробити держпідприємство чи таку структуру, яка б керувала "Київенерго". Але ми розуміємо, як керують в Київській адміністрації. Київ, мабуть, є єдиним майданчиком України, який здає убитки за паркування. Жодної столиці в Європі немає, яка давала б збитки. Ну такого не може бути, але в Києві таке є. В Києві майже всі гепешки, вони всі збиткові. І ми розуміємо, що наступна структура, яку зроблять і яка повинна керувати "Київенерго", вона теж буде збитковою.</p>
<p>Отож, що я вимагаю? Негайно провести конкурс на відкритих засадах, більше того, виключно з залученням іноземних відомих компаній, не якісь компанії, які з'являться з Кіпру чи з Віргінських островів, чи ще з кудись. Саме відомі іноземні компанії, які візьмуть цю компанію &nbsp;в концесію і будуть керувати їх в інтересах киян і для заполучення прибутку. Але керувати так, щоб кияни не мерзли, як вони мерзнуть вже зараз. Бо ми бачимо, що коли були холоди, то в деяких квартирах Києва люди займались майже моржуванням, але вони сплачують за тепло.</p>
<p>Тому я звертаюсь зараз до мера Києва Віталія Кличка, це моє офіційне звернення. З приводу того, що негайно провести конкурс по приватизації, відкритий конкурс по приватизації чи продажу, але "Київенерго" не повинно бути майном, яким розпоряджаються декілька чиновників в своїх інтересах. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І я запрошую до слова народного депутата Тетяну Острікову.</p>
<p>&nbsp;</p>
<p>13:38:14</p>
<p>ОСТРІКОВА Т.Г.</p>
<p>Доброго дня. Тетяна Осрікова, фракція "Самопоміч".</p>
<p>Знаєте, уважно слухала цього тижня звіт Генерального прокурора і виступ Прем'єр-міністра сьогодні в парламенті. Що між ними спільно. Обидва вони говорили про необхідність наведення ладу на митниці. Зокрема, Генеральний прокурор сказав, що уряд мусить почати обмін інформацією з сусідніми країнами. Цей обмін вже є. Натомість, хіба Генеральний прокурор не знає, що більшість вантажів приходить в Україну з Китаю, який з нами інформацією не обмінюється і на запити податкової української інформацію про митну вартість товарів не надає. Тому треба не імітувати рішучі реформи, а посадити там митного аташе, який буде опрацьовувати ці запити, а також Генеральному прокурору провести показове покарання контрабандистів-мінімізаторів, які на сьогоднішній день, контейнери приходять в Одесу, а вони діють, зокрема, і на території Одеської області.</p>
<p>За цими фірмами стоять конкретні прізвища конкретних контрабандистів. І зробити такі схеми, реалізувати їх без залучення і без попередньої змови співробітниками Служби безпеки головних обласних управлінь і центрального апарату, без залучення туди ВБ Державної фіскальної служби, працівників інших правоохоронних органів, прокуратури, зокрема які дахують весь цей процес просто неможливо&nbsp; реалізувати це без змови з представниками правоохоронних органів, неможливо.</p>
<p>Цього тижня ми побачили масштабну спецоперацію по затриманню колишніх податківців, які були причетні до організації схеми податкових площадок. Я дуже хочу, щоб Генеральний прокурор був послідовним і таку саму посадову операцію провів відносно осіб, причетних до масштабних зловживань на митниці. Тому що, якщо ми подивимося тільки за 2017 рік, то в розрізі кожної митниці недоотримано через їх діяльність 200 мільйонів доларів США.</p>
<p>Коротко про найпоширеніші схеми в їх діяльності. Застосування товарів прикриття або підміна більш дорогого товару дешевим, заниження митної вартості товарів, заниження ваги нетто товарів за рахунок збільшення ваги пакування, використання схеми оформлення за статтею 55 Митного кодексу. І це лише незначна частина тих схем і окрім того судові рішення, які сьогодні використовуються.</p>
<p>Більше того, хай би Генеральний прокурор сказав суспільству, хто до недавнього часу в&nbsp; Генеральній прокуратурі наглядав за законністю на митниці і в податковій. Він сказав мені в парламенті, що ця людина на сьогоднішній день відсторонена, ця людина причетна до контрабандних схем. Я хочу щоб він був послідовним і прошу вважати мій виступ депутатським зверненням, щоб Генеральний прокурор не тільки звільнив цю людину, а і покарав так само, як були покарані екс-податківці, причетні до податкових площадок. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І я запрошую до слова народного депутата Ігоря Луценка.</p>
<p>&nbsp;</p>
<p>13:41:34</p>
<p>ЛУЦЕНКО І.В.</p>
<p>Шановні колеги! Нещодавно ми тут спостерігали Генерального прокурора, який багато розповідав про недоліки функціонування&nbsp; судової системи. Натомість, я хотів би зосередитися на недоліках функціонування правоохоронної системи. Однією з найважливіших функцій Генеральної прокуратури України на сьогодні є контроль за діяльністю правоохоронців, контроль за діяльністю поліції, Служби безпеки України, інших спецслужб. На сьогодні ми можемо констатувати, що такий контроль за останні роки у нас практично щез. Що поліція, що Служба безпеки України є на сьогодні, фактично, безконтрольними організаціями, яких зупиняє, мабуть, лише страх перед тим, що вони натерпілися на Майдані.</p>
<p>Така пасивність Генеральної прокуратури в питаннях покарання поліцейських, есбеушників, котрі регулярно порушують закон, є тим основним фактором котрий розвалює нашу державу, в тому числі по найбільш болючому питанню – це питанню російської агресії.</p>
<p>А нагадаю ті події, які сталися 9 травня. Так, в Києві була така сама ситуація, як і в Дніпрі, коли тітушки разом з поліцією діяли&nbsp; злагоджено і перешкоджали, забороняли українським громадянам, патріотично налаштованим, святкувати, відзначати дату 9 травня. Це є ні чим іншим, як сприяння гібридній&nbsp; агресії Путіна в Україні.&nbsp; Яка, повторюсь, відбувається саме через те, що Генеральна прокуратура України усунулася від контролю.</p>
<p>З боку парламенту що нам з вами, друзі, необхідно цьому зарадити і зробити, звісно, там абстрагуючись від кадрових змін в ГПУ, НАБУ, є два законопроекти, котрі допоможуть хоча б в рамках вуличних акцій контролювати поліцейських, це 5700 і 5701. Вони стосуються так званого маркування поліцейських, тобто коли визначена законодавством процедура, хто з поліцейських, яку форму, з яким номером мусить носити. Бо сьогодні в цій сфері є повна вакханалія, сьогодні ми бачимо одні і ті ж самі номери абсолютно&nbsp; різних людей. Маркування поліцейських – це практика, котра реалізовує той сумний досвід Майдану, коли поліцейські бил, катували, розстрілювали людей, залишаючись абсолютно анонімними.</p>
<p>Прийняття цих законів, законопроектів&nbsp; це є наш обов'язок&nbsp; реалізувати ті уроки, котрі ми бачили, котрі весь світ бачив на Майдані, щоб унеможливити безвідповідальність поліцейських. Тож давайте хоча б цю невелику річ зробимо в наступний пленарний тиждень внесемо їх в порядок денний і проголосуємо. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Я запрошую до слова народного депутата Юрія Левченка.</p>
<p>&nbsp;</p>
<p>13:44:49</p>
<p>ЛЕВЧЕНКО Ю.В.</p>
<p>Левченко, "Свобода", 223-й округ, Шевченківський район міста Києва.</p>
<p>Сьогодні Київ стоїть на порозі чергової величезної афери, на порозі продовження незаконного договору з ахметівський "Київенерго", з компанією-прокладкою, яка була передана багато років тому... якій було передано багато років тому ТЕЦ-5 і ТЕЦ-6, які у власності громади міста Києва, комунальній власності і договір, з якою закінчується цього року.</p>
<p>Ми бачимо, як протягом останніх двох тижнів на пленарних сесіях Київської міської ради Віталій Володимирович Кличко і його ручна фракція, дві ручні фракції – одна фракція "Солідарність" БПП, інша ручна фракція "Єдність", намагаються проштовхнути продовження договору з Ахметовим, намагаються проштовхнути продовження оцієї кабали, де всі кияни, мешканці столиці абсолютно залежні від приватного монополіста, я тут наголошую, приватного монополіста, це є абсолютно неприпустимо.</p>
<p>В цій залі от буквально пару хвилин тому згадувалося про те, що давайте заберемо у одного приватного монополіста і передамо іншому приватному монополісту, це абсолютно неприйнятно. Тому що приватна&nbsp; монополія є апріорі шкідливою для держави, для міста і для кожного українця. І в контексті конкретно Києва для кожного киянина це буде шкідливо, якщо приватний монополіст буде контролювати все теплопостачання в місті. І не важливо яке прізвище чи Ахметов, чи друг Ахметова, чи бабця Ахметова, чи Фірташ, чи ще через якусь прокладку панамську проведуть, може, ті, що хто сьогодні при владі – Президент чи Гройсман, чи ще хтось, не важливо прізвище. Важливо те, що не може бути таке підприємство в приватній власності, бо приватна монополія – це завжди зло.</p>
<p>Тому я зараз звертаюся до всіх киян. Кияни, прокидайтеся!</p>
<p>Прокидайтеся, звертайтеся до своїх депутатів зі всіх фракцій! Пишіть Кличку! Йдіть в Київраду! Пікетуйте Київраду! Робіть все можливе, щоб знову вас не загнали в чергову кабалу, ще на 5-10 років, щоб ви були залежні від одного приватного власника. Місто має керувати теплом.</p>
<p>Хтось каже про збитковість? То я згадую місто Хмельницький, де мер Олександр Симчишин – свободівець. Теплоенерго – прибуткове, і найнижчі тарифи по всій України на тепло з обласних центрів, найнижчі тарифи. От, що може зробити нормальна міська влада, якщо вона не краде, а думає про мешканців свого міста.</p>
<p>Тому, кияни, прокидайтеся, не дайте Кличку залишити "Київенерго" у Ахметова чи у якогось ще приватного керівника. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І я запрошую до слова народного депутата Ігоря Шурму. Прошу.</p>
<p>&nbsp;</p>
<p>13:48:22</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>Сьогодні звернутись до громадян України мене спонукала відповідь Прем'єр-міністра України на запитання, чому Україна на протязі 2014-го, 2015-го, 2016-го років не сплачує членських внесків до Всесвітньої організації охорони здоров'я. Відповіді вмотивованої не почув. Відповідь була класична: винні всьо попередники. Але це можна було говорити про 2014 рік. Сьогодні ми маємо на календарі 2017 рік. І дуже прикро, що моє питання застало Прем'єр-міністра зненацька, оскільки на щорічній, наголошую, Генеральній асамблеї Всесвітньої організації охорони здоров'я була присутня від України тимчасово виконуюча обов'язки міністра охорони здоров'я Супрун.</p>
<p>Їдучи на такий форум, необхідно було довести інформацію до Прем'єр-міністра України про те, що Україна є боржником. Внаслідок цієї непрофесійної поїздки, непідготовленої інформації призвело до того, що 190 країн світу обирали генерального директора Всесвітньої організації охорони здоров'я. І як було прикро, що Україна опинилися в числі чотирьох держав, яких позбавили права&nbsp; голосу&nbsp; за те, що&nbsp; мине заплатили членські внески. Це Коморські острови, Гвінея-Бісау, Центрально-Африканська Республіка. Навіть держава Сомалі за день до голосування, отримавши попередження, спромоглася сплатити свої&nbsp; членські внески, а Україна, на превеликий жаль, ні. Відповідь Прем’єр-міністра мене здивувала ще й тим, що це не основне питання і цим можна знехтувати. Люди добрі, ми&nbsp; говоримо про міжнародний імідж України.</p>
<p>Якби це був поодинокий випадок, що&nbsp; не сплачені членські внески до Всесвітньої організації охорони здоров'я,&nbsp; це ще півбіди. Сьогодні маю інформацію&nbsp; про те, що не сплачені такі внески ще й до Всесвітньої організації, яка об'єднує всі митниці. З&nbsp; яким обличчям&nbsp; Україна хоче інтегруватися у світове співтовариство?</p>
<p>&nbsp;На друге запитання, чому ж відбуваються такі процеси,&nbsp; відповідь є однозначна. На сьогоднішній день нам було обіцяно&nbsp; про&nbsp; реформи в охороні здоров'я. А хто може забезпечити їх проведення? Міністр охорони здоров'я. А чому&nbsp; 10 місяців Кабінет Міністрів не спроможний внести кандидатуру на посаду міністра охорони здоров'я. Ну якщо ви так&nbsp; відстоюєте Уляну Супрун, якщо ви так погоджуєтесь зі всіма її кроками, погоджуєтесь з тим, що в 2016 рік&nbsp; 4 мільярди виведені за кордон, а ліків поступило лишень на 15 відсотків. Щоденно вмирають люди. якщо ви її підтримуєте, внесіть&nbsp; її в зал, хай люди визначаться. Можливо, ви задумалися над її кандидатурою після того, як її фактично звільнення&nbsp; за неналежне виконання&nbsp; обов'язків радника Комітету з питань охорони здоров'я, то так і скажіть: "Ми підшуковуємо другу кандидатуру".&nbsp; А де коаліція? – питання. Дякую.</p>
<p>&nbsp;</p>
<p>ГОЛОВУЮЧИЙ.Дякую вам.&nbsp;&nbsp;</p>
<p>Я запрошую до слова народного депутата Арешонкова.</p>
<p>&nbsp;</p>
<p>13:51:39</p>
<p>АРЕШОНКОВ В.Ю.</p>
<p>Володимир Арешонков,&nbsp; 64-й виборчий округ, Житомирщина.</p>
<p>Шановні колеги, сьогодні зранку під час зустрічі з урядом я не встиг задати питання міністру внутрішніх справ Авакову, тому я хотів би зараз, щоб&nbsp; вважали мій виступ як депутатський запит.</p>
<p>Мова буде йти про… Це вже не в перший раз я виступаю з цієї теми, але, на жаль, ситуація не міняється в кращий бік. І я хотів би, щоб в черговий раз всі звернули увагу на тему ефективного використання нашого лісового господарства, державна політика в цьому плані. І особливо я хочу акцентувати увагу, що, на жаль, тенденція продовжується: зростає кількість злочинів, правопорушень, які пов'язані з нашими українськими лісами, з нашим національним багатством.</p>
<p>І сьогодні я, власне, хотів задати питання Арсену Авакову, чи знає він статистику за останні два роки по кількості зростань правопорушень і злочинів, саме пов'язаних з незаконними вирубками, з фактами використання контрабанди лісоматеріалів і таке інше? Я можу сказати навіть на прикладі Житомирської області. За минулий рік біля 2 сотень кримінальних справ, які були порушені, причому багато з них за вимогами нас, громадських організацій; так от реально розслідувано і передано до суду всього-на-всього десь біля десятка справ. Із них отримали кінцевий вирок позитивний одиниці.</p>
<p>Оце така, на жаль, динаміка. І правоохоронці посилаються на те, що недосконале законодавство, що потрібно при розслідуванні якісь додаткові дуже складні експертні висновки і таке інше. Тобто маса знаходиться причин. Але питання тільки в одному. Я сьогодні звертаюсь до голови Державної агенції лісового господарства новопризначеної, якій дали завдання визначитись терміново, якою має бути державна політика майбутня, пов'язана з нашими українськими лісами. Чи буде державно-приватна форма, якою, як будуть виглядати державні на сьогодні лісгоспи і так далі? Багато питань, на яких немає відповіді. А в цей час продовжують рубати, продовжують вивозити, нищити наше національне багатство.</p>
<p>Тому, безперечно, питання комплексне. І я хотів би сьогодні, щоб і чиновники, ті, від кого залежить, прискорили свої дії.&nbsp; Я хотів би, щоб і ми як законодавці наполягли на тому, щоб був прийнятий закон, який посилить відповідальність, в тому числі кримінальну і так далі, за правопорушенні злочини в цьому плані. Тільки разом з громадськістю можем піднімати і вирішувати дане питання. Воно є дуже серйозним, я звертаю на це увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного депутата Наталю Королевську. Прошу.</p>
<p>&nbsp;</p>
<p>13:55:16</p>
<p>КОРОЛЕВСЬКА Н.Ю.</p>
<p>Шановні колеги, наближається 1 червня, Міжнародний день захисту дітей. Рішення про проведення Дня захисту дітей прийнято Федерацією жінок в 1949 році. Перш за все організатори хотіли захистити дітей від голоду і війни. На цій конференції вони поклялися робити усе можливе, щоб зберегти мир на всій планеті.</p>
<p>За дорученням учасниць "Національної платформи "Жінки за мир" звертаюсь до вас, шановні народні депутати, з проханням захистити дітей України від голоду і війни сьогодні. Підтримати законопроекти, які є результатом опрацювань тисяч жінок з усіх куточків України, і стосуються захисту прав дітей. Проект Закону (6063-д) про внесення змін до деяких законів України щодо забезпечення належного рівня соціального захисту родин з дітьми та встановлення справедливих соціальних гарантій дітям і проект Закону України (6510) про внесення змін до деяких законів України щодо посилення соціального захисту дітей, які постраждали внаслідок бойових дій. Основною метою цього законопроекту є захист дітей, які постраждали внаслідок збройного конфлікту на сході України, це діти війни ХХІ століття в Україні.</p>
<p>Прийняття та реалізація даного законопроекту дозволять нам на законодательном рівні встановити для дітей, також дітей-інвалідів, які постраждали від збройного конфлікту, додаткові соціальні гарантії, компенсації і пільги. Це дасть змогу запровадити ефективну систему захисту таких дітей, надання їм комплексної матеріальної, медичної та психологічної допомоги.</p>
<p>Учасниці "Національної платформи "Жінки за мир" звертаються до вас з проханням підтримати вищезазначені законопроекти. І ми вважаємо, що першочерговим завданням українського парламенту є вирішення питання захисту дітей. Тому що діти – це майбутнє нашої держави.</p>
<p>Я також хочу вам нагадати, що тільки за останні три роки суттєво скорочена соціальна підтримка материнства та дитинства. В 2,6 разів скорочена державна соціальна підтримка щодо прожиткового мінімуму для дітей. Сьогодні це 50 доларів. За такі гроші виховати, нагодувати та дати сьогодні надійну освіту не можливо.</p>
<p>Тому я прошу керівництво парламенту терміново поставити в порядок денний законопроект 6063-дта 6510. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І останній виступ на сьогодні – народний депутат Сергій Євтушок. Йому передав слово Сергій… Єгор Соболєв, перепрошую.</p>
<p>&nbsp;</p>
<p>13:58:29</p>
<p>ЄВТУШОК С.М.</p>
<p>Дякую, пане Єгоре.&nbsp; Дякую, пане спікер. Сергій Євтушок, Рівненщина, "Батьківщина". Ми сьогодні чули з виступів з цієї трибуни, що у країні відбувається надлом демократичних процесів. І це супроводжується створенням певних клонів від партій, які не дають можливості розвиватись партіям, і іншими речами.</p>
<p>Я скажу, що ми також маємо склад ЦВК, який працює поза межами конституційного терміну, відведеного їм для роботи. А все лише по одній причині. Напевно, немає політичної волі відповідно до Конституції, оскільки саме Президент має право внести кандидатури на розгляд парламенту, саме у Петра Олексійовича Порошенка.</p>
<p>Ми, "Батьківщина", вийшли з ініціативою звернутися разом відповідно до з'їзду, який провели разом з аграріями, з представниками Асоціації фермерів України до ЦВК, аби провести всеукраїнський референдум, чи погоджується українські громадяни надати можливість продавати сільськогосподарську землю. І, насправді, можливо, і цей склад, який працює поза межами конституційного терміну, можливо, і міг би ухвалити рішення. Зате, маємо деаметрально іншу позицію, коли знаходяться "сумлінні" громадяни, які подають знову ж таки до суду адміністративного міста Києва, і саме цей суд зупиняє наші намагання, намагання українського народу, намагання фермерів, намагання "Батьківщини" в демократичний спосіб запитати у українських громадян, чи можемо ми продати в цей складний час, коли Україна воює, коли Україна має дуже глибоку економічну стагнацію, продавати сільськогосподарську землю.</p>
<p>Я сьогодні хочу вчергове звернутися до українських громадян. "Батьківщина" попри те, що заборонено судом проведення референдуму, проводить збір підписів, і я прошу кожного українця стати на захист української сільськогосподарської землі, поставити свій підпис і не дати можливості продати цю землю, дати сигнал і імпульс Президенту України, дати сигнал і імпульс уряду, що саме такі реформи можуть призвести до того, що ми втратимо власну державу. Ми можемо мати візитівку в Європі, яка дасть відповідь, що наша країна може бути аграрною країною, що на наших родючих землях можна вирощувати нормальні органічні продукти, які ми з вами будемо споживати самі, якими ми будемо годувати власних дітей, які будуть живі, здорові і не хворіти на різні онкологічні захворювання. Але в той же час ми можемо і відправити ці продукти на експорт, експортувати і залучити в нашу економіку валюту для зростання дохідної частини і зупинення цієї глибокої економічної стагнації.&nbsp;</p>
<p>Тому я звертаюсь до українців, будь ласка…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>ЄВТУШОК С.М. Поставте свій підпис, оскільки "Батьківщина" збирає ці підписи задля того, щоб зупинити цю мегаоборудку. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ми завершили розгляд питань у "Різному".&nbsp; І я ще раз хочу нагадати народним депутатам, що наступне чергове засідання Верховної Ради&nbsp; відбудеться 6 червня. Початок засідання об 11-й годині.</p>
<p>Ранкове засідання Верховної Ради&nbsp; оголошую закритим.</p>
<p>&nbsp;</p>

