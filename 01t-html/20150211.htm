Стенограма пленарного засідання
11 лютого 2015
&nbsp;
<p align=center><a name=_GoBack></a>ЗАСІДАННЯ ВОСЬМЕ</p>
<p align=center>Сесійний зал Верховної Ради України</p>
<p align=center>11 лютого 2015 року, 10 година</p>
<p align=center>Веде засідання Голова Верховної Ради України ГРОЙСМАН В.Б.</p>
<p><b>&nbsp;</b></p>
<p>10:04:29</p>
<p>ГОЛОВУЮЧИЙ. Доброго ранку, шановні народні депутати! Прошу займати у сесійній залі свої місця. Будь ласка, включіть систему "Рада" для реєстрації народних депутатів.</p>
<p>&nbsp;</p>
<p>10:06:40</p>
<p>Зареєстровано 297 народних депутатів. Оголошую&nbsp; ранкове пленарне засідання Верховної Ради України відкритим.</p>
<p>Шановні народні депутати,&nbsp; хочу попросити вашої уваги. Дуже прикро, але маємо вчора&nbsp; ще один черговий терористичний акт в місті Краматорськ. Ви знаєте, що місто Краматорськ піддався обстрілам. І маємо дуже сумну звістку про те, що&nbsp; 15 осіб загинуло і 63 громадянина України&nbsp; отримали важкі поранення. Я хочу оголосити хвилину мовчання за загиблими.</p>
<p><i>(Хвилина мовчання)</i></p>
<p>Вельмишановні народні депутати, перед&nbsp; тим, як&nbsp; надати слово Ірині Геращенко,&nbsp; щоб поінформувати народних депутатів&nbsp; про те, що відбувається сьогодні&nbsp; у&nbsp; Краматорську. Ви знаєте, що вчора там був Президент. Є свіжа інформація, яку ви отримаєте зараз від неї.&nbsp; Хочу вас поінформувати, що вчора до мене надійшла заява про не персональне&nbsp; голосування. Я направив цю заяву до регламентного комітету. Регламентний комітет&nbsp; буде доповідати питання порядку денного, поінформує щодо стану розгляду&nbsp; цієї&nbsp; заяви, які рішення можуть бути прийняті з цього приводу для того, щоб це питання було врегульовано.</p>
<p>Я хочу підкреслити, що&nbsp; завжди демонструю достатньо конструктивну взаємодію&nbsp; з депутатським корпусом. І я би хотів, щоб всі питання, які виникають, були вирішені в рамках&nbsp; Регламенту, Закону&nbsp; "Про Регламент Верховної Ради України". Тому я думаю, що ми вчора&nbsp; в цьому питанні порозумілись і знайдемо ті рішення, які необхідні для того, щоб питання було врегульовано.</p>
<p>Що стосується наступних наших дій, то зараз я надам слово Ірині Геращенко з інформацією. А після того ми проведемо, оскільки сьогодні середа, ми проведемо запис - реєстрацію народних депутатів на виступи з трибуни Верховної Ради України. Дякую.</p>
<p>Будь ласка, Ірина Геращенко.</p>
<p>&nbsp;</p>
<p>10:09:25</p>
<p>ГЕРАЩЕНКО І.В.</p>
<p>Дякую. Шановні колеги, від керівництва АТО ми отримаємо оновлену інформацію відносно жертви терористичного акту в Краматорську. Як зазначив спікер на цю хвилину 16 загиблих, це цифра, яка об'єднує загиблих цивільне населення і військових. І вчора ми називали цифру - 4 військових, на жаль, вона збільшилася. І за уточненою інформацією після розібрання завалів 65 поранених, серед них є важкі поранені, дуже багато дітей.</p>
<p>Вночі Президент України відвідав Краматорськ, де, по-перше, провів оперативну нараду з керівництвом штабу АТО і поставив наступні завдання, що наші Збройні Сили і всі силові структури мають докласти максимум зусиль не тільки для захисту територіальної цілісності України, але зараз для допомоги цивільному населенню, і не дати жодному шансу паніці в цьому місці. І друге, Президент відвідав Краматорську міську лікарню, яка зараз працює як госпіталь. Абсолютно жахливі там випадки є. Трирічний хлопчик, лікарі борються зараз за те, щоб врятувати йому ручку. Мама закрила своїм тілом, і дитина ще не знає, що мама загинула рятуючи його життя. Президент України вчора мав низку розмов зі своїми зарубіжними колегами, і довів і американській стороні і європейській стороні про злочинні дії терористів, які оголосили по суті війну терору цивільному населенню України, І, очевидно, що це було зроблено не випадково перед сьогоднішніми консультаціями в Мінську. Вже є певна закономірність, ви це самі бачите, що перед кожною важливою міжнародною зустріччю на найвищому рівні, терористи намагаються влаштувати теракт, щоби зірвати зустрічі.</p>
<p>Натомість, я хочу поінформувати вас, що українська влада, Президент України налаштовані щоб Мінська зустріч у нормандському форматі сьогодні відбулася. І на ній будуть обговорюватися в першу чергу повернення до Мінського протоколу, який має виконуватися усіма сторонами.</p>
<p>Шановні колеги, я також маю поінформувати вас, що Президент України поставить питання&nbsp;необхідного термінового звільнення&nbsp; всіх&nbsp; заручників, які утримуються як політичні в'язні в Російській Федерації. І мова йде про Надію Савченко - нашу колегу, яка просто героїня,&nbsp; вчора продемонструвала всьому світу, що вона не зламається, і&nbsp; Україна не зламається. І чесно кажучи,&nbsp; для нас&nbsp;&nbsp; усіх з вами, дорогі колеги, є&nbsp;&nbsp; велика честь бути колегами Надії Савченко,&nbsp; і я закликаю, щоб ми брали з неї приклад.&nbsp;</p>
<p>&nbsp;І також Президент ставитиме питання про звільнення&nbsp; пана Сенцова, Олега Сенцова та всіх інших політичних в'язнів. Ми бажаємо Президентові і ми бажаємо українській делегації успіхів у Мінських переговорах.</p>
<p>Дякую&nbsp;&nbsp; за можливість надати інформацію.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам за інформацію.</p>
<p>Будь ласка,&nbsp; шановні колеги, у нас відповідно до Регламенту&nbsp; 30&nbsp; хвилин для виступів народних&nbsp; депутатів&nbsp; з внесення&nbsp; пропозицій, заяв і повідомлень. Прошу народних депутатів&nbsp; України записатись на виступ. Записуйтесь,&nbsp; будь ласка,&nbsp; шановні колеги.</p>
<p>Шановні народні депутати! Відповідно&nbsp; записались народні депутати на виступ і перед тим як запросити до слова, хочу вас поінформувати, що за півтори години відбудеться засідання Уряду, розширене засідання Уряду за участю Президента, в якому беру участь і я від парламенту. Тому я передам ведення&nbsp; сесії Першому заступнику&nbsp; Голови&nbsp; Верховної Ради&nbsp; України Андрію Володимировичу Парубію.</p>
<p>Будь ласка, запрошую до слова народного депутата,&nbsp;&nbsp; "Народний фронт", Бондар Михайло Леонтійович.</p>
<p>Прошу, Михайло Леонтійович,&nbsp; "Народний фронт".&nbsp;&nbsp;&nbsp;&nbsp;</p>
<p>&nbsp;</p>
<p>10:13:32</p>
<p>БОНДАР М.Л.</p>
<p>Прошу передати голос Юрію Тимошенку.</p>
<p>&nbsp;</p>
<p>ГОЛОВУЮЧИЙ. Юрій. Прошу передати слово. Ще раз.</p>
<p>&nbsp;</p>
<p>10:13:54</p>
<p>БОНДАР М.Л. Прошу передати Юрію Тимошенку.</p>
<p>&nbsp;</p>
<p>ГОЛОВУЮЧИЙ.&nbsp; Юрій Тимошенко,&nbsp; будь ласка.&nbsp;&nbsp;&nbsp;&nbsp;</p>
<p>&nbsp;</p>
<p>10:14:18</p>
<p>ТИМОШЕНКО Ю.В.</p>
<p>Доброго ранку, дорогі друзі, я хочу ще раз привернути вашу увагу до Закону 1768, який є логічним продовженням Закону 1317, прийнятий всіма нами на недавнішньому засіданні. Всі ми знаємо, що переважна більшість телеканалів та ЗМІ в нашій державі реально належать одіозним олігархам, прихвостням Януковича та проросійським посіпакам. В разі виникнення найменшої загрози їхньому існуванню, вони негайно об'єднують свої зусилля і всі разом, використовуючи своїх продажних горе-журналістів, в купі з такими зрадниками депутатами, починають нещадно травити уряд, парламент та кращих з депутатів, використовуючи найбрудніші технології маніпуляції свідомістю. Саме тому, вже третій тиждень поспіль, цей законопроект ніяк не може потрапити на розгляд у Верховну Раду і постійно, з невідомих причин і пояснень, відкладається. Натомість, деякі знані, істинно народні депутати, в голос волають про те, щоб забороняти тільки російські канали, а українські, мовляв, чіпати зовсім не потрібно.</p>
<p>Друзі, та хіба можна такий канал, приміром, як "Інтер", назвати українським? Він же більш проросійський, навіть як деякі російські, такий як канал "Дождь". Чому? Такі канали як "Інтер", "112", ТРК "Україна" тощо калічать душі наших дітей, внушають нам відчай, апатію, безвіру та безнадію, аргументуючи це тим, що з цим, мовляв, урядом та Верховною Радою добра не буде, а щораз то буде гірше, підводячи їх непомітно до єдиного висновку про те, щоб якнайшвидше поміняти уряд та Верховну Раду, сподіваючись при цьому відновити свої позиції в державі.</p>
<p>Тому закликаю всіх чесних депутатів у цьому залі<a name=Temp></a> об'єднати наші дружні зусилля на боротьбу з цими антиукраїнськими каналами та домогтися негайного розгляду законопроекту 1768, дружно його проголосувати і далі сконцентрувати наші зусилля на боротьбу з проросійськими силами в нашій державі. Дякую за увагу.</p>
<p>&nbsp;</p>
<p>Засідання веде Перший заступник Голови Верховної Ради України</p><p>ПАРУБІЙ А.В.<br></p>
<p>&nbsp;</p>
<p>10:16:53</p>
<p>ГОЛОВУЮЧИЙ.&nbsp; Дякую.&nbsp; До слова запрошується Бублик Юрій Васильович, Полтавська область. Передає слово Андрію&nbsp; Іллєнку. У мене прохання до народних депутатів, надалі, коли ви хочете передати слово, або передавайте його шляхом озвучення по мікрофону, або запискою в президію, щоб ми коректно могли називати хто кому віддає слово. Дякую.</p>
<p>Прошу надати слово Андрію Іллєнку.</p>
<p>&nbsp;</p>
<p>10:17:16</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода".&nbsp; Шановні українці! Понад вісім місяців на Сході України точиться кровопролитна війна з московським окупантом. Для більшості українців за цей період, що був часом і звитяг і втрат стало очевидно – перемогти&nbsp; ворога можна лише за умови, що вся політика чинної влади, економічна, гуманітарна, інформаційна, кадрова відповідатиме вимогам часу.</p>
<p>Однак українці спостерігають дії влади, які кардинально заперечують ідеали Революції гідності та суперечать головній меті сьогодення – перемозі над ворогом. Поки наші співгромадяни віддають життя на фронті, зупиняючи путінську агресію, російський бізнес і його українські контрагенти нібито нічого не сталося, заробляють в Україні гроші. А українське керівництво робить заяви про те, що російському бізнесу і далі безперешкодно дозволятимуть працювати в Україні, і це не прості заяви. В час війни влада торгує з державою окупантом, а українські державні підприємства і досі беруть кредити в російських банках. Нещодавно шахти розташовані на підконтрольній так званій ДНР територіях закупили собі обладнання за кошти держбюджету України. Тобто поки українські герої воюють з окупантом, для декого у владі ґешефт понад усе.</p>
<p>ВО "Свобода" вимагає: перше, припинити будь-які бізнесові та фінансові відносини з державою агресором.</p>
<p>Друге, змінити кадрову політику чинної влади, що явно не відповідає вимогам часу, позаяк на високі посади все впевненіші повертаються ставленики режиму Януковича, які мали потрапити під люстрацію, і сьогодні, до речі, всіма спробами намагаються цю люстрацію скасувати і дискредитувати.</p>
<p>Третє, провести кардинальні зміни в інформаційній політиці України, подолати інформаційну окупацію та штучну русифікацію українців, припинити на вітчизняних телеканалах засилля російських серіалів, виступи так званих російських зірок, зокрема і тих, які схвалюють криваві дії путінської Росії на сході України. Влада досі не вплинула на ситуацію навколо сепаратистських та російських телеканалів, які досі зомбують московською пропагандою схід України та і не тільки схід України, вільно та безперешкодно промивають мізки українцям. Подвійні стандарти, які демонструє влада, призводять до соціальної напруги в суспільстві, у час війни це особливо небезпечно.</p>
<p>Всеукраїнське об'єднання "Свобода" вимагає від влади аби перед загрозою втрати державності країна перестала жити подвійним життям: одним – в зоні бойових дій і зовсім іншим – на решті територій. Лише якісне оновлення українського суспільства дасть нації ті сили, які допоможуть їй у боротьбі із Росією – історичним ворогом, від якого не вдасться відкупитися дрібними поступками і який має за мету знищити Україну. Тільки так переможемо. Слава Україні! <i>(Оплески) </i></p>
<p>&nbsp;</p>
<p>ГОЛОВУЮЧИЙ. Пресман Олександр Семенович передає слово Шипку Андрію Федоровичу. Прошу включити мікрофон.</p>
<p>&nbsp;</p>
<p>10:20:17</p>
<p>ШИПКО А.Ф.</p>
<p>Шипко Андрій, Дніпропетровщина, 35-й виборчий округ, місто Нікополь, Орджонікідзе, Нікопольський район.</p>
<p>Шановні народні депутати, дорогі виборці, прийнятий під тиском та серед ночі бюджет 2015 року – це удавка на шиї нашого народу. Соціальні пільги відмінено та скорочено, податки збільшено, девальвація гривні – 300 відсотків, а прожитковий мінімум планується підвищити аж на 13 і то в кінці року. Та ж сама ситуація з підняттям мінімальної зарплати, з 1 грудня вона становитиме цілих тисячу 378 гривень, сьогодні це аж 50 доларів США? А скільки це буде через місяць? Може, нам пані Гонтарєва все-таки розкаже тут? Колеги, а хто понесе відповідальність за життя людей, які не зможуть дожити до наступного бюджетного року? Бо видатки на гемодіаліз та онкологію мізерні. А хто відповість за інсульти та інфаркти, які зростуть через відміну компенсації у вартості ліків від гіпертонії? А хто &nbsp;пояснить сьогодні людям: в 2015 році в ХХ столітті в центрі Європи, що вони мусять тягати воду відрами зі штучних колодязів, бо кошти на добудову водогонів вже вкотре не передбачаються?</p>
<p>Шановні урядовці, в яких університетах вас навчили, що збільшувати потрібно податки, а не робочі місця? Оподаткувати нерухомість громадян, коли в них прожитковий мінімум 1 тисяча 176 гривень на місяць, а за придбані харчі на мінімальну пенсію вони сплачують найвищий в Європі, 20-відсотковий, податок.</p>
<p>До речі, нами, депутатами групи "Економічний розвиток" розроблено ряд законопроектів щодо соціальної справедливості, зокрема законопроект 2038 зменшує до європейського рівня податок на харчі. Це відповідає 112 Директиві ЄС, і він уже зареєстрований у парламенті.</p>
<p>Також акцентую увагу, що у п'ятницю останній день внесення пропозицій щодо змін в Державний бюджет 2015 року. І я вимагаю від Кабінету Міністрів врахувати всі пропозиції, які стосуються здоров'я та соціального захисту нашого народу, та прозвітувати тут, з цієї трибуни, наступного тижня. Нехай люди побачать, хто особисто несе відповідальність за зубожіння нашого українського народу. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. До слова запрошується Соловей Юрій Ігорович, "Блок Петра Порошенка".</p>
<p>&nbsp;</p>
<p>10:23:13</p>
<p>СОЛОВЕЙ Ю.І.</p>
<p>Юрій Соловей, депутатська група "УДАР", фракція "Блок Петра Порошенка". Шановний український народе, шановне керівництво парламенту! Хочу згадати, що у п'ятницю минулого тижня перед нами звітував український уряд на предмет застосування економічних санкцій по відношенню до Російської Федерації. І давайте будемо відвертими самі одні перед одними, що, незважаючи на Маріуполь, Волноваху, вчорашній Краматорськ, Україна продовжує в повному об'ємі торгувати з Російською Федерацією, через Україну продовжують в повному об'ємі транзитом слугувати і транспортуватися російські товари і&nbsp; взагалі в повній мірі збережені економічні стосунки з Російською Федерацією.</p>
<p>Я вважаю, що уряд та РНБО повністю&nbsp; усунулись від виконання покладених на них функцій щодо застосування економічних санкцій по відношенню до Російської Федерації. Саме тому справа за українським&nbsp; парламентом. І тому сьогодні&nbsp; реєструється в українському парламенті дуже жорсткий перший законопроект щодо застосування&nbsp; економічних санкцій, який серйозно обмежує торгівлю з Російською Федерацією та серйозно обмежує транзит&nbsp; російських товарів територією України.</p>
<p>Хочу зауважити, що це перших з чотирьох санкційних законопроектів, який розроблений, в першу чергу, депутатською групою "УДАР", і я впевнений, що всі фракції коаліції підтримують ці чотири законопроекти в майбутньому. І тому я звертаюся до&nbsp; керівництва парламенту, щоби негайно, невідкладно на наступний тиждень внести ці законопроекти в порядок денний і українському парламенту їх проголосувати. Бо на моє глибоке переконання тільки тоді, коли Україна буде першою&nbsp; застосовувати економічні санкції по відношенню до Російської Федерації, тільки тоді, коли ми будемо звертатися&nbsp; до міжнародного європейського&nbsp; співтовариства підтримати нас в цьому, тільки в такий спосіб ми зможемо зупинити агресію&nbsp; Російської Федерації&nbsp; на території України. Дякую.</p>
<p>&nbsp;</p>
<p>ГОЛОВУЮЧИЙ. До слова запрошується Долженков Олександр Валерійович, Партія "Опозиційний блок".</p>
<p>Я ще раз&nbsp; наголошую. Ви, будь ласка,&nbsp; передавайте слово або шляхом повідомлення….</p>
<p>&nbsp;</p>
<p>10:25:52</p>
<p>ДОЛЖЕНКОВ О.В.</p>
<p>Передається слово Вілкулу.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; включіть з трибуни Вілкулу слово.</p>
<p>&nbsp;</p>
<p>10:26:03</p>
<p>ВІЛКУЛ О.Ю.</p>
<p>Уважаемый народ Украины! Уважаемые народные депутаты! 9 февраля министр экономики Украины гражданин Абромавичус сделал эпохальное заявление, что, оказывается,&nbsp; падение, девальвация&nbsp; национальной валюты – это очень хорошо для национальной экономики; что к нам придут инвесторы, все скупят, будут иметь дешевую себестоимость, будут даже осуществлять, как он выразился, реэкспорт. Если это цель этой власти сделать так, чтобы все скупили дешево и были низкие заработные платы, то тогда я хочу задать вопрос, а как же резолюция ООН, в которой зарплата ниже чем 510 долларов, средняя – это уже ниже чем черта бедности.&nbsp; Наверное, с такой властью у нас будут… этот уровень зарплаты лет через 100.</p>
<p>Хотел привести конкретный пример: сейчас космическая отрасль Украины уничтожается и находится конкретно под угрозой. Так на самом ключевом предприятии Украины космической отрасли Южмаша люди уже 8 месяцев не получают заработную плату, до 3-го марта их практически выгнали в отпуска, - это больше 10 тысяч человек, это много. Предприятий-смежников на которых работают десятки тысяч человек. Это рабочие места для тысяч студентов, которые учатся в надежде, что будут работать на Южмаше и создавать космическое могущество нашего государства. Украина одна из семи космических стран.</p>
<p>Я инициировал создание депутатской комиссии и передал на рассмотрение всех фракций парламента, значит, поэтому я прошу уважаемых коллег, руководителей фракций дать своих кандидатов в эту комиссию. Все равно на самом деле, кто там будет автор "Оппозиционный блок" либо любая другая фракция, мы готовы работать вместе.</p>
<p>Первое. Разобраться, не является ли это искуственным доведением до банкротства, потому что там сотни гектаров земли в центре Днепропетровска и десятки тысяч тонн металлолома и плюс разработать конкретный закон о поддержке космической отрасли с выделением денег, с тем, чтобы были льготы, но с тем, чтобы Украина была космической державой.</p>
<p>И еще хотел бы обратиться к уважаемым руководителям фракций провластного большинства в парламенте, это дать людей в комиссию, временную следственную комиссию по расследованию событий 2-го мая в Одессе.</p>
<p>Мы с народным депутатом Скориком подали предложение о создании следственной комиссии, потому что до сегодняшнего дня не названы ни заказчики сожжения людей, ни исполнители, и я думаю, это будет интересно всей Украине. Спасибо за внимание.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Мартиняк передає слово Литвину Володимиру Михайловичу. Прошу включити мікрофон. З трибуни, так? Будь ласка.</p>
<p>&nbsp;</p>
<p>10:29:17</p>
<p>ЛИТВИН В.М.</p>
<p>Шановний головуючий, шановні колеги! Якщо ми поставимо питання такого ґатунку: що було б в Україні, і що було б з Україною, якби вона не перебувала в стані війни? Я думаю, відповідь однозначна. Нинішньої влади абсолютно уже не було б, люди її просто знесли б. Оскільки в економічному і соціальному плані вижити неможливо.</p>
<p>Але сьогодні домінує гасло: "Війна. Треба терпіти і терпіти. І урізати, урізати соціальні виплати, економічні гарантії держави". Разом з тим складається враження, що є велика зацікавленість у війні для того, щоб можна було неконтрольовано діяти і на цьому наживатися.</p>
<p>Постійно ми "торохтимо" із закликами вроздріб і оптом щодо нашого патріотизму і приймаємо хаотичні рішення. Якщо подивитися сьогодні план роботи Верховної Ради України на середу, там є декілька рішень, які стосуються також безпекової сфери. Але постає питання, чому виконавча влада разом із сектором безпеки і оборони не визначать комплекс рішень і заходів, які має вжити Верховна Рада? І чому Верховна Рада не прийме ці вичерпні рішення?</p>
<p>Наступний момент. Це наші сподівання на Мінськ, що будуть досягнуті угоди, які убезпечать Україну від подальших жертв і дозволять зберегти Україну як державу і українців як народ, як націю.</p>
<p>Але разом з тим, мені бачиться, що коли не будуть поставлені питання ключові і не буде прийнято щодо цих питань виразне рішення, жодних результатів ми не отримаємо.</p>
<p>Перше з цих питань. Яке місце України у світі?&nbsp; Чи буде вона сьогодні територією, на якій продовжуватимуть з'ясовувати стосунки світові глобальні гравці? Чи буде Україна притулена до однієї чи іншої політичної сили у вигляді глобальної держави або утворень глобальних держав? Я думаю,&nbsp; якщо буде намагання притулити Україну і пристосувати, війна нам забезпечена.</p>
<p>Друге. Який безпековий&nbsp; статус України? Який статус&nbsp; Будапештського меморандуму? Чому світові, який&nbsp; так переймається Україною, не прийняти рішення&nbsp;&nbsp; про надання&nbsp; цьому документу юридично зобов'язуючого значення?&nbsp; Очевидно, що треба питання&nbsp; ставити у такій площині і не торохтіти знову ж таки про те, який&nbsp; буде статус Донбасу і таке&nbsp; інше? Все це буде похідне. <i>(Шум у залі)</i> Я прошу вас, я прошу, заспокойтесь…</p>
<p>&nbsp;</p>
<p>ГОЛОВУЮЧИЙ.&nbsp; 10&nbsp; секунд. Завершуйте, будь ласка.</p>
<p>&nbsp;</p>
<p>ЛИТВИН В.М.&nbsp; Шановні колеги,&nbsp; як правило, починає перший кричати той, якому сказати нічого і який&nbsp; хоче перепихнути вину на&nbsp; інших людей. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Абдуллін передає слово Іванові&nbsp; Крулько. Прошу, Івана Крулька до трибуни для виступу. Прошу включити мікрофон на трибуні.</p>
<p>&nbsp;</p>
<p>10:33:17</p>
<p>КРУЛЬКО І.І.</p>
<p>Іван Крулько, фракція&nbsp; "Батьківщина".</p>
<p>Шановні народні депутати,&nbsp; шановний український народе! Вчора в Москві відбувалося чергове&nbsp; судилище над Надією Савченко, де вирішувалося питання стосовно обрання їй міри запобіжного заходу.&nbsp; Група народних депутатів і колишніх народних депутатів&nbsp; від "Батьківщини"&nbsp; перебували під час цього судилища. Я хотів би сказати, у зв'язку з цим, кілька важливих тез. Перше, це стан здоров'я Надії. Перше, що впадає у вічі, це крайнє виснаження нашого бійця, народного депутата України Надії Савченко. Вона тримається з останніх сил. Безумовно, така силі духу, яка присутня в Надії Савченко, вона дає їй можливості тримати цю боротьбу, але при цьому треба розуміти, що можливості людського організму небезмежні.&nbsp; І 61 день голодування, це вже просто на межі людських сил. Мати сказала дуже правильно з приводу цього, що її Надію, її доньку перетворили фактично на мумію. Це боротьба Надії за Україну.</p>
<p>Надія вчора чітко заявила під час суду, що вона не припинить голодування. І, коли відбувалося це абсолютно безглузде і незаконне судилище, Надія намалювала малюночок, де була намальована українка і написано: "українкою я народилася, українкою я і помру". Шановні колеги, ми маємо докласти усіх можливих і неможливих зусиль, або витягнути звідти Надію Савченко. Тому що вона для себе прийняла рішення. І, безперечно, ті переговори, які сьогодні відбуваються у Мінську, однією із ключових тем повинно бути звільнення, безумовне звільнення Надії Савченко, або принаймні зміна міри запобіжного заходу, щоби вона припинила голодування. Але також і звільнення усіх інших політичних в'язнів, яких тримає Кремль.</p>
<p>Ви знаєте, садистській режим Путіна фактично вдається до найбільш жорстких катувань, які можна уявити, переходить межу людської гідності. І вчора під час перерви сталося дуже неприємний інцидент, коли керівник конвою сказав Надії Савченко: - "почему это ты используешь эту чурбанскую мову". Це вже, знаєте, переходить будь яку межу, це прояв крайнього російського націоналізму. Це розпалювання міжнаціональної ворожнечі, і це прояв нетерпимості. І ми повинні Верховної Радою України звернути увагу світу ще раз на те, що реально відбувається в Росії із правами людини. Адвокати подали усі…</p>
<p>&nbsp;</p>
<p>ГОЛОВУЮЧИЙ.&nbsp; Прошу дати завершити, 20 секунд.</p>
<p>&nbsp;</p>
<p>КРУЛЬКО І.І. Адвокати подали до суду усі необхідні докази,&nbsp; посольство&nbsp;&nbsp; надало гарантію про те, що можна змінити&nbsp; міру запобіжного заходу на тримання не під вартою, а домашній арешт у Посольстві&nbsp; України.&nbsp;&nbsp; Але суддя Карпов, який включений до списку Магніцького, проти якого є&nbsp; санкції Сполучених Штатів…</p>
<p>&nbsp;</p>
<p>ГОЛОВУЮЧИЙ.&nbsp; Прошу дати завершити,&nbsp;&nbsp; будь ласка.</p>
<p>&nbsp;</p>
<p>КРУЛЬКО І.І. Парламентської Асамблеї Ради Європи&nbsp; фактично був невблаганний -&nbsp; це таких суддів призначає Кремль,&nbsp; таких, яким немає що втрачати. Тому що ключ до вирішення цього питання знаходиться безпосередньо у Путіна.</p>
<p>Але ми&nbsp; не повинні&nbsp; абсолютно зменшувати нашої головної мети: звільнити Надію Савченко, повернути її в&nbsp; Україну і перемогти Путіна. Слава&nbsp; Україні!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую. До слова запрошується Курячий Максим.&nbsp; Будь ласка, включіть мікрофон.</p>
<p>&nbsp;</p>
<p>10:37:32</p>
<p>КУРЯЧИЙ М.П&nbsp;</p>
<p>Шановні народні депутати&nbsp; України!</p>
<p>Курячий Максим, місто Дніпропетровськ, 25-й виборчий округ.</p>
<p>Ракето-космічна галузь України вкотре об'єднала патріотичні&nbsp; сили&nbsp; українського парламенту навколо національних інтересів держави.&nbsp; Немає необхідності&nbsp; говорити про&nbsp; те, що таке "Південмаш"&nbsp; для українського&nbsp; військово-промислового комплексу, космічної галузі, іміджу та слави нашої держави. Але сьогодні, коли&nbsp; наші герої&nbsp; на фронті потребують новітньої зброї, цей гігант опинився на межі виживання. Фактично флагман українського ВПК&nbsp; під час війни виключено з роботи,&nbsp; загальний борг з виплати заробітної плати сягає 90 мільйонів гривень за 7 місяців, масово звільняються&nbsp; працівники, орієнтовно до березня "Південмаш" зупинив свою роботу. Останнім часом&nbsp; проросійська агентура намагається&nbsp;&nbsp; розхитати ситуацію, проплачені путінські агенти провокують працівників заводу на акції протесту для картинки на російських телеканалах.</p>
<p>Для врятування заводу та галузі&nbsp;&nbsp; в цілому ми маємо. Перше. Звернутися до Прем'єр-міністра&nbsp; України з проханням винайти можливість&nbsp; врегулювати питання погашення заборгованості по виплаті зарплатні – це стабілізує ситуацію і&nbsp;&nbsp; надасть людям сил та&nbsp;&nbsp; впевненості. Друге. Завантажити підприємства оборонним замовленням, завод може випускати &nbsp;сучасні гранатомети та снаряди до них. Ця зброя вже пройшла випробування та здобула високі оцінки наших військових, підприємство здатне запустити лінію набоїв. Є можливості для виробництва інших видів зброї та боєприпасів, для цього у підприємства відповідні потужності, а головне золоті руки та діамантові голови його працівників, завод чекає замовлень, люди чекають роботи.</p>
<p>І головне, і останнє, і третє. Треба починати роботу над створення сучасної оперативно-тактичної ракети, це буде найкращий аргумент у примусі до миру знахабнілого агресора. У нас для цього є майже все, є "Південмаш", є Павлоградський хімічний завод і є відповідні наробки, є вчені, конструктори, інженери, все є, але чогось нам бракує. Невже нам бракує політичної волі аби дати нашому війську національну сучасну, високоточну зброю чи будемо тільки сподіватися на підтримку наших західних партнерів? В межах оборонного замовлення, яке нещодавно було затверджено урядом, вперше передбачені кошти на здійснення науково-дослідних та конструкторських робіт.</p>
<p>І сьогодні я звертаюсь до наших колег з Комітету національної оборони і особисто до його голови, шановного пана Сергія Пашинського, з проханням, за прискореною процедурою, розглянути ці питання, внести відповідні корективи до оборонного замовлення, надати можливість "Південмашу" та його партнерам працювати. Впевнений, збережемо "Південмаш" – виграємо війну, виграємо війну, відстоїмо Україну. Слава Україні? Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. До слова запрошується Соболєв Сергій від трибуни, прошу включити мікрофон.</p>
<p>&nbsp;</p>
<p>10:40:39</p>
<p>СОБОЛЄВ С.В.</p>
<p>Шановні колеги, я хотів би звернути вашу увагу на законопроект, який ми вчора розглядали і який сьогодні стоїть в порядку денному, який стосується акціонерних товариств. Я думаю, це питання дуже не просте і нам треба чітко розібратися. І я взяв слово для того, щоб, по пунктах буквально, ми зрозуміли в який спосіб цей законопроект може бути ухвалений.</p>
<p>Що власне пропонується? Пропонується, крім загальної норми, зменшення до 50 плюс однієї акції учасників зборів акціонерів, що ми з вами тут розглядали, що є абсолютна норма, яка відповідає духу сучасності, відповідає європейським документам, фактично, внести новий порядок розгляду питань, які розглядаються на загальних зборах акціонерів. Що саме?</p>
<p>Вводиться норма, що виявляється можна в судовому засіданні, яке буде проводитись в будь-якій частині України за місцем юридичного, фактичного проживання особи, а це означає, що ви ніколи не знайдете, в якому саме суді України буде розглядатися ця справа. Через судовий наказ, який не може бути оскаржений в апеляції, протягом трьох діб ухвалити рішення стосовно арешту майна, стосовно приведення у відповідність зборів акціонерів.</p>
<p>Наша фракція і далі наполягає на тому, що не можна приховувати за загальною чудовою нормою зменшення до 50 відсотків плюс одну акцію, проведення зборів акціонерів, норми, які викличуть страшні наслідки, які ми мали шість років тому щодо рейдерства в країні.</p>
<p>Саме тому, наша фракція наполягає при розгляді цього питання, прибрати всі&nbsp; норми, які стосуються норм щодо судового розгляду в будь-якій судовій інстанції – це повинно розглядатися виключно як це є в законодавстві, що ми змінили шість років назад виключно в судах, які можна ідентифікувати і завжди визначити, де це питання розглядається.</p>
<p>І друге питання,&nbsp; якщо ми хочемо взяти дивіденди, які були нараховані, але не виплачені, то в такому випадку ці норми повинні чітко стосуватися саме таких питань. В такому варіанті цей законопроект має право на життя і я думаю ми врегулюємо два ключових питання – це контроль держави за акціонерними товариствами, де у держави 50 плюс одна акція. І друге, там, де не виплачується дивіденди, держава зможе повернути ці дивіденди в державний бюджет. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.&nbsp; Останній виступ Кодола Олександр Михайлович передає Олегу Медуниці, "Народний фронт", будь ласка, включіть мікрофон.</p>
<p>&nbsp;</p>
<p>10:43:50</p>
<p>МЕДУНИЦЯ О.В.</p>
<p>Шановний головуючий, шановні депутати! Дуже часто, коли ми спілкуємося з нашими виборцями, нам громадяни України дорікають за відсутність реформ в державі. Сьогодні у нас є чудовий момент для того, щоб довести спільно із президентською і урядовою гілкою влади, що ці реформи, насправді, ми проводимо. Сьогодні в порядку денному у нас стоїть Закон про відкритість використання публічних коштів. Цей закон уже не в перше знаходиться, вноситься в цей зал, але до нього не доходить черга. Це надзвичайно важливий закон,якщо ми його приймемо, то вам точно не буде соромно перед своїми виборцями.</p>
<p>Що дає цей закон? В першу чергу, ми відкриваємо для журналістів, громадських активістів повністю кошти бюджетів всіх рівнів, відкриваємо кошти комунальних підприємств, відкриває кошти державних страхових фондів і Пенсійного фонду України, відкриваємо кошти для громадського контролю Національного банку України, що зараз надзвичайно важливо. Це не закон "Народного фронту", тут співавтори є із різних фракцій. Він, до речі, ще цей закон був в минулому скликанні і автоматом зараз переведений в восьме скликання. Якщо ми приймемо цей закону, то ми зможемо чітко сказати, що ми провели серйозну реформу по відкритості бюджетних коштів.</p>
<p>Тому що зараз Закон про доступ до публічної інформації не дає можливості контролювати використання в повній мірі коштів комунальних підприємств, тому, що, наприклад, кошти комунальних підприємств власні зароблені. Вони не підпадають під цей закон, кошти Національного банку не дає можливості&nbsp; контролювати. Отже, в разі прийняття цього закону, до речі, там дуже слушні поправки між першим і другим читанням, я думаю, що&nbsp; нам їх сьогодні треба врахувати. Отже, прошу головуючого зробити так, щоб цей закон ми сьогодні все-таки проголосували. А закликаю народних депутатів України одностайно підтримати цей закон. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Хочу наголосити. Тут проблема не тільки в Президії головуючого, а в тому, щоб ми працювали ефективно. У нас справді на сьогодні стоїть в порядку денному ряд важливих питань, поміж них і 0949 – про відкритість використання публічних коштів. Щоб ми змогли всі закони розглянути, нам важлива буде злагоджена і ефективна робота в залі. Але перед тим як перейти до розгляду питань порядку денного, хотів би зробити кілька оголошень, поданих народними депутатами України.</p>
<p>Перше. Оголошення: повідомляю про створення у Верховній Раді України восьмого скликання міжфракційного депутатського об'єднання "Одеса". Координатором міжфракційного депутатського об'єднання "Одеса" обрано народного депутата України Ківалова Сергія Васильовича.</p>
<p>Повідомляю про створення у Верховній Раді України восьмого скликання міжфракційного депутатського об'єднання "Або реально допомагати людям – або розпуститися". Головою міжфракційного депутатського об'єднання "Або реально допомагати людям – або розпуститися" обрано народного депутата України Рабіновича Вадима Зіновійовича.</p>
<p>Повідомляю про створення у Верховній Раді України восьмого скликання міжфракційного депутатського об'єднання "Захистимо вугільну галузь". Керівником міжфракційного депутатського об'єднання обрано народного депутата Мусія Олега Степановича. Вітаю!</p>
<p>Згідно з поданою заявою повідомляю про вихід народного депутата України Кацуби Володимира Михайловича зі складу депутатської групи "Воля народу". Привітаймо депутата!</p>
<p>Повідомляю про обрання заступником голови депутатської фракції "Блок Петра Порошенка" народного депутата України Гончаренка Олексія Олексійовича. Привітаймо Олексія з обранням!</p>
<p>І останнє повідомлення. Шановні народні депутати, до мене звернувся народний депутат Южаніна Ніна Петрівна щодо врахування її поправок, які ми розглядали вчора при прийнятті закону в цілому про внесення змін до пункту 2 Прикінцевих положень Закону України&nbsp; "Про внесення змін до Податкового кодексу України" щодо звільнення від оподаткування&nbsp; продукції оборонного призначення (реєстраційний номер 1817).</p>
<p>Отже згідно цього звернення&nbsp; для протоколу наголошую,&nbsp; що ми прийняли проект закону №1817 з врахуванням поправок народного депутата Южаніної, і тому дає доручення профільному комітету разом з Юридичним управлінням&nbsp; внести техніко-редакційні правки в цей закон.</p>
<p>Отже переходимо до розгляду порядку денного. Першим законопроектом у нас стоїть проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України восьмого скликання…". Законопроект 2041. І є пропозиція його розглянути за скороченою процедурою.</p>
<p>І прошу депутатів підтримати одноголосно цю пропозицію. Отже прошу проголосувати за скорочену процедуру.</p>
<p>&nbsp;</p>
<p>10:50:04</p>
<p>За-167</p>
<p>Дякую дуже вам.</p>
<p>Для доповіді запрошується перший заступник голови Комітету з питань Регламенту та організації роботи Верховної Ради України Пинзеник Павло Васильович. Будь ласка.</p>
<p>&nbsp;</p>
<p>10:50:21</p>
<p>ПИНЗЕНИК П.В.</p>
<p>Шановний головуючий! Шановні колеги! Комітет на засіданні 4 лютого 2015 року&nbsp; розглянув заяви народних депутатів Сторожука Дмитра Анатолійовича, члена депутатської фракції політичної партії "Народний фронт" про обрання його членом Комітету з питань правової&nbsp; політики та правосуддя, увільнивши від обов'язків&nbsp; члена Комітету з питань податкової та митної політики; та членів депутатської фракції партії "Блок Петра Порошенка" Ревеги Олександра Васильовича про обрання його членом Комітету з питань&nbsp; будівництва, містобудування, житлово-комунального господарства та Луценко Ірини Степанівни про обрання &nbsp;її&nbsp; членом Комітету у закордонних справах.</p>
<p>Квотний принцип при здійсненні змін у складі комітетів дотримано. Враховуючи розрахункові квоти, пропонується підтримати заяви народних депутатів та ухвалити проект Постанови Верховної Ради, реєстраційний номер 2041.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Шановні народні депутати! Дивіться, ми зараз можемо війти в систему обговорення, але це насправді є питання, яке просто визначає, до якого комітету йдуть депутати. Чи є потреба в обговоренні?</p>
<p>Давайте ми одному дамо слово, Олегу Валерійовичу, з пропозицією і будемо голосувати. Прошу включити мікрофон для Олега Ляшка.</p>
<p>&nbsp;</p>
<p>10:51:47</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Ми підтримуємо проект Постанови, але просимо з врахуванням нашої пропозиції до постанови включити про звільнення Мельничука Сергія, обраного за квотою фракції Радикальної партії заступником голови Комітету з питань оборони, про звільнення його з посади заступника голови Комітету з питань оборони і увільнення із цього комітету. Щоб ми мали можливість за нашою квотою, нашої фракції, обрати іншого представника нашої фракції. Адже Мельничук був виключений зі складу фракції Радикальної партії за дії, які не сумісні зі статусом народного депутати України і дискредитують присягу народного депутата.</p>
<p>Тому просимо зал підтримати пропозицію увільнити Мельничука від виконання обов'язків заступника голови Комітету з питань безпеки і оборони, і члена цього комітету. Дякую.</p>
<p>&nbsp;</p>
<p>ГОЛОВУЮЧИЙ. Прошу представника комітету дати відповідь на дану пропозицію.</p>
<p>&nbsp;</p>
<p>10:53:04</p>
<p>ПИНЗЕНИК П.В.</p>
<p>Шановні колеги, згадана пропозиція комітетом не розглядалася. Може бути врахована при опрацюванні проекту Постанови до підпису.</p>
<p>Єдине я хотів лише уточнити. Йдеться про, перше – відкликання з посади заступника голови, друге – про увільнення від обов'язків члена Комітету з питань оборони Верховної Ради України.</p>
<p>&nbsp;</p>
<p>ГОЛОВУЮЧИЙ. Яка пропозиція від комітету?</p>
<p>&nbsp;</p>
<p>ПИНЗЕНИК П.В. Не може бути пропозиції комітету, він не розглядав це питання. Хай зал визначається.</p>
<p>&nbsp;</p>
<p>ГОЛОВУЮЧИЙ. Я думаю … комітету, Олег Валерійович дав вичерпну відповідь, нема жодних заперечень, але ми повинні пройти всі необхідні процедури по тому питанню.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)&nbsp; </i></p>
<p>&nbsp;</p>
<p>ГОЛОВУЮЧИЙ. Звичайно, але воно має пройти через процедуру розгляду комітету.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Але в даному випадку представник комітету сказав, що це не може бути здійснено без розгляду на комітеті. Правильно розумію?</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Тобто надійшла пропозиція від фракції Олега, Радикальної партії, від Олега Ляшка.</p>
<p>Тому давайте, ми спочатку поставимо на голосування пропозицію Олега Ляшка. А потім вже в цілому. В залежності від того, як пройде ця пропозиція.</p>
<p>Прошу народних депутатів визначитись шляхом голосування стосовно поправки, внесеної з місця керівником фракції Радикальної партії Олегом Ляшком. Прошу голосувати.</p>
<p>&nbsp;</p>
<p>10:55:30</p>
<p>За-144</p>
<p>Дякую.</p>
<p>Тепер ставлю на голосування... Так, я перепрошую. Тому я зараз прошу, щоб ми даний законопроект проголосували за основу і в цілому. І прошу народних депутатів підтримати пропозицію від комітету. Прошу проголосувати.</p>
<p>&nbsp;</p>
<p>10:56:12</p>
<p>За-179</p>
<p>Шановні народні депутати, надійшла інформація, що не всі депутати зрозуміли, про що йде голосування. Тому я&nbsp; перш за все прошу усіх повернутися на свої робочі місця для роботи. Якщо&nbsp; ми так починаємо робочий день, нам буде&nbsp; дуже важко приймати&nbsp; важливі закони надалі.&nbsp;</p>
<p>В даній постанові технічно просто йдеться про&nbsp; заяви народних депутатів&nbsp; щодо участі їх у тому чи іншому законопроекті.&nbsp; І тому я зараз попрошу, щоб ми повернулись до голосування по проекту Постанови&nbsp;&nbsp; про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України восьмого скликання". Проект постанови 2041.</p>
<p>Прошу проголосувати за повернення до&nbsp; голосування&nbsp; за даний проект постанови. Прошу проголосувати.</p>
<p>&nbsp;</p>
<p>10:57:36</p>
<p>За-214</p>
<p>Будь ласка, давайте ми проговоримо, бо у нас якась&nbsp; дуже незрозуміла і дивна ситуація в залі. Будь ласка,&nbsp; по хвилині.&nbsp; Прошу, Олег Валерійович, хвилину.</p>
<p>&nbsp;</p>
<p>10:57:59</p>
<p>ЛЯШКО О.В.</p>
<p>Олег Ляшко, Радикальна партія. Я звертаюся до колег з&nbsp; "Блоку Порошенка", які, очевидно, не розчули&nbsp; мою пропозицію.&nbsp; Я прошу колег по парламенту підтримати нашу пропозицію: виключити зі складу Комітету&nbsp; з питань нацбезпеки і оборони і увільнити від обов'язків заступника голови комітету&nbsp; Сергія Мельничука, який був делегований на цю посаду нашою фракцією, це наша квота. Тому ми просимо&nbsp; колег підтримати, а ми відповідно підтримуємо квоти про обрання&nbsp; ваших депутатів. Це право кожної фракції &nbsp;делегувати своїх представників. Пропоную повернутися до проекту постанови, проголосувати її з врахуванням нашої пропозиції. Дякую.</p>
<p>&nbsp;</p>
<p>ГОЛОВУЮЧИЙ. Від "Блоку Петра Порошенка" хто буде виступати?</p>
<p>Будь ласка, Палатному слово. Включіть, будь ласка, мікрофон. Включіть, будь ласка, мікрофон Пацкану.</p>
<p>&nbsp;</p>
<p>10:59:12</p>
<p>ПАЦКАН В.В.</p>
<p>Шановні колеги, прошу підтримати постанову. Це технічна постанова, котра приводить до роботи наших членів, наших колег народних депутатів. Це не є питання, яке стосується ні бюджету, ні розподілу будь-яких посад. Це наші колеги повинні приступити до роботи. В чому проблема, давайте&nbsp; всім прийнятися до роботи і почати голосувати, а не відсиджуватися в сесійній залі. Дякую.</p>
<p>&nbsp;</p>
<p>ГОЛОВУЮЧИЙ. Отже, висловили свої позиції представники фракцій. І я з вашого дозволу ще раз поставлю даний проект постанови на голосування, поставлю і поправку. Якщо вони не проходять і поправки і проект постанови, ми просто рухаємося далі і будемо чекати, коли з цього насправді технічного питання в залі появиться порозуміння. Отже, ще раз, я ставлю на голосування поправку, яку… <i>(Шум у залі)</i></p>
<p>&nbsp;Шановні депутати, згідно Регламенту, кадрові питання не потребують повернення. Кадрові питання не потребують повернення. Юристи дали роз'яснення, і тому я ставлю спочатку на голосування поправку, яку озвучив з місця Олег Ляшко. Хто підтримає дану поправку, прошу проголосувати. Прошу включити голосування.</p>
<p>&nbsp;</p>
<p>11:00:51</p>
<p>За-200</p>
<p>Поправка не пройшла, і тому увага. Шановних народних депутатів прошу сконцентруватись. Зараз ми голосуємо за основу і в цілому. По редакції, яку подав комітет на розгляд Верховної Ради&nbsp; України проект постанови &nbsp;"Про внесення змін до Постанови&nbsp; Верховної Ради&nbsp; України про обрання голів, перших заступників, заступників&nbsp; голів, секретарів, членів комітетів Верховної Ради&nbsp;&nbsp; України восьмого&nbsp; скликання та обрання&nbsp; голови Спеціальної контрольної комісії Верховної Ради&nbsp; України з питань&nbsp; приватизації". Номер проекту Постанови 2041. Прошу проголосувати і підтримати постанову. Прошу включити голосування.</p>
<p>&nbsp;&nbsp;</p>
<p>11:01:45</p>
<p>За-207</p>
<p>Постанова не набрала необхідної кількості голосів.</p>
<p>Тому ми переходимо до наступної постанови.</p>
<p>Наступний&nbsp; проект Постанови – 2042, про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України". &nbsp;Теж є пропозиція розглянути цю постанову за скороченою процедурою.&nbsp; Прошу підтримати дану пропозицію.</p>
<p>&nbsp;</p>
<p>11:02:26</p>
<p>За-201</p>
<p>Дякую!</p>
<p>До доповіді запрошується перший заступник голови&nbsp; Комітету з питань Регламенту та організації роботи Верховної Ради&nbsp; України Пинзеник Павло Васильович.</p>
<p>&nbsp;</p>
<p>11:02:39</p>
<p>ПИНЗЕНИК П.В.</p>
<p>Шановний Головуючий, шановні колеги!</p>
<p>Комітет&nbsp; на засіданні 4 лютого розглянув питання про формування персонального складу Спеціальної контрольної комісії Верховної Ради&nbsp; України з питань приватизації. Цю комісію було утворено, відповідно до Постанови Верховної Ради від 4 грудня 2014 року, на підставі статті 10 Закону&nbsp; України "Про приватизацію майна&nbsp; державних підприємств".</p>
<p>Відповідно до&nbsp; профільного положення кількісний склад&nbsp; комісії повинен складати 15 народних депутатів. З урахуванням принципу пропорційного представництва&nbsp; депутатськими фракціями і групами було запропоновано обрати до складу комісії народних депутатів:&nbsp; Корнацького, Різаненка, Чекіту, Дубініна від&nbsp; "Блоку Петра Порошенка", Усова&nbsp; - секретарем комісії від&nbsp;&nbsp; "Блоку Петра Порошенка",&nbsp; Лапіна - першим заступником голови&nbsp; комітету, Унгуряна - заступником голови комітету, та Донець - від&nbsp; фракції&nbsp; "Народний фронт", Нечаєва -&nbsp; від&nbsp; фракції&nbsp; "Опозиційний блок", &nbsp;Войціцьку - від фракції "Самопоміч", Кириченко&nbsp; - від фракції Радикальної партії, Луценка - від фракції "Батьківщина", Івахіва - від фракції "Воля народу", Кіссе - від групи "Економічний розвиток". Комітет&nbsp; прийняв рішення підтримати зазначені пропозиції депутатських фракцій та груп щодо персонального складу комісії. Крім того, комітет пропонує змінити назву постанови відповідної, враховуючи те, що коли формувалася, створювалася комісія, то йшлося тільки про обрання голови, а зараз вже йдеться про персональний склад, це технічна правка.</p>
<p>Таким чином, пропонуємо підтримати проект постанови 2042, який містить погоджені пропозиції депутатських фракцій і груп щодо персонального складу комісії з питань приватизації. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Хочу сказати, що тому обговоренню цього питання було віддано дуже багато часу, консультацій між фракціями. І хочу запитати чи є потреба в обговоренні? Давайте пропозиції дві, якщо є, ми не будемо "проти", "за" включати, а дамо двом депутатам виступ на пропозицію.</p>
<p>Будь ласка, перше, Олег Ляшко, потім Андрій Іллєнко. Будь ласка, включіть мікрофон.</p>
<p>&nbsp;</p>
<p>11:04:51</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Я знову звертаюсь до колег депутатів, підтримати нашу поправку, ми голосуємо за цей проект постанови, який зараз розглядається, з урахуванням моєї пропозиції про виключення Мельничука зі складу Комітету з питань нацбезпеки і оборони, і про увільнення його від обов'язків заступника голови цього комітету. Я прошу парламент підтримати нашу пропозицію, адже саме за квотою фракції Радикальної партії ця людина була обрана на посаду. Сьогодні він виключений зі складу фракції Радикальної партії у зв'язку з діями, які дискредитують звання народного депутата. Тобто фактично Мельничук сьогодні є першою тушкою в українському парламенті, яка зрадила виборців, яка зрадила українську армію, зрадила присягу народного депутата. І ми звертаємось до колег підтримати нас. Дякую.</p>
<p>&nbsp;</p>
<p>ГОЛОВУЮЧИЙ. Олег Валерійович, я хочу вам наголосити, що ми вже розглядаємо постанову 2042, 2041 - не пройшла, і зараз йде розгляд постанови 2042. І тому прошу надати слово по даній постанові Андрію Іллєнкові. Прошу</p>
<p>&nbsp;</p>
<p>11:06:07</p>
<p>ІЛЛЄНКО А.Ю.</p>
<p>Дякую, шановний головуючий, я хотів би звернутися до депутатського залу і до тих, хто нас зараз слухає і дивиться. Уже скоро буде три місяці як працює Верховна Рада цього скликання. Вже йде повним ходом друга сесія Верховної Ради цього скликання, але попри це ми маємо абсолютну ненормальну, на мій погляд, ситуацію, коли в парламенті відсутній голова ключового, на мій погляд, комітету Верховної Ради – Комітету&nbsp; з питань Регламенту та депутатської етики. Це абсолютно неправильна, не природна ситуація і жодного публічного пояснення немає, бо його в принципі не може бути.</p>
<p>Я звертаюсь, перш за все, зараз до представників правлячої коаліції. Давайте ми цю прогалину нарешті закриємо, тому що єдиний кандидат, який на цю посаду висувався і щодо якого були підписи представників всіх п'ятьох фракцій коаліції, а також окремих позафракційних – це був Юрій Левченко, представник всеукраїнського об'єднання "Свобода". Щодо нього немає жодних запитань і він може виконувати ці функції, але чомусь це питання не приймається, забалакується. Ми бачимо, що зараз йдуть технічні постанови, які йдуть від Регламентного комітету, але це питання чомусь не виноситься на розгляд і по ньому немає жодного руху. Давайте ми все-таки відійдемо від кулуарності, відійдемо від різних таких тіньових домовленостей і будемо говорити відверто. Якщо у вас є якась інша кандидатуру на посаду голови Регламентного комітету, будь ласка,&nbsp; відкрито про це скажіть. Якщо у вас немає, тоді скажіть, чим вас не влаштовує кандидатура Левченка, бо ця ситуація, яка є зараз, вона абсолютно ненормальна, коли парламент три місяці працює без голови Регламентного комітету, а порушення Регламенту, кнопкодавство і багато інших речей, на жаль, продовжують відбуватися і на це немає ніякої управи. Тому я прошу все-таки звернути на це увагу і прийняти відповідні рішення. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. Але хочу наголосити, другий виступ і другий виступ не по постанові. Ми розглядаємо дане питання і я хотів би, щоб ми його швидко завершили розгляд. Я надаю ще останнє слово, надавати чи ні? Давайте ми краще проголосуємо. Я пропоную питання, яке обговорювалось довший період, яке узгоджено з усіма фракціями, щоб ми його підтримали всім залом і змогли продовжити розгляд наших питань.</p>
<p>Отже, ставлю на голосування &nbsp;проект Постанови про внесення змін до Постанови Верховної Ради України про обрання голів, перших заступників, заступників голів, секретарів, членів комітетів Верховної Ради України восьмого скликання (номер постанови 2042). Прошу повернутися на свої місця і прошу проголосувати. Прошу підтримати.</p>
<p>&nbsp;</p>
<p>11:09:11</p>
<p>За-218</p>
<p>Шановні депутати, я прошу повернутися в зал всіх депутатів. Можливо, не всі розчули, бо я жодних застережень з приводу цієї постанови від депутатів не чув. І я користуючись своїм правом як ведучого, що кадрові питання можна ставити без повернення, я поставлю зараз ще раз на голосування даний проект постанови. Але прошу голів фракцій попросити депутатів зайняти свої робочі місця, прошу зайти усіх народних депутатів в зал для голосування.</p>
<p>Отже, я ще раз ставлю на голосування проект Постанови про внесення змін до Постанови Верховної Ради України про обрання голів, перших заступників, заступників голів, секретарів, членів комітетів Верховної Ради України восьмого скликання (номер постанови 2042). Я прошу депутатів підтримати і проголосувати. Прошу проголосувати. <i>(Шум у залі)</i></p>
<p>&nbsp;</p>
<p>11:10:37</p>
<p>За-213</p>
<p>Будь ласка, включить по фракціях. Будь ласка.</p>
<p>"Блок Петра Порошенка" – 82, "Народний фронт" – 68, "Опозиційний блок" – 0, "Самопоміч" – 21, Радикальна партія – 17, "Батьківщина" – 14, "Воля народу" – 1, і "Економічний розвиток" – 4.</p>
<p>Я надаю хвилину слово для виступу Борису Філатову.</p>
<p>&nbsp;</p>
<p>11:11:16</p>
<p>ФІЛАТОВ Б.А.</p>
<p>Уважаемые коллеги! Борис Филатов, председатель Специальной контрольной комиссии Верховной Рады. Первый раз за восемь созывов Верховной Рады мы имели шанс соблюсти закон и чтобы персональный состав этой комиссии составлял 15 человек. Все лидеры фракций согласовали по квотному принципу. "Блок Порошенко" дал треть этой комиссии – 5 человек, - и провалил успешно голосование за эту комиссию. Вам должно быть стыдно, вы парализовываете работу в парламенте. И вы, Юрий Витальевич, несете персональную за это ответственность. Вы поставили подпись под этим.</p>
<p>Поэтому я прошу еще раз: давайте проголосуем. Вы устроили в парламенте просто вакханалию. Вы все выдвинули свои кандидатуры, каждый из здесь находящихся, и провалили голосование. Вам должно быть стыдно!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, хвилину для виступу Юрію Віталійовичу Луценку.</p>
<p>&nbsp;</p>
<p>11:12:14</p>
<p>ЛУЦЕНКО Ю.В.</p>
<p>Перш за все, пане голово спецкомісії Філатов, я вас дуже попросив би припинити давати оцінки всім, забуваючи про свою частину роботи. Я попросив би не бути святіше Папи Римського, і навіть дніпропетровського.</p>
<p>Друге. Наша фракція прийняла рішення голосувати "за", але є одна накладка. Фракція подавала кандидатуру на першого заступника. Ви на засіданні комісії фракції дали посаду секретаря. На жаль, зараз виникли певні розбіжності. Зараз розберемося, і проголосуємо через певний час за цю постанову. Дякую. Давайте працювати.</p>
<p>&nbsp;</p>
<p>ГОЛОВУЮЧИЙ. Товариство! Будь ласка, репліку Філатову – і на тому звершуємо дискусії, розгляд даного питання. Будь ласка.</p>
<p>&nbsp;</p>
<p>11:13:22</p>
<p>ФІЛАТОВ Б.А.</p>
<p>Я не буду говорить, кто святее Папы Римского, или папы "кондитерского", у меня есть лично подписанный документ Юрия Витальевича Луценко, где он вычеркнул господина Ризаненко с должности первого зама и внес в качестве секретаря господина Усова. Разбирайтесь внутри вашей фракции. Спасибо.</p>
<p>&nbsp;</p>
<p>ГОЛОВУЮЧИЙ. Шановні народні депутати! Я&nbsp; хочу вам сказати, що по двох питаннях, які насправді є&nbsp; узгодженими і технічними, ми вже майже 40 хвилин проводимо обговорення. Таким чином нам буде важко розглянути весь порядок денний. І тому давайте я зараз ще раз поставлю даний проект Постанови на голосування. Якщо воно не проходить, ми переходимо до розгляду наступних питань. <i>(Шум у залі)&nbsp; </i></p>
<p>Юрій Віталійович, тому я ставлю ще раз на голосування проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України восьмого скликання…" (номер постанови 2042). Прошу визначитися шляхом голосування.&nbsp;</p>
<p>Прошу підтримати.</p>
<p>&nbsp;</p>
<p>11:14:50</p>
<p>За-203</p>
<p>Дякую.</p>
<p>Немає голосів в залі для цієї постанови, тому ми переходимо до розгляду наступного проекту Постанови про зміни в адміністративно-територіальному устрої Луганської області, зміну і встановлення меж Попаснянського і Слов'яносербського районів Луганської області (№1601). І я прошу, щоб ми дану постанови розглянули теж за скороченою процедурою.</p>
<p>Прошу підтримати скорочену процедуру розгляду.</p>
<p>&nbsp;</p>
<p>11:15:38</p>
<p>За-214</p>
<p>Дякую вам.</p>
<p>До доповіді&nbsp; запрошується народний депутат України Артеменко Андрій Вікторович.</p>
<p>&nbsp;</p>
<p>11:15:46</p>
<p>АРТЕМЕНКО А.В.</p>
<p>Шановні народні депутати, я рахую і благаю, що наше питання не буде розглядатися таким же чином, як розглядалося перше і друге.</p>
<p>Стосовно&nbsp; законопроекту. Ми з вами прийняли Закон України "Про зміни в адміністративно-територіальному устрої Луганської області.</p>
<p>Зокрема, територію Попаснянського району Луганської області затверджено загальною площею 146 тисяч га, а територію Славяносербського району Луганської області затвердженого загальною площею 82 тисячі.</p>
<p>Отже, сьогодні зміни для встановлення потребують Попаснянський та Славяносербський райони Луганської області в зв'язку з необхідністю приєднання земель площею 51 тисяча га села Жолобок Фрунзенської селищної ради до Попаснянського району Луганської області.</p>
<p>Ці зміни забезпечать нормальне життя, нормальну роботу в умовах проведення Антитерористичної операції.</p>
<p>Шановні народні депутати, я прошу вас підтримати цей законопроект і проголосувати "за", тому що це дійсно, що потребують наші люди, які проживають в зоні АТО.</p>
<p>В мене особливе прохання до нашого "Опозиційного блоку", який декларує, що він підтримує всі ті речі, які відбуваються в Луганській області. Підтримайте, будь ласка, законопроект і ми допоможемо людям.</p>
<p>Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую. До співдоповіді запрошується голова Комітету з питань законодавчого забезпечення правоохоронної діяльності Кожем'якін Андрій Анатолійович.</p>
<p>Так я перепрошую. Голова підкомітету з питань державного будівництва, регіональної політики та місцевого самоврядування Федорук Микола Трохимович. Прошу до виступу. Будь ласка.</p>
<p>&nbsp;</p>
<p>11:17:31</p>
<p>ФЕДОРУК М.Т.</p>
<p>Шановні народні депутати! Комітет з питань державного будівництва, регіональної політики та місцевого самоврядування на своєму засіданні 12 січня цього року розглянув проект Постанови Верховної Ради про зміни в адміністративно-територіальному устрої Луганської області, зміною встановлення меж Попаснянського і Славяносербського районів Луганської області, внесений народним депутатом України Артеменком.</p>
<p>За наслідком всебічного обговорення, з'ясування позицій народних депутатів, членів комітету, запрошених на засідання осіб, підтримуючи прагнення до вирішення найболючіших життєвих проблем мешканців Луганської області, забезпечення їх основоположних прав, свобод та інтересів комітет вирішив, одноголосно вирішив рекомендувати Верховній Раді України, відповідно до частин першої та другої статті 114 Регламенту Верховної Ради України&nbsp; проект Постанови Верховної Ради про зміни в адміністративно-територіальному устрої Луганської області, зміну і встановлення меж Попаснянського і Слов'яносербського районів Луганської області за наслідками розгляду у першому читанні прийняти за основу та в цілому.</p>
<p>&nbsp;</p>
<p>ГОЛОВУЮЧИЙ. Шановні народні депутати, чи є потреба проговорювати дане питання? Тоді я попрошу, щоб ми змогли проголосувати, тим самим підтримавши наші, підтримку наших адміністративних органів на сході. Я прошу депутатів зайняти свої робочі місця, зайти в зал, хто знаходиться в кулуарах. Це важливе питання, яке потребує законодавчого врегулювання. Прошу приготуватись до голосування.</p>
<p>Ми голосуємо проект Постанови про зміни в адміністративно-територіальному устрої Луганської області, зміну і встановлення меж Попаснянського і Слов'яносербського районів Луганської області № 1601. Прошу проголосувати і підтримати дану постанову за основу і в цілому.</p>
<p>&nbsp;</p>
<p>11:20:01</p>
<p>За-268</p>
<p>Дякую за підтримку, постанова прийнята.</p>
<p>Ми переходимо до розгляду проекту Постанови про внесення змін до Постанови Верховної Ради України № 77/98-ВР від 4 лютого 1998 року "Про Консультативну раду з питань інформатизації при Верховній Раді України",&nbsp; 1814 – номер проекту постанови. І є теж пропозиція, щоб ми її розглянули за скороченою процедурою. Прошу підтримати депутатів дану пропозицію.</p>
<p>&nbsp;</p>
<p>11:20:47</p>
<p>За-200</p>
<p>Дякую за підтримку.</p>
<p>До доповіді запрошується голова Комітету з питань інформатизації та зв'язку Данченко Олександр Іванович. Прошу включити мікрофон з трибуни.</p>
<p>&nbsp;</p>
<p>11:21:05</p>
<p>ДАНЧЕНКО О.І.</p>
<p>Доброго дня, пане головуючий, доброго дня,&nbsp; панове депутати. Консультативна рада з питань інформатизації при Верховній Раді України була створена ще&nbsp; в 1998 році.&nbsp; Але останнє засідання проводилося майже три роки тому. А в&nbsp; сьомому скликанні Верховної Ради&nbsp; воно, взагалі, жодного разу не проводилось. Саме на даний час&nbsp; ми вважаємо необхідно модернізувати діяльність&nbsp; цієї дорадчої ради, яка, як колективний дорадчий орган, повинна стати основою для залучення представників, інститутів, громадського суспільства&nbsp; та ринку для&nbsp; впорядкування нормативно-правової бази у сфері&nbsp; інформатизації, телекомунікації, зв'язку, кібербезпеки тощо.</p>
<p>Головною метою Консультативної ради є сприяння Верховній Раді України&nbsp; у вироблені політики у сферах розвитку інформаційного суспільства, високих технологій, при підготовці&nbsp; та затвердженні завдань&nbsp; Національної програми&nbsp; інформатизації, а також при підготовці та прийнятті&nbsp; законів&nbsp;&nbsp; України&nbsp; у цих сферах з урахуванням найновіших досягнень і технологічних&nbsp; рішень.</p>
<p>Тому вважаємо за необхідне:&nbsp;</p>
<p>Перше. Привести повноваження Консультативної ради&nbsp; у відповідність до нових функцій комітету. Комітету надана додаткова функція щодо сфери телекомунікації і зв'язку.</p>
<p>Друге.&nbsp; Більш широко залучити&nbsp; представників&nbsp; громадськості,&nbsp; держави і ринку до законотворчих процесів у Верховній Раді у сфері інформаційного суспільства.</p>
<p>Третє. Доповнити функції&nbsp; ради новим завданням, відповідно до Угоди&nbsp; з асоціацією з ЄС.</p>
<p>Четверте. Впровадити безпаперові технології&nbsp;&nbsp; у Верховній Раді.</p>
<p>П'яте. Виконати завдання, які визначені Законом "Про Основні засади&nbsp; розвитку інформаційного суспільства".</p>
<p>Пропонуємо: перше – уточнити перелік&nbsp; сфер суспільної&nbsp; та технологічної діяльності, в яких цей дорадчий орган&nbsp; при Верховній Раді&nbsp; надає свої консультації та висновки; друге –&nbsp; покласти організаційне забезпечення цього&nbsp; дорадчого органу саме на профільний Комітет&nbsp; з питань інформатизації&nbsp; та&nbsp; зв'язку, як це передбачено предметами його відань; третє…</p>
<p>&nbsp;</p>
<p>ГОЛОВУЮЧИЙ. Прошу дати можливість завершити.</p>
<p>&nbsp;</p>
<p>ДАНЧЕНКО О.І. Третє – змінити у назві&nbsp; Консультативної ради слова&nbsp; "з питань інформатизації" на слова "з питань розвитку інформаційного суспільства".</p>
<p>Комітет з питань&nbsp;&nbsp; інформатизації&nbsp; та зв'язку&nbsp;&nbsp; погодив цей проект постанови без зауважень.</p>
<p>Прошу підтримати і проголосувати за основу та в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую. &nbsp;Шановні депутати, чи є потреба обговорювати дане питання? Якщо нема потреби, я пропоную поставити на голосування. Але перед тим, я попрошу народних депутатів більш щільно наблизитися до своїх робочих місць, зайти з кулуарів в зал, підготуватися до голосування.</p>
<p>Отже, ставлю на голосування проект постанови про внесення змін до Постанови Верховної Ради України номер 7798-ВР від 4 лютого 1998 року про Консультативну раду з питань інформатизації при Верховній Раді України, номер постанови 1814. Прошу проголосувати і прошу підтримати дану постанову за основу і в цілому.&nbsp;</p>
<p>&nbsp;</p>
<p>11:24:39</p>
<p>За-238</p>
<p>Дуже вам дякую за підтримку. Зал, нарешті, увійшов в робочий ритм.</p>
<p>І зараз наступний проект закону 1839, який ми маємо розглядати. Перед тим, як його розглядати, ми повинні повернутися до його розгляду. Вчора, коли ми його розглядали, не всі змогли висловити свою позицію в залі. Була після того консультація і спільна домовленість про повернення до розгляду даного урядового законопроекту. І тому спочатку я попрошу народних депутатів України, щоб ми проголосували за повернення до розгляду раніше не підтриманого питання. Я прошу народних депутатів проголосувати за повернення до розгляду проект закону про внесення змін до деяких законодавчих актів України щодо забезпечення захисту майнових прав акціонерів, 1839. Прошу визначитися шляхом голосування. Прошу підтримати.</p>
<p>&nbsp;</p>
<p>11:25:57</p>
<p>За-172</p>
<p>На жаль, нема політичної волі залу&nbsp; повернутись до урядового питання, на якому настоював і&nbsp; "Народний фронт", і&nbsp; уряд.</p>
<p>Наступний законопроект - 1793. Цей законопроект, автори просять&nbsp; його перенести на наступний день для доопрацювання. Чи немає заперечень в залі, щоб ми його перенесли. Немає заперечень, і тому ми його переносимо&nbsp; на наступний пленарний розгляд.</p>
<p>А зараз&nbsp;&nbsp; ми&nbsp; переходимо розгляду&nbsp; проекту Закону про внесення змін до деяких законодавчих актів України (щодо регулювання діяльності капеланів в органах та установах, що належать до сфери управління Державної пенітенціарної служби України). (Номер 1154). Є теж пропозиція, щоб ми його розглянули за скороченою процедурою. Прошу депутатів підтримати&nbsp;&nbsp; розгляд за скороченою процедурою шляхом голосування,&nbsp; будь ласка, голосуємо.</p>
<p>&nbsp;</p>
<p>11:27:11</p>
<p>За-193</p>
<p>Дякую за підтримку.</p>
<p>І до доповіді запрошується&nbsp; народний депутат&nbsp; України, голова Комітету з питань законодавчого забезпечення&nbsp; і правоохоронної діяльності&nbsp; Кожем'якін Андрій Анатолійович.&nbsp;&nbsp; Три хвилини ми даємо для доповіді,&nbsp; будь ласка.</p>
<p>&nbsp;</p>
<p>11:27:27</p>
<p>КОЖЕМ’ЯКІН А.А.</p>
<p>Шановний Головуючий,&nbsp; шановні колеги!</p>
<p>Проект Закону&nbsp;&nbsp; України про внесення змін до деяких законодавчих актів&nbsp;&nbsp; України щодо регулювання діяльності капеланів в органах та установах, що належать&nbsp; до&nbsp; сфери управління&nbsp;&nbsp; Державної пенітенціарної служби&nbsp; України. Автор - Мірошниченко Юрій Романович. Спрямований на законодавче&nbsp; врегулювання питань&nbsp; реалізації засудженими особами, які відбувають покарання в установах виконання покарань,&nbsp; та особам, взятим під варту у місцях попереднього&nbsp; ув'язнення,&nbsp; свого конституційного права на свободу віросповідання,&nbsp; задоволення їх релігійних потреб і надання душпастирської опіки з боку&nbsp; священнослужителів,&nbsp;&nbsp; капеланів.</p>
<p>З цією метою&nbsp; пропонується. Перше. Доповнити&nbsp; Кримінально-виконавчий кодекс&nbsp; України статтею&nbsp; 128 зі значком 1: "Організація душпастирської&nbsp; опіки засуджених".&nbsp;&nbsp;</p>
<p>Друге. Надати особам взятим під варту право на&nbsp; душпастирську опіку, виклавши в новій редакції статтю 9.</p>
<p>Третє. Доповнити статтю 23 Закону України "Про Державну кримінально-виконавчу службу України" приписом "щодо сприяння керівників органів та установ Державної кримінально-виконавчої служби України проведенню священнослужителями заходів душпастирської&nbsp; опіки з персоналом". Головне науково-експертне управління Апарату Верховної Ради, в цілому підтримуючи ідею, пропонує законопроект відхилити. Але Всеукраїнська рада церков і релігійних організацій повністю підтримує цей законопроект.</p>
<p>У разі прийняття проекту 1154 Верховною Радою в першому читанні видається доречною його подальша правова аргументація, фактично існуючого стану реалізації, ув'язненими особами своїх релігійних прав. Зокрема, для забезпечення&nbsp; душпастирської опіки засуджених, ув'язнених з урахуванням поліконфесійності нашої держави, вбачається доречним доповнити в тексті проекту положень частини першої, статті 128 із значком один Кримінально-виконавчого кодексу України нормами щодо здійснення душпастирської роботи священнослужителями, в дужках - капеланами, на принципах дотримання свободи віросповідання, добровільної участі засуджених у заходах релігійного характеру.</p>
<p>Також видається доцільним виключення з тіла проекту положення щодо покладання на Державну пенітенціарну службу України обов'язку створення дорадчого органу з включення до його складу працівників зацікавлених релігійних центрів і управлінь. Оскільки згідно із статтею 22 Закону України "Про центральний орган виконавчої влади", створення таких органів віднесено до повноваження керівника центрального органу виконавчої влади. Тобто, у пропонованому проекті, це голова Державної пенітенціарної служби України, який тут присутній.</p>
<p>Зважаючи на актуальність законопроекту, комітет ухвалив рішення, рекомендувати Верховній Раді України проект 1154, за результатами його розгляду в першому читанні, прийняти за основу. Прошу колег підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Чи є потреба обговорювати дане питання? Є потреба. Тоді прошу записатися, два - "за", два – "проти".</p>
<p>До слова запрошується Єленський, "Народний фронт". &nbsp;Прошу включити мікрофон.</p>
<p>&nbsp;</p>
<p>11:30:58</p>
<p>ЄЛЕНСЬКИЙ В.Є.</p>
<p>Шановні народні депутати!&nbsp; Забезпечення свободи совісті в місцях позбавлення волі є дуже важливим принципом демократичної держави. Цей закон, вірніше законопроект, який пропонується не є революційним. Ув'язнені як правило мають непогані умови для задоволення своїх релігійних потреб, але в той же час запропонований законопроект містить три важливих речі. По-перше, він дозволяє доступ священика не просто до всіх ув'язнених, а і до тих, хто тільки взятий під варту. По-друге, він гарантує недоторканність права на сповідь і конфіденційність сповіді. По-третє, він гарантує доступ до душпастирювання не тільки ув'язненими, а і персоналом,&nbsp; персоналом місць позбавлення волі, який, як ви знаєте, знаходиться в достатньо важких умовах і потребує душпастирської уваги не меншою мірою ніж, власне, ув'язнені.</p>
<p>Також я хочу сказати, що я б не став би вилучати з тіла закону положення про дорадчу раду. Релігійні організації і церкви України виявили дуже високий рівень взаємозгуртованості і здатності вирішувати складні питання. І я думаю, що їм до снаги&nbsp; розв'язання і чергування, і по черговість участі в цьому процесі, в процесі душпастерювання в місцях позбавлення волі.</p>
<p>Закликаю депутатів підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. До слова запрошується Березюк Олег Романович, фракція "Самопоміч".</p>
<p>&nbsp;</p>
<p>11:33:03</p>
<p>БЕРЕЗЮК О.Р.</p>
<p>Дуже важливий законопроект, він беззастережно дбає про ці групи людей, які згадав попередник. Але ще одна група людей, яка в даному законопроекті захищається – це капелани. Праця в установах ув'язнення є важкою і небезпечною як і для життя, так і для здоров'я. Тому саме запорука допомоги цим людям дозволить збільшити кількість капеланів у місцях позбавлення волі, це дасть можливість покращити умови перебування як і в'язням, працівникам, так і самим капеланам. Проект потребує ряд доповнень, але в другому читанні ми всі разом допрацюємо це. Є пропозиція: підтримати за основу цей проект.</p>
<p>&nbsp;</p>
<p>ГОЛОВУЮЧИЙ. Дякую вам.&nbsp; До слова запрошується Барна Степан Степанович, "Блок Петра Порошенка".</p>
<p>&nbsp;</p>
<p>11:33:58</p>
<p>БАРНА С.С.</p>
<p>Прошу передати слово Унгуряну Павлу.</p>
<p>&nbsp;</p>
<p>ГОЛОВУЮЧИЙ. Будь ласка, Павло Унгурян. Прошу включити мікрофон.</p>
<p>&nbsp;</p>
<p>11:34:06</p>
<p>УНГУРЯН П.Я.</p>
<p>Шановні колеги, я думаю, що цей законопроект зараз уде підтриманий у першому читанні і взятий за основу. І це покаже готовність Верховної Ради України у сприянні дійсно перевихованню тих засуджених, які знаходяться&nbsp; в місцях позбавлення волі. Безумовно, є деякі питання, які ми зможемо виправити у режимі підготовки до другого читання. Хочу наголосити, що при Державній пенітенціарній службі України рада духовної роботи існувала вже достатньо давно. І капелани відвідують колонії, тюрми вже тривалий час з часів незалежності України. І це дає дуже і дуже позитивний результат і цим законом ми фактично легалізуємо ту велику роботу, яку роблять церкви у цих закладах виховання і відбування покарань. Цей законопроект також є продовження ініціативи, яку здійснив уряд.</p>
<p>Нещодавно уряд України і запровадив систему капеланства у Збройних Силах України і це також дуже важливо – підтримка, духовна підтримка наших воїнів, які захищають територіальну цілісність України. Отже, пропоную всім нам сьогодні підтримати і показати приклад, коли ми можемо голосувати законопроекти, не залежно того, хто є їхній автор, у першому читанні і разом&nbsp; доопрацювати до другого читання. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам. Від Радикальної партії слово надається Ігорю Мосійчуку. Прошу включити мікрофон.</p>
<p>А, вже включили. Будь ласка.</p>
<p>&nbsp;</p>
<p>11:35:59</p>
<p>МОСІЙЧУК І.В.</p>
<p>Шановні колеги, протягом останніх двох тижнів я особисто відвідав практично всі установи позбавлення волі на території міста Києва і Київської області. Вважаю даний законопроект дуже важливим, так як в світлі тієї корупції, антисанітарії і тієї ганьби, яку ми маємо в закладах позбавлення волі, дуже важливо дати надію в'язням на віру, на віру в майбутнє. І з Божою поміччю, впевнений, ми зможемо вичистити, не тільки перевиховати в'язнів, а й вичистити авгієві конюшні цієї злочинної системи, яка перемелює кістки людей. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Шановні колеги, я бачу, є консолідуюча думка в залі, щоб даний проект закону підтримати за основу. Тому я попрошу зайти народних депутатів в зал, приготуватися до голосування.</p>
<p>І ставиться на голосування проект Закону про внесення змін до деяких законодавчих актів України (щодо регулювання діяльності капеланів в органах та установах, що належать до сфери управління Державної пенітенціарної служби України). номер законопроекту 1154. Прошу проголосувати за основу. Так, за основу. Прошу визначитися.</p>
<p>&nbsp;</p>
<p>11:37:53</p>
<p>За-215</p>
<p>Не всі встигли проголосувати? Не всі відгукнулися на заклик зайти в зал і не встигли дійти до своїх робочих місць.</p>
<p>І тому я попрошу ще раз повернутися народних депутатів в зал, з кулуарів зайти в зал, будь ласка. Кожна фракція, голови фракцій, будь ласка, запросіть депутатів на свої робочі місця.</p>
<p>Не про це ми говорили виборцям, коли йшли на вибори, щодо нашої роботи! Будь ласка,&nbsp; зайти в зал! І я пропоную повернутися… ну поки заходять в зал, Андрію Кожем'якіну – репліка. Коротка.</p>
<p>Будь ласка,&nbsp; включіть Андрію Кожем'якіну коротку репліку.</p>
<p>&nbsp;</p>
<p>11:38:43</p>
<p>КОЖЕМ’ЯКІН А.А.</p>
<p>Шановний головуючий! Шановні колеги! Я звертаюся до колег по коаліції, колег із фракції "Блоку Петра Порошенка". Я хочу…. Там були питання і на комітеті. Я хочу відповісти на головне питання: це&nbsp; потребує фінансового забезпечення цей законопроект або не потребує.</p>
<p>Я вам скажу, що ні. Всі церкви, всі священнослужителі – вони будуть працювати без грошей, добровільно. І більше того, я хочу сказати, що кожна людина&nbsp; засуджена вона буде мати можливість&nbsp; необмежену, якщо їй потрібно буде зустрічатися з священнослужителем. Це важливо для тієї людини, яка сьогодні стала на шлях виправлення. Для того, щоб, дійсно, віра… вона&nbsp; не втрачала цю віру в те, що можна, дійсно, найти справедливість, якщо людина засуджена можливо незаконно.</p>
<p>Я прошу підтримати, це важливо. Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp; Отже ставлю на голосування за повернення до голосування проекту Закону про внесення змін до деяких законодавчих актів України&nbsp; (№1154). Прошу проголосувати за повернення&nbsp; до голосування. Будь ласка.</p>
<p>&nbsp;</p>
<p>11:40:09</p>
<p>За-242</p>
<p>Дякую.</p>
<p>Ми повернулися до голосування, і тому я зараз прошу підтримати проекту Закону про внесення змін до деяких законодавчих актів України (№1154) за основу. Прошу підтримати, народні депутати.&nbsp;</p>
<p>&nbsp;</p>
<p>11:40:40</p>
<p>За-229</p>
<p><i>(Оплески)</i> Дуже вам дякую. За основу прийняли. Військовослужбовців застереження, які можуть бути, будуть розглянуті між першим і другим читанням, і я впевнений, що всі суперечливі питання будуть вилучені з даного законопроекту, і хочу подякувати депутатам за підтримку.</p>
<p>Наступний проект постанови. Я хотів би поставити на розгляд проект Постанови про проведення парламентських слухань на тему: "Перспективи запровадження Європейським Союзом безвізового режиму для громадян України", номер 2066 і попросив би зал, щоб ми теж проголосували за розгляд даного питання по скороченій процедурі.</p>
<p>Прошу підтримати і прошу проголосувати&nbsp; за скорочену процедуру.</p>
<p>&nbsp;</p>
<p>11:41:39</p>
<p>За-220</p>
<p>Дякую за підтримку. До доповіді по цьому питанню запрошується голова Комітету з питань європейської інтеграції Геращенко Ірина Володимирівна. Будь ласка.</p>
<p>&nbsp;</p>
<p>11:41:51</p>
<p>ГЕРАЩЕНКО І.В.</p>
<p>Шановний головуючий, шановні колеги!</p>
<p>Ми просимо зараз залу підтримати ініціативу комітету, висунуту усіма членами комітету, представниками всіх фракцій парламенту, проведення таких парламентських слухань у квітні, 15 квітня напередодні проведення Ризького саміту, який відбудеться 21-22 травня у Ризі. Зараз Латвія головує в Європейському Союзі і українська сторона сподівається отримати все-таки позитивні сигнали відносно введення безвізового режиму між Україною та Європейським Союзом.</p>
<p>Але очевидно, що залишається ще багато пунктів домашнього завдання, яке має виконати Україна для того, щоби це стало реальністю. І тому ми просто пропонуємо, щоб у квітні, ми провели такий моніторинг, що зроблено. Заслухали уряд, заслухали громадські організації, які моніторять цей процес. І щоб ми мали певний термін для того, щоби ті завдання, які стоять перед парламентом, в тому числі в вдосконаленні нашого законодавства для виконання умов, для введення безвізового режиму ще встигли зробити.</p>
<p>Також є багато запитань, як ви знаєте, відносно того, що України впровадила вже біометричні паспорти, але є питання того, як вони діють, чи там працюють вже посольства країн Європейського Союзу з цими паспортами, чи там є ще певні тормозні якісь процедури. І тому важливо, щоби ми це заслухали і разом прийняли рішення.</p>
<p>Прошу підтримати зал у проведенні цих слухань і всіх долучитися до активної, якби, роботи під час них. Тому що це важливо для всіх громадян України. Дякую.</p>
<p>&nbsp;</p>
<p>ГОЛОВУЮЧИЙ. Дуже дякую за доповідь, пані Ірино. І скажіть, будь ласка, чи є потреба проговорювати і займати час? Немає потреби.</p>
<p>І тому є пропозиція, щоб ми зараз проголосували за проект Постанови про проведення парламентських слухань на тему: "Перспективи запровадження Європейським Союзом безвізового режиму для громадян України", номер законопроекту 2066, за основу і в цілому. Прошу проголосувати і прошу підтримати, народні депутати.</p>
<p>&nbsp;</p>
<p>11:44:16</p>
<p>За-262</p>
<p>Дякую за підтримку.</p>
<p>І зараз ставиться на розгляд проект Закону про внесення змін до статті 186-1 Земельного кодексу України (щодо спрощення процедури погодження проекту землеустрою) № 1025. І є теж пропозиція, щоб ми його розглянули за скороченою процедурою.</p>
<p>Прошу підтримати пропозицію розглянути за скороченою процедурою. Прошу проголосувати.</p>
<p>&nbsp;</p>
<p>11:45:00</p>
<p>За-211</p>
<p>Дякую за підтримку.</p>
<p>І до доповіді запрошується народний депутат України Шпенов Дмитро Юрійович. Ви з трибуни, так? Прошу включити мікрофон на трибуні.</p>
<p>&nbsp;</p>
<p>11:45:16</p>
<p>ШПЕНОВ Д.Ю.</p>
<p>Уважаемый председательствующий! Уважаемые народные депутаты! Данный законопроект в первую очередь не является политическим и не имеет никакой коррупционной составляющей. Субъектом законодательной инициативы по данному вопросу выступили в первую очередь граждане моего округа. Это Апостоловский, Софиевский, Криворожский районы, которые приходили непосредственно на прием и говорили о коррупционной составляющей, которая присутствует.</p>
<p>Законопроект очень простой и предлагает изменения. Чтобы органы исполнительной власти в случае отказа согласовывают проект землеустройства по отводу&nbsp; земельного участка предоставляли исчерпывающий перечень недостатков проектов землеустройства для устранения. Если же человек устранил все указанные недостатки, то ему уже не может быть отказано в согласовании данного&nbsp; проекта землеустройства.</p>
<p>Хочу привести примеры, как один из последних, который пришел непосредственно ко мне уже как обращения. Вот например, одному жителю села Жовтневого Софиевского района не согласовали проект землеустройства по причине отсутствия вычисления площади земельного участка. Исправили, потом указали что проект землеустройства не отвечает требованиям законодательства, еще раз исправили данный проект, а потом опять отказали по причине отсутствия агрохимического паспорта. И так до бесконечности эти процессы идут.</p>
<p>Уважаемые коллеги, не важно, также я вам хочу сказать, что моим коллегой, также мажоритарщиком, был подан альтернативный законопроект, который по сути является идентичный. Не важно, какой из этих законов будет поддержан. Главное, что уберется главная коррупционная составляющая, которая сейчас есть в земельных ресурсах, и, благодаря этому, мы поможем гражданам.</p>
<p>А также предложение.&nbsp;&nbsp; Я знаю, что предложение –&nbsp;&nbsp; проголосовать только в первом чтении. У меня предложение – поддержать данный законопроект в целом. Спасибо большое за внимание.</p>
<p>&nbsp;</p>
<p>ГОЛОВУЮЧИЙ.&nbsp; Дякую&nbsp; вам.</p>
<p>До доповіді запрошується народний депутат&nbsp; України Ничипоренко&nbsp; Валентин Миколайович. До трибуни, так.&nbsp; Будь ласка,&nbsp; прошу включити мікрофон.</p>
<p>&nbsp;</p>
<p>11:47:23</p>
<p>НИЧИПОРЕНКО В.М.</p>
<p>Шановні колеги,&nbsp; ви знаєте, дійсно,&nbsp; ці два закони майже однакові. Я&nbsp; хотів би пояснити, чому так вийшло. Я голосував за цей закон у минулому скликанні. Він не пройшов. Подавав його мій колега Дмитро.&nbsp; Я коли приїхав в округ,&nbsp; люди кажуть: Валентин Миколайович,&nbsp; чудовий&nbsp; закон, чому він пройшов, подавайте його ще раз. Я не знав, що Дмитро&nbsp; цей закон подав. Тому я подав аналогічний.</p>
<p>Цей&nbsp; закон, коли людина приходить і їй кажуть,&nbsp; що у неї є зауваження,&nbsp; покажіть одразу всі зауваження.&nbsp; А не так, що одне показали,&nbsp; я його&nbsp; два місяці усуваю. Прихожу, мені –&nbsp; друге, п'яте. І я бігаю так, доки не йду домовлятись. Мені мають&nbsp; надати всі зауваження, я їх виконав, і другий раз&nbsp; зауваження&nbsp; мені&nbsp; не мають права надавати.&nbsp; Тому я…</p>
<p>Не має значення,&nbsp; за який&nbsp;&nbsp; ми закон проголосуємо, вони&nbsp; абсолютно ідентичні.</p>
<p>Так випадково вийшло, я не знав, що Дмитро подавав цей закон. Ідея в минулому скликанні належала йому. Цей закон не пройшов. Я в минулому скликанні його подавав. Прошу також підтримати його одразу. Немає значення чи 25, чи 25-1 і за основу і в цілому. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До слова запрошується голова Комітету з питань аграрної політики та земельних відносин Кутовий Тарас Вікторович. Кутовий Тарас Вікторович, і ми чекаємо від комітету професійної рекомендації щодо голосування, будь ласка.</p>
<p>Івченко замість Кутового буде представляти комітет.</p>
<p>&nbsp;</p>
<p>11:49:09</p>
<p>ІВЧЕНКО В.Є.</p>
<p>Шановні колеги, комітет на своєму засідання 23 грудня розглянув ці два законопроекти (реєстраційний номер 1025) від 27.11.2014 року, підготовлений депутатом Шпеновим, та (реєстраційний номер 1025-1) від 08.12.2014 року, поданий народним депутатом Нечипоренком. За результатами розгляду даних законопроектів комітет відмітив наступне. Обидва законопроекти є ідентичними по змісту&nbsp; і по суті. Законопроекти пропонуються доповнити статтю 186 Земельного кодексу новою частиною та встановити, що у висновку про відмову погодження проекту землеустрою щодо відведення земельної ділянки органами виконавчої влади, які здійснюють його погодження, мають бути надано вичерпний перелік недоліків проекту землеустрою та розумний строк для усунення цих недоліків. Також пропонується заборонити цим органам повторно відмовляти у погодженні таких законопроектів у разі, якщо усі зауваження висловлені в їх попередньому висновку були усунені. Та пропонується заборонити висувати додаткові зауваження до проекту у разі, якщо такі зауваження н е були висунуті в попередньому висновку. Таким чином даними законопроектами пропонується зобов'язати ці органи також здійснювати перевірку відповідності проекту землеустрою щодо відведення земельних ділянок вимогам законодавства, встановленим стандартам, нормам і правилам. При цьому необхідно зазначити, що завданням органів виконавчої влади, які погоджують проект землеустрою щодо відведення земельних ділянок відповідно до діючих положень частини п'ятої і шостої&nbsp; цієї статті і аналіз відповідності положень цього проекту вимогам законів та прийнятих відповідно до них нормативно-правових актів, документації землеустрою, або містобудівної документації при вирішенні у&nbsp; ньому питань, пов'язаних&nbsp;&nbsp; з відведенням земельних ділянок для конкретних цілей. Відмова&nbsp; у погодженні землеустрою повинна містити обов'язкове посилання на закони та прийняті відповідності до нормативно правових&nbsp; актів, що регулюють відносини у цій сфері.</p>
<p>За результатами обговорення комітет вирішив…</p>
<p>&nbsp;</p>
<p>ГОЛОВУЮЧИЙ.&nbsp; Прошу дати 10 секунд для завершення.</p>
<p>&nbsp;</p>
<p>ІВЧЕНКО В.Є. … вирішив рекомендувати Верховній Раді&nbsp; України проект 1025 відхилити і&nbsp; проект 1025-1 прийняти за основу.&nbsp;</p>
<p>Дякую за увагу!</p>
<p>&nbsp;</p>
<p>ГОЛОВУЮЧИЙ.&nbsp; Дякую дуже! Позиція комітету&nbsp; зрозуміла.</p>
<p>&nbsp;Шановні колеги, чи є потреба обговорювати це питання? Є, так? У частини людей є потреба обговорювати і ми&nbsp; не можемо ігнорувати&nbsp; їхнє бажання. Тому прошу включити систему запису два – "за", два – "проти".</p>
<p>Так,&nbsp; будь ласка, запрошується до слова в обговоренні народний депутат Горват.</p>
<p>&nbsp;</p>
<p>11:52:11</p>
<p>ГОРВАТ Р.І.</p>
<p>Добрий день!</p>
<p>Депутат Роберт Горват. Передаю слово&nbsp; Солов'ю Юрію Ігоревичу.</p>
<p>&nbsp;</p>
<p>11:52:17</p>
<p>СОЛОВЕЙ Ю.І.</p>
<p>Юрій Соловей, депутатська група "УДАР",&nbsp;&nbsp; фракція "Блок Петра Порошенка".</p>
<p>&nbsp;Шановні колеги! Надзвичайно важливий законопроект, оскільки крім того, що він значно спрощує&nbsp; процедуру відведення земельних ділянок,&nbsp; крім того&nbsp; він забирає одну з самих важливих і серйозних корупційних складових, які сьогодні є в органів місцевого самоврядування. Бо сьогодні без пояснення жодних причин, у випадку, коли будь-який&nbsp;&nbsp; суб'єкт підприємницької діяльності чи просто&nbsp; фізична особа купує об'єкт нерухомості&nbsp; і звертається до міської ради про переоформлення земельної ділянки, їй відмовляють. І тільки після того як людина, вибачте "занесе", органи місцевого самоврядування&nbsp; дозволяють відвести цю земельну ділянку.</p>
<p>Тому я звертаюсь до всіх колег підтримати цей законопроект, оскільки він серйозно руйнує&nbsp; корупційні складові в&nbsp; органах місцевого самоврядування.&nbsp; Дякую!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую вам.</p>
<p>До слова запрошується Луценко Ігор Вікторович, Всеукраїнське об'єднання&nbsp; "Батьківщина". Включіть мікрофон,&nbsp; будь ласка.</p>
<p>&nbsp;</p>
<p>11:53:14</p>
<p>ЛУЦЕНКО І.В.</p>
<p>Прошу передати колезі Кириленко, будь ласка.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>11:53:21</p>
<p>КИРИЛЕНКО І.Г.</p>
<p>Іван Кириленко, фракція "Батьківщина".</p>
<p>Шановні колеги, коли дивися на назву законопроекту, який пропонується розглянути в той чи інший день, друзі, зверніть увагу щодо спрощення процедури погодження проекту землеустрою. Кожного дня ми спрощуємо, кожного дня прибираємо колосальні завали, які нагромаджені величезним апаратом чиновництва. І абсолютно праві колеги, коли говорять, що цей величезний апарат і ці всі колосальні погодження - це величезна лазейка для корупції, що насправді і відбувається.</p>
<p>Завтра ми будемо&nbsp; розглядати близько 10 законопроектів, які теж спрощують, які делегують, які децентралізовують, які лібералізують ці всі речі. Я прошу всіх колег, коли ми бачимо де спрощення, треба голосувати однозначно, бо, коли погодження триває довше ніж будівництво ця держава приречена, у нас погоджується роками. Хто в цю державу прийде, які інвестиції?</p>
<p>Тому я пропоную, колеги, одноголосно проголосувати альтернативний законопроект, вони схожі, але той, що альтернативний, більш широко розкриває повноваження, які повинні бути врегульовані. Проголосувати і в першому, і в другому одночасно, і віддати негайно на підпис. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Прошу до слова, Федорук Микола Трохимович, "Народний фронт". Прошу включити мікрофон.</p>
<p>&nbsp;</p>
<p>11:54:48</p>
<p>ФЕДОРУК М.Т.</p>
<p>Федорук, "Народний фронт", Чернівці.</p>
<p>Фракція "Народний фронт" буде підтримувати цей законопроект 1025-1 і запрошує всіх проголосувати за нього. Дякую.</p>
<p>&nbsp;</p>
<p>ГОЛОВУЮЧИЙ. Дуже вам дякую.</p>
<p>Шановні, від Радикальної партії - Олег Валерійович Ляшко.</p>
<p>&nbsp;</p>
<p>11:55:13</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Проблема оформлення земельних ділянок, особливо у сільській місцевості, це просто катастрофа. Коли людина в селі, яка все життя прожила, роками вимушена оформляти присадибну ділянку, ділянку під власною хатою, платити за це величезні гроші, місяцями, роками їздити в земельні відділи, в відділи інші, де вимагають погодження. Тому я вважаю, що ми маємо не просто спростити процедуру оформлення земельних ділянок на селі, а взагалі зробити її безплатною. Була колись в 2009 році така ініціатива тодішнього уряду Тимошенко, коли, і я особисто, вручав тисячі безплатних земельних актів на землю. Є у держави такі можливості, просто чиновники у земельних відділах повинні менше красти, менше заробляти, а ці кошти спрямувати на те, щоб видати людям безплатні акти на землю.</p>
<p>І Радикальна партія ініціює і звертається до уряду з проханням…</p>
<p>&nbsp;</p>
<p>ГОЛОВУЮЧИЙ.&nbsp; Дякую.&nbsp; Шановні депутати, в залі є повна згода по тих законопроектах. Для чого нам забирати свій час? Отже, хочу нагадати, яка є пропозиція комітету і депутатів, які виступали. Оскільки дані законопроекти є майже ідентичними, обрано 1025 перший, пропозиція комітету не підтримувати, а 1025-1 – підтримати. І тому я їх поставлю, згідно Регламенту, в такій послідовності. Перший я поставлю той законопроект, який комітет пропонував не підтримувати.</p>
<p>Отже, я ставлю на голосування проект Закону про внесення змін до статті 186.1 Земельного кодексу України, (1025). Прошу визначитись шляхом голосування. Не підтримувати.</p>
<p>&nbsp;</p>
<p>11:57:26</p>
<p>За-49</p>
<p>Дякую вам.</p>
<p>Це ми діємо згідно рекомендації комітету, комітет пропонував даний законопроект відхилити, а законопроект (1025-1) підтримати. І тому зараз я прошу всіх зайти в зал, почекайте, прошу всіх зайти в зал. Дякую дуже вам, що прийшли.</p>
<p>Прошу всіх наблизитись до робочих місць, до своїх карточок і підготуватися до голосування. Сергій Володимирович, будь ласка.</p>
<p>І таким чином я ставлю на голосування проект Закону про внесення змін до статті 186.1 Земельного кодексу України (1025-1) за основу і в цілому. Прошу підтримати.</p>
<p>&nbsp;</p>
<p>11:58:26</p>
<p>За-296</p>
<p><i>(Оплески)</i> Дуже дякую.</p>
<p>Це якесь таке неймовірне об'єднання залу, аж насторожує. Дякую за підтримку законопроекту. І зараз ми ще встигнемо, я продовжу на 15 хвилин і ми переходимо до розгляду проекту Постанови про рекомендації парламентських слухань на тему: "Про стан та законодавче забезпечення розвитку науки та науково-технічної сфери держави", (номер 2039). Є пропозиція: пройти всі регламентні процедури. Перше... Голосуємо відразу за основу і в цілому, товариство?</p>
<p>&nbsp;</p>
<p>ГОЛОСИ ІЗ ЗАЛУ. Да.</p>
<p>&nbsp;</p>
<p>ГОЛОВУЮЧИЙ. Голосуємо. Давайте, це революційна пропозиція, без доповіді. Чи є&nbsp; потреба доповісти? Є, так? Є потреба доповісти. Тому прошу, перше – проголосувати за скорочену процедуру. Прошу підтримати розгляд за скороченою процедурою. Будь ласка.</p>
<p>&nbsp;</p>
<p>11:59:31</p>
<p>За-220</p>
<p>Отже, запрошую до доповіді з даного питання голову Комітету з питань науки і освіти Гриневич Лілія Михайлівна.</p>
<p>&nbsp;</p>
<p>11:59:43</p>
<p>ГРИНЕВИЧ Л.М.</p>
<p>Шановні колеги народні депутати, я вважаю, що ми мусимо обговорити це питання, оскільки воно надзвичайної суспільної ваги. Сьогодні за 20 років Незалежності Україна, насправді, втратила функції науково-розвинутої технологічної держави і це ставить для нас реальну ще одну загрозу національній безпеці України. Тому ці слухання про розвиток науки абсолютно відповідають положенням коаліційної угоди, де ми вирішили саме в цьому скликанні змінити законодавство про науку. Наука відірвалася від економічних і суспільних потреб держави. Ми не вміємо і втратили&nbsp; можливість, і не маємо законодавчої платформи, щоб ефективно перетворювати результати наукових досліджень у інновації. Сьогодні в нас безпрецедентний відтік інтелекту з країни. Щоб було зрозуміло – приведу кулька цифр. Якщо частка вчених в структурі зайнятості населення України на початку незалежності становила майже піввідсотка, 0,5, то зараз ця частка вчених зменшилася в три з половиною рази. Для порівняння: у таких країнах, як Фінляндія, Данія, частка вчених в структурі населення – три - три з половиною відсотка.</p>
<p>Ми сьогодні маємо безпрецедентно низький рівень фінансування науки. Сьогоднішні ідеї цих рекомендацій парламентських слухань мають лягти в основу нового законодавства. Це механізми фінансування науки на користь збільшення грантового фінансування, а не базового фінансування. Фінансувати не інститути в першу чергу, а самі дослідження, які мають бути пріоритетними. Це зміна системи управління наукою і підхід до інтегрованого управління. Це привернення уваги можновладців і керівництва країни до ролі науки…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ГРИНЕВИЧ Л.М. …того фактору, який насправді формує конкурентоспроможність країни. До речі, надзвичайно важливим є розвиток науки для розвитку оборонного комплексу в країні. Останні дані: у тих країн, які мають належний рівень оборони, 20 відсотків щонайменше – це наукомісткість обороноздатності.</p>
<p>Тому закликаю вас проголосувати за ці рекомендації. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Я думаю, ми почули заклик пані Гриневич і проголосуємо без обговорення за основу і в цілому. Я правильно відчуваю настрій залу? Правильно.</p>
<p>Прошу зайняти свої робочі місця і приготуватися до голосування. Зайшли, всі є.</p>
<p>І я ставлю на голосування проект Постанови про рекомендації парламентських слухань на тему: "Про стан та законодавче забезпечення розвитку науки та науково-технічної сфери держави" (№ 2039) за основу і в цілому. Прошу проголосувати і підтримати. Будь ласка.</p>
<p>&nbsp;</p>
<p>12:03:16</p>
<p>За-270</p>
<p>Дуже дякую за підтримку. Хотів би також зачитати оголошення.</p>
<p>"Голові Верховної Ради України.</p>
<p>Шановний Володимире Борисовичу! Відповідно до статті 60 Закону України "Про Регламент Верховної Ради України", а також згідно з протоколом загальних зборів депутатської фракції політичної партії "Об'єднання "Самопоміч"" від 10 лютого 2015 року №17 повідомляємо про виключення зі складу депутатської фракції політичної партії "Об'єднання "Самопоміч"" народного депутата Суслової Ірини Миколаївни.</p>
<p>З повагою, голова фракції Олег Березюк".</p>
<p>Також зараз згідно&nbsp; Регламенту я оголошую на півгодини перерву. Але хочу наголосити, після перерви буде надзвичайно важливий законопроект 0949. Я прошу всіх вчасно прийти. В 12.35 ми продовжуємо&nbsp; нашу роботу, я прошу всіх бути на місці і відповідально підійти до обговорення й прийняття законопроектів.&nbsp; Дякую вам.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Шановні народні депутати! Час, передбачений регламентом на обідню перерву, завершений і тому прошу народних депутатів України заходити в зал для продовження нашої непростої, але такої потрібної для країни роботи.</p>
<p>Я прошу депутатів зайти в зал і зайняти свої робочі місця для продовження нашої роботи.</p>
<p>Ще раз прошу секретаріат фракцій повідомити про початок нашої роботи, голів фракції прошу запросити депутатів в зал.</p>
<p>Зараз ми будемо розглядати дуже важливий законопроект 0949, проект Закону про відкритість використання публічних коштів.</p>
<p>Шановні народні депутати, можна багато, пафосно і полум'яно говорити про боротьбу з корупцією, а можна крок за кроком проводити чіткі і конкретні дії, які нам допоможуть знищувати одну з найбільших бід в нашій державі – корупцію. І даний законопроект власне покликаний зробити важливий крок до відкритості використання публічних коштів, який стане величезним запобіжником для нечистих на руку чиновників. І який буде важливим кроком в боротьбі з корупцією в нашій країні.</p>
<p>Тому я прошу народних депутатів розпочати розгляд проекту Закону про відкритість використання публічних коштів № 0949. І прошу підтримати пропозицію, щоб ми даний законопроект розглядали за скороченою процедурою.</p>
<p>Чи депутати готові до голосування, шановні народні депутати? Тоді я ставлю на голосування. Отже, депутати доходять в зал. Оскільки це друге читання, воно не потребує скороченої процедури. Я оголошую початок розгляду питання № 0949 проекту Закону про відкритість використання публічних коштів і запрошую до доповіді голову Комітету з питань свободи слова та інформаційної політики Сюмар Вікторію Петрівну. І прошу включити мікрофон на трибуні Верховної Ради України. Будь ласка.</p>
<p>&nbsp;</p>
<p>12:40:30</p>
<p>СЮМАР В.П.</p>
<p>Шановні колеги! Законопроект про відкритість публічних коштів № 0949 було підготовлено групою народних депутатів попереднього скликання, зокрема Лесею Оробець, Андрієм Пишним, Віктором Чумаком, Оксаною Калетник. І прийнятий в першому читанні він був попередньою Верховною Радою.</p>
<p>У процесі роботи над проектом закону до другого читання. Розглядав цей законопроект&nbsp; Комітет з питань свободи слова та інформаційної політики. Комітет ухвалив рішення: прийняти&nbsp; цей законопроект в другому читанні та в цілому.&nbsp;</p>
<p>Надзвичайно&nbsp; прогресивний законодавчий акт, який&nbsp;&nbsp;&nbsp; фактично&nbsp; дозволяє нарешті зробити використання публічних фінансів прозорим процесом. Фактично це, дійсно, реформа&nbsp; в&nbsp; системи і&nbsp; держзакупівель, і взагалі у використанні бюджетних коштів коштів платників податків.</p>
<p>&nbsp;</p>
<p>ГОЛОВУЮЧИЙ.&nbsp; Все, доповідь закінчена, так?</p>
<p>&nbsp;</p>
<p>СЮМАР В.П.&nbsp;&nbsp; Я зараз дуже коротко і я закінчу.</p>
<p>Відповідно вам була роздана таблиця щодо правок, які надійшли до комітету. Вчора ввечері вона була роздана.&nbsp; І комітет ухвалив рішення: підтримати ухвалення цього&nbsp; законопроекту у другому читанні та в цілому із врахуванням тих&nbsp; поправок, які були надані і які є в таблиці.</p>
<p>&nbsp;</p>
<p>ГОЛОВУЮЧИЙ.&nbsp; Дуже вам дякую.</p>
<p>Шановні колеги, у всіх на руках є таблиця з тими&nbsp; поправками, які надійшли. Якщо немає на&nbsp; руках,&nbsp; є в електронному вигляді. Секретаріат&nbsp; розсилає в електронному вигляді таблички. І ми маємо ряд поправок, велику частину з них&nbsp; комітет прийняв, деякі поправки були відхилені комітетом&nbsp; під час&nbsp;&nbsp; розгляду.</p>
<p>Згідно Регламенту я&nbsp; повинен пройтись по цим поправкам. І якщо автори поправок будуть&nbsp; настоювати на голосуванні,&nbsp; по кожній поправці, яка була відхилена, ми будемо проводити голосування. Автори поправок&nbsp; будуть мати змогу обґрунтувати&nbsp; свою поправку, а голова комітету&nbsp; буде мати&nbsp; змогу пояснити, чому комітет&nbsp; їх відхилив.&nbsp; Приймається така форма роботи? Приймається.</p>
<p>Отже,&nbsp; 1 поправка врахована. 2 поправка&nbsp; врахована. 3-я&nbsp; і 4-а враховані.</p>
<p>Не врахована&nbsp; 5 поправка Помазанова. Чи настоює автор поправки на голосуванні? Автор поправки не настоює на голосуванні, і тому ми переходимо до…</p>
<p>&nbsp;</p>
<p>КУЖЕЛЬ О.В. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Пані Олександра, після завершення розгляду всіх поправок ми зможемо&nbsp; після розгляду усіх поправок дати по хвилині від фракцій для того, щоб обмінятись думками.</p>
<p>8 поправка, Помазанов. Відхилена комітетом. Чи автор поправки&nbsp; настоює на голосуванні? Автор поправки не настоює на голосуванні.</p>
<p>10 поправка, знову ж таки Помазанов. Вона відхилена комітетом. Чи автор поправки настоює? Теж не настоює.</p>
<p>11 поправка автора Помазанова. Відхилена комітетом. Чи&nbsp; настоює автор поправки на голосуванні? Не настоює автор поправки на голосуванні.</p>
<p>Наступна поправка, яка не була підтримана комітетом, 21-а.&nbsp; Вона відхилена комітетом. Знову ж таки народний депутат Помазанов. Чи він настоює на голосуванні за цю поправку? Наполягає. Дякую, колеги. Не наполягає.</p>
<p>24 поправка. Та ж сама історія. Я розумію, він не наполягає.</p>
<p>26 поправка, Опанасенко. Відхилена. Наполягає на голосуванні і тому прошу дати слово для обґрунтування поправки народному депутатові Опанасенкові, будь ласка.</p>
<p>&nbsp;</p>
<p>12:45:06</p>
<p>ОПАНАСЕНКО О.В.</p>
<p>Шановні колеги, у фіналі версії законопроекту стоїть дата, що закон набирає чинності з 1 січні 2015 року. Я наполягаю на поправці, що він набирає чинності через 6 місяців з дати опублікування. Разом з "Прикінцевими положеннями"&nbsp; буде додаткових три місяці, тобто разом 9 місяців на те, щоб виконавча влада підготувала все, що необхідно, щоб цей закон запрацював до кінця цього року. Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон голові комітету Вікторії Сюмар.</p>
<p>&nbsp;</p>
<p>12:45:48</p>
<p>СЮМАР В.П.</p>
<p>Дивіться, яка тут була логіка в контексті цієї поправи. Справа в тому, що законопроект передбачає створення нового веб-сайту. Для цього потрібні кошти, які не закладені сьогодні в бюджет. І тому, якби законопроект, якщо він буде схвалений, то відповідно вже з 1 січня 2016 року на це&nbsp;&nbsp; могли бути&nbsp; використані ресурси, власне знайдені&nbsp; для того, щоб цей сайт можна було створити.</p>
<p>Водночас поправка цілком логічна, може мати місце і такий&nbsp; підхід, тому прошу визначитися зал голосуванням.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дуже вам дякую.</p>
<p>Ми почули&nbsp; думку автора поправки, почули думку&nbsp; голови комітету і я ставлю на голосування. Отже, хто&nbsp; підтримує поправку 26 народного депутата&nbsp; Опанасенка, прошу проголосувати - "за". Шановні депутати, прошу проголосувати.</p>
<p>&nbsp;</p>
<p>12:46:53</p>
<p>За-174</p>
<p>Дана поправка не набрала необхідної кількості голосів.</p>
<p>Наступна поправка, яка відхилена комітетом – це поправка&nbsp; номер 27 народного депутата Помазанова. Чи настоює він на голосуванні? Він не настоює на голосуванні.</p>
<p>Така ж сама історія з 28-ю. Чи наполягає народний депутат Помазанов на голосуванні? Не наполягає.</p>
<p>Наступна поправка, яка була відхилена комітетом, номер 31, автор народний депутат Опанасенко. Чи&nbsp;&nbsp; наполягає він на голосуванні? Не наполягає на голосуванні.</p>
<p>Наступна 33-я поправка&nbsp; народного депутата Помазанова, яка відхилена комітетом, чи наполягає він на голосуванні? Не наполягає.</p>
<p>34-а поправка народного депутат Опанасенка. Чи наполягає народний депутат на голосуванні? Не наполягає. Дуже добре.&nbsp;&nbsp;</p>
<p>Наступна поправка,&nbsp; яку відхилив комітет, під номером 36, її автором є знову ж таки народний депутат Помазанов. Чи наполягає він на голосуванні? Не наполягає.</p>
<p>Ми дуже добре інтенсивно і добре рахуємося.</p>
<p>І 37-а поправка, автор народний депутат Опанасенко. Чи наполягає народний депутат на голосуванні? Не наполягає.</p>
<p>38-а&nbsp;&nbsp; Опанасенко, поправка. Не наполягає.</p>
<p>39-а. Не наполягає.</p>
<p>Таким чином, ми пройшли всі поправки до даного законопроекту. І для заключного слова я прошу включити мікрофон для голови комітету Вікторії Сюмар.</p>
<p>&nbsp;</p>
<p>12:48:49</p>
<p>СЮМАР В.П.</p>
<p>Колеги, нам тут все-таки доведеться регламентувати, тому що в тексті закону він вступає в силу заднім числом фактично. Нам треба врегулювати це питання, ще додати, коли закон має вступити в силу. Тобто в нас, або ми повертаємось до поправки депутата Опанасенка, я б дуже просила головуючого це зробити, що закон вступає в силу через півроку після його ухвалення, так вона фактично&nbsp; звучала, або проголосувати варіант про 1 січня 2016 року. Тобто дві пропозиції ще раз проставити на голосування. Бо без врегулювання цього питання закон фактично не зможе запрацювати, це буде нонсенс.</p>
<p>&nbsp;</p>
<p>ГОЛОВУЮЧИЙ. Дякую вам. Зараз ми обміняємось думками, я хочу сказати тільки важливу річ, що даний законопроект, він і так не вступить дуже швидко в дію. Тому що потім в березні-червні має бути створено спільно з Кабміном підзаконну базу, орієнтовно березень-червень можна буде вибити, а є попередні обіцянки Світового банку на виділення траншу 400 тисяч євро на створення того сайту. Потім буде проведений тендер і фактично, якщо ми розпочнемо роботу буквально від сьогодні, від прийняття даного законопроекту, він в ідеальному плані розпочне працювати наприкінці цього року, на початку наступного року. Тому черезмірне відтягування його прийняття – це&nbsp; насправді буде відтягування цього закону на дуже довгий час. І тому я рекомендував би, щоб ми, приймаючи дату, якщо будуть рекомендації фракції, ми повернемось, ми все-таки&nbsp; визначили не через півроку, а щоб вона почала діяти, цей закон, відразу після його прийняття в сесійній залі.</p>
<p>Я попрошу від фракцій по одній хвилині для репліки. Зараз ми дамо від "Блоку Петра Порошенка" Микола Томенко, будь ласка.</p>
<p>&nbsp;</p>
<p>12:50:42</p>
<p>ТОМЕНКО М.В.</p>
<p>Прошу передати слово Сергію Мельнику.</p>
<p>&nbsp;</p>
<p>ГОЛОВУЮЧИЙ. Будь ласка, слово Мельнику.</p>
<p>&nbsp;</p>
<p>12:50:53</p>
<p>МЕЛЬНИК С.І.</p>
<p>Шановні колеги, я пропоную техніко-юридичну поправку для того, щоб цей закон почав швидше працювати. 95 відсотків тієї інформації сьогодні міститься в формах, встановлених законодавством України. Щоб Кабінет Міністрів&nbsp; не затверджував по-новому нові форми, я пропоную в статті 3 слова "за формами, затвердженими Кабінетом Міністрів" замінити "за формами, встановленими законодавством України". Це дозволить використати форми, які сьогодні затверджує Держказначейство, Мінфін, а інформація додаткова, яку споживач потребує вони змушені будуть доповнити до своїх форм. Таким чином швидше запрацює цей закон. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Від "Народного фронту", Олег Медуниця, перший підняв руку, ви визначтеся. Прошу, Олег Медуниця.</p>
<p>&nbsp;</p>
<p>12:51:47</p>
<p>МЕДУНИЦЯ О.В.</p>
<p>Дякую. Шановні колеги! Фракція "Народного фронту" одноголосно підтримує проект&nbsp; даного закону – це реальна реформа, яку ми сьогодні в залі можемо проголосувати. Звичайно хотілося б, щоб цей закон вступив в силу раніше і поправка колеги від "Самопомочі" абсолютно не позбавлена здорового глузду. Дуже прикро, що ми її не проголосували.</p>
<p>Якщо можна повернутися до цієї поправки, то давайте ми повернемося. Якщо ні, то давайте всі в цілому підтримаємо цей закон із абсолютно слушною поправкою колеги Мельника.</p>
<p>&nbsp;</p>
<p>ГОЛОВУЮЧИЙ.&nbsp; Дякую дуже вам.</p>
<p>Від "Батьківщини", будь ласка,&nbsp; Олександра Кужель. Пані Олександра, вам урочисто слово надається.&nbsp; Будь ласка,&nbsp; висловите свою думку.</p>
<p>&nbsp;</p>
<p>12:52:38</p>
<p>КУЖЕЛЬ О.В.</p>
<p>Шановний пане головуючий! Питання виникає в тому, що законопроект, який нам, у кого є розданий і&nbsp; ми зрівняли зараз з тим, який знаходиться на сайті, вони не відповідають один одному.</p>
<p>По-друге. 72 позиція, де є автори давали зміну Закону "Про державні закупівлі" 5 мільйонів і 10, змінюють на 2,5 і 5, вдруг є поправка пані Сюмар, яка змінює не ці цифри, які давали автори, а йде якесь збільшення з 1 мільйона на 2,5. Ми подивились, що це за збільшення – це договори підприємств, які беруть гроші з бюджету України і чому ця поправка не була написана, не врахована в першому читанні. Дається поправка до зовсім іншого розділу і тільки вона переходить на праву частину законопроекту. І тому я дуже прошу, уважно, перед тим, як проголосувати цей законопроект, все ж таки тут не відпрацьована юридична і...</p>
<p>&nbsp;</p>
<p>ГОЛОВУЮЧИЙ. Дякую вам. Від Радикальної партії слово надається Олегу Ляшку. Будь ласка, включіть мікрофон.</p>
<p>&nbsp;</p>
<p>12:53:55</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Фракція Радикальної партії підтримує вказаний законопроект про відкритість використання публічних коштів і ми за нього будемо голосувати. Це вкрай важливий законопроекту, який дасть&nbsp; можливість громадськості контролювати використання бюджетних коштів. Адже саме на тендерних процедурах мільярди виводяться в тінь, переводяться в готівку, саме з них сплачуються хабарі, відкати і все інше.</p>
<p>Тому громадяни України мають право знати вартість договорів, ціна наданих послуг, обсяг затвердженого та фактичного&nbsp; фінансування, обсяги платежів, кількість&nbsp; закупленого товару, його використання, тобто все те, що дасть&nbsp; можливість зробити процедури державних закупівель прозорими. І ідеться, як я розумію, про кошти не лише&nbsp; державного бюджету, а й про кошти місцевого бюджету. Це вкрай важливий законопроект, який реально дасть можливість зробити прозорими використання бюджетних коштів. Оце і&nbsp; є реальна боротьба з корупцією.</p>
<p>&nbsp;</p>
<p>ГОЛОВУЮЧИЙ. Дякую за позицію.</p>
<p>Від фракції "Самопоміч" слово надається Єгору Соболєву. Будь ласка, включіть мікрофон. Я настійливо попрошу Єгору Соболєву включити мікрофон.</p>
<p>&nbsp;</p>
<p>12:55:34</p>
<p>СОБОЛЄВ Є.В.</p>
<p>Перепрошую, колеги. "Самопоміч" буде голосувати за кожен&nbsp; закон, який дає платникам податків більше інформації про те, як витрачаються їхні гроші. Всі наші голоси "за".</p>
<p>&nbsp;</p>
<p>ГОЛОВУЮЧИЙ. Дуже вам дякую.</p>
<p>Ще, будь ласка, надамо слово представник від "Опозиційного блоку" Юрію Павленкові для висловлення альтернативної позиції. Будь ласка.</p>
<p>&nbsp;</p>
<p>12:56:02</p>
<p>ПАВЛЕНКО Ю.О.</p>
<p>Шановний головуючий, шановні колеги! "Опозиційний блок" підтримує даний законопроект. Ми вважаємо, що він є важливим і зможе зберегти мільярди коштів, які підуть на соціальні потреби наших громадян.</p>
<p>Також я хотів би звернути увагу, що, виявляється, можна розглядати законопроекти в другому читанні відповідно до Закону про Регламент і відповідно до процедури. То хотів би подякувати комітету, що якісно попрацював на підготовку до другого читання.</p>
<p>Що стосується даної поправки, то наша позиція така, що мав цей закон вступити з дня опублікування. І хай Кабінет Міністрів швидко робить сайт і приводить відповідні нормативні документи у відповідності до цього закону. Разом з тим, розуміючи, що Кабінет Міністрів нинішній не може швидко і не вміє швидко і якісно працювати, тому ми готові підтримати будь-яку поправку щодо вступу в силу даного законопроекту. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я хочу по запитанню, яке давала пані Кужель. Що цю норму привели у відповідність до нового законодавства. Закон писався в 2013 році, а новий Закон по закупівлях з новими цифрами приймали вже в 2014 році. Тут просто є впорядкування і приведення у відповідність до законодавства.</p>
<p>Але, будь ласка, для пояснень і врегулювання тих поправок, які прозвучали в залі, я прошу надати слово голові комітету Вікторії Сюмар.</p>
<p>&nbsp;</p>
<p>12:57:36</p>
<p>СЮМАР В.П.</p>
<p>Шановні колеги, нам важливо зараз з'ясувати те питання про вступ закону в дію. Тому що в тексті це 1 січня 2015 року, очевидно, так не може бути.</p>
<p>Тому я все-таки дуже прошу вас повернутися зараз до голосування за поправку Олександра Опанасенка, який передбачає вступ закону в дію відразу після його опублікування. Давайте проголосуємо за це.</p>
<p>&nbsp;</p>
<p>ГОЛОВУЮЧИЙ. Дуже дякую за пропозицію.</p>
<p>Прошу дати коментар з приводу пропозиції пані Кужель. Голова комітету, будь ласка, прокоментуйте пропозицію пані Кужель.</p>
<p>Давайте ми тоді підемо шляхом… Перше. Будь ласка.</p>
<p>&nbsp;</p>
<p>12:58:40</p>
<p>СЮМАР В.П.</p>
<p>35-а поправка&nbsp; стосувалася приведення, дійсно, у відповідність із діючим… із новим Законом про особливості здійснення закупівель в окремих сферах господарської діяльності.</p>
<p>Можемо ставити на підтвердження, немає питань. Не бачу проблеми.</p>
<p>&nbsp;</p>
<p>ГОЛОВУЮЧИЙ. Приймається. Тепер організуємо роботу таким чином. Отже, народні&nbsp; депутати України. Перше, що нам необхідно зробити, і це є консолідована позиція усіх, хто виступали під час обговорення, це повернутися до поправки 26 народного депутата Опанасенка і підтримати її. Автор поправки – я правильно зазначив? Я попрошу зал зараз сконцентруватися, і я прошу проголосувати за повернення до розгляду поправки 26 народного депутата&nbsp;&nbsp; Опанасенка. Прошу проголосувати за підтвердження.</p>
<p>Прошу включити голосування.</p>
<p>&nbsp;</p>
<p>12:59:50</p>
<p>За-233</p>
<p>&nbsp;</p>
<p>СЮМАР В.П. Дякую, колеги. Відповідно пропозиція Олександри Кужель, 35-а поправка, яку комітет схвалив. Я наголошую, у чинному Законі&nbsp; України "Про особливості здійснення&nbsp; закупівель в окремих сферах господарської діяльності" від 24.05.2012 року &nbsp;частина третя статті 2 в редакції від 2014 року, який був новий,&nbsp; зазнала суттєвих змін. І ця поправка фактично приводить у відповідність до нового&nbsp; Закону "Про державні закупівлі", було погоджено з експертами.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Під час розгляду ми репліки&nbsp; не практикуємо. Але в даному випадку, будь ласка, вам репліку з приводу цієї поправки.</p>
<p>&nbsp;</p>
<p>13:00:28</p>
<p>КУЖЕЛЬ О.В. …важливим питанням, бо буде тяжко&nbsp; випустити цей законопроект.&nbsp; З лівого боку, подивіться, будь ласка,&nbsp; пані Сюмар, є з зовсім&nbsp; іншим частинам статті поправки. Ви внесли свою правку тільки до частини статті 2, де торкається&nbsp; підприємств приватної власності. І ви збільшуєте їм необхідність&nbsp; порогу щодо публічних коштів. Зараз ми зателефонували, в діючому законопроекті для приватних фірм поріг залишився один мільйон і тому я дуже прошу уважно переглянути цю норму, проголосувати, але в стенограмі повинно бути записано: ліва частина - щодо зменшення порогу для державних і комунальних підприємств, відкриття публічних коштів зменшити, як було в першому читанні, а щодо приватних підприємств, залишити в тій частині, яка діє на сьогодні.</p>
<p>&nbsp;</p>
<p>ГОЛОВУЮЧИЙ. Дякую вам. Але… Зараз ми проголосуємо. Я просто нагадаю народним депутатам, що ми повернулись до 26-ої поправки, ми повинні спочатку її підтвердити, а потім до 35-ої перейдемо.</p>
<p>Згода.</p>
<p>Отже, зараз ми голосуємо за підтвердження 26-ої поправки, і прошу депутатів підтвердити і підтримати народного депутата Опанасенка, і дану поправку. Прошу проголосувати і прошу підтримати. Будь ласка.</p>
<p>&nbsp;</p>
<p>13:02:08</p>
<p>За-261</p>
<p>Дякую. І тепер прошу остаточно сформулювати пропозицію щодо 35-ої поправки голову Комітету Вікторію Сюмар.</p>
<p>&nbsp;</p>
<p>13:02:20</p>
<p>СЮМАР В.П.</p>
<p>Ну&nbsp; я так розумію, що є пропозиція від народного депутата Кужель залишити один мільйон гривень. Правильно? В редакції першого читання.</p>
<p>Давайте так, да. Ставимо… Пропозиція до головуючого…</p>
<p>&nbsp;</p>
<p>ГОЛОВУЮЧИЙ . На підтвердження.</p>
<p>&nbsp;</p>
<p>СЮМАР В.П. …поставити поправку на підтвердження залом, якщо не підтверджено лишається в тому варіанті.</p>
<p>&nbsp;</p>
<p>ГОЛОВУЮЧИЙ. Приймається. Отже, зараз ми ставимо на підтвердження 35-ту поправку. Хто підтримує підтвердження і внесення в тіло закону цієї поправки, прошу проголосувати. Будь ласка.</p>
<p>&nbsp;</p>
<p>13:03:13</p>
<p>За-60</p>
<p>Дякую. Поправка не набрала необхідної кількості голосів і таким чином, ми можемо ставити…</p>
<p>&nbsp;</p>
<p>13:03:29</p>
<p>СЮМАР В.П. Да. Залишається перша редакція. Абсолютно згодна з вами. Тобто, в принципі, це можна сприйняти. І це абсолютний компроміс. Ще у нас є, я перепрошую, поправка народного депутата Мельника, яка внесена з голосу. І я би так само просила головуючого, хоч вона вчасно не надійшла до комітету і не була розглянута комітетом, зараз я прошу головуючого поставити на голосування, і зал - підтримати, внесення зміни до статті 3: за формами, встановленими законодавством України.</p>
<p>&nbsp;</p>
<p>ГОЛОВУЮЧИЙ. Дякую. Для роз'яснення прошу слово, для репліки, Юрію Віталійовичу Луценкові.</p>
<p>&nbsp;</p>
<p>13:03:56</p>
<p>ЛУЦЕНКО Ю.В.</p>
<p>Шановні колеги! Прохання зробити виключення і підтримати цю поправку, яка дійсно запізно внесена з однієї причини. Статистика встановлює, закон встановлює ті дані, які треба надавати. Аби, не дай Бог, дитячим садочкам, школам, іншим маленьким підприємствам не придумали нові форми звітності, ми просимо просто написати, що це стосується, встановлених законодавством, форм звітності. Аби чиновництво не плодило нових і нових таблиць. Крапка.</p>
<p>&nbsp;</p>
<p>ГОЛОВУЮЧИЙ. Дякую за позицію. Ми поставимо на голосування дану поправку, яка була зачитана і, відповідно під стенограму, Апарат може її включити в тіло закону. Але визначитись кінцево мають депутати.</p>
<p>Отже, я ставлю на голосування поправку, яка була оголошена з місця народним депутатом Мельником. Хто підтримує цю поправку, прошу проголосувати. Будь ласка, прошу визначатися.</p>
<p>&nbsp;</p>
<p>13:05:04</p>
<p>За-252</p>
<p>Дана поправка підтримана більшістю залу. Дякую за пропозицію.</p>
<p>І перед тим, як перейти вже до остаточного голосування, знову ж таки, настійливо просить слово пані Олександра Кужель. І дамо ми їй ще раз слово для репліки. Будь ласка.</p>
<p>&nbsp;</p>
<p>13:05:22</p>
<p>КУЖЕЛЬ О.В.</p>
<p>Я ще раз прошу, шановні колеги, увагу. В частині третій діючого законопроекту "два з половиною мільйони" змінено на "один мільйон". Якщо ми зараз не буде в стенограмі, що "два з половиною мільйона" буде "мільйон", як в діючій редакції про закупівлі, а не навпаки, тоді залишиться "два з половиною мільйони".</p>
<p>Я прошу, щоб в стенограмі було, що у нас змінюються цифри 5 і 10 на діючу редакцію 1,5 мільйонів гривень. Не 2,5 - для фізичної, а 1.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; голова комітету репліка.</p>
<p>&nbsp;</p>
<p>13:06:06</p>
<p>СЮМАР В.П.</p>
<p>Просимо врахувати для стенограми. Абсолютно погоджуємося.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні народні депутати,&nbsp; шановні колеги, ми змогли всі, які поправки звучали,&nbsp; прийняти. Є ще пропозиція…&nbsp; Товариство, я наголошую, була довга і кропітка робота над&nbsp; тим законопроектом. Внесення поправок&nbsp; з місця – це&nbsp; є виняткова річ. І ми вже зробили її з Мельником. Але є ще одна&nbsp; пропозиція, я буду сподіватись, це остання, яку ми&nbsp; просимо&nbsp; озвучити з місця.</p>
<p>Пономеренко,&nbsp; будь ласка,&nbsp;&nbsp; включіть мікрофон. Гордієнко, включіть мікрофон.&nbsp; Будь ласка, включіть мікрофон, Апарат. Гордєєв.</p>
<p>&nbsp;</p>
<p>13:06:57</p>
<p>ГОРДЄЄВ А.А.</p>
<p>Шановні колеги,&nbsp; доброго дня.&nbsp; У мене таке прохання. Ви всі пам'ятаєте, що у нас була Тендерна палата така. Я чітко пам'ятаю, як Юлія Володимирівна цю Тендерну палату&nbsp; у свій час ліквідовувала і боролася з нею. Це було&nbsp; викачування грошей з усіх так званих "публічних коштів". Тому є прохання, пропозиція про те, щоб в "Прикінцевих положеннях" там, де доручення іде Кабінету Міністрів України, текст, слова "прийняти рішення про визначення&nbsp; суб'єкта, уповноваженого адмініструвати єдиний веб-портал використання&nbsp; публічних коштів" замінити словами "визначити на конкурентних засадах суб'єкта,&nbsp; уповноваженого адмініструвати єдиний веб-портал використання публічних коштів".</p>
<p>&nbsp;</p>
<p>ГОЛОВУЮЧИЙ. Дякую. Будь ласка,&nbsp; голова комітету. Репліка.</p>
<p>&nbsp;</p>
<p>13:07:46</p>
<p>СЮМАР В.П.</p>
<p>Це мало бути повноваження Міністерство&nbsp; економіки.&nbsp; Тому&nbsp; давайте&nbsp; ми не будемо, треба працювати… Цей закон&nbsp; пройшов абсолютно всі процедури: він був внесений, дуже довго над ним працювали, комітет абсолютно у відповідності до Регламенту над ним так само працював. Ми зараз&nbsp; врахували по максимуму всі&nbsp; слушні пропозиції.&nbsp; Давайте… Немає межі&nbsp; досконалості. Це реальна&nbsp;&nbsp; реформа.&nbsp; Дякую&nbsp; всім фракціям за підтримку.&nbsp; Ми як фракція&nbsp; і Прем'єр-міністр, "Народний фронт"&nbsp; так само&nbsp; підтримує курс на відкритість&nbsp; українського уряду. Давайте&nbsp; його підтримаємо зараз. Дякую.</p>
<p>&nbsp;</p>
<p>ГОЛОВУЮЧИЙ. Дякую. Я підтримую голову комітету, що відбувається клопітка, професійна системна робота над кожним законопроектом.&nbsp; З голосу, коли ми приймаємо поправки, це може просто змінити суть самого законопроекту. Тому прошу надалі активність проявляти не тільки в залі, а під час розгляду законопроекту. І зараз я хотів би, щоб ви всі підготувались до голосування за проект закону. І я пропоную, щоб ми проголосували за основу і в цілому з тими поправками, які були проголосовані в залі. Так, в другому читанні і в цілому.</p>
<p>Отже, я ставлю на голосування проект Закону про відкритість використання публічних коштів 0949 в другому читанні і в цілому, враховуючи підтримані залом поправки.&nbsp;</p>
<p>Шановні народні депутати,&nbsp; зробимо крок до боротьби з корупцією. Прошу підтримати, прошу проголосувати, будь ласка.</p>
<p>&nbsp;</p>
<p>13:09:29</p>
<p>За-289</p>
<p>Дуже вам, дякую, за таку широку підтримку. З такою підтримкою корупція не має шансів в цій країні. Дякую вам.</p>
<p>І переходимо до розгляду законопроекту 1752. Проект Постанови про відзначення пам'ятних дат і ювілеїв у 2015 році. Це теж друге читання. І я запрошую до доповіді голову Комітету з питань культури і духовності Княжицького Миколу Леонідовича, будь ласка.</p>
<p>&nbsp;</p>
<p>13:10:03</p>
<p>КНЯЖИЦЬКИЙ М.Л.</p>
<p>Дякую. Шановні народні депутати,&nbsp; як ви розумієте, в ситуації, коли наша країна перебуває у фактично стані війни, для надзвичайно важливим є те, щоб ми правильно ставилися до нашого минулого, правильно дивилися в наше майбутнє, що без минулого є&nbsp; неможливим. Я не буду займати довго час, лише скажу, що готуючи цей проект постанови, ми керувалися Указом Президента України, в якому було сказано, що пам'ятні дати історичних подій, ювілеї підприємств, установ і організацій вперше відзначаються в 50-у річницю, ювілеї та вшанування видатних людей в день 50-річчя з дня народження. Наступні відзначення пам'ятних дат і історичних подій, ювілеїв&nbsp; підприємств, установ і організацій проводяться не раніше, ніж через 25 років, ювілеїв та вшанувань пам'яті видатних людей 10 років – це абсолютно не виключає того, що підприємства, які не підпадають&nbsp; під вказані критерії за погодженням з центральними і&nbsp; місцевими органами виконавчої влади можуть брати участь у святкуванні цих&nbsp; дат відповідно до підпорядкованості.&nbsp;</p>
<p>Ми довго працювали над цим законопроектом, як ви пам'ятаєте, ми відійшли від практики голосувати з кожну дату окремо, ми визначили час перед другим&nbsp; читанням в&nbsp; комітеті на п'ятницю, на&nbsp; 10-ту годину,&nbsp; цей час&nbsp; було повідомлено всім фракціям, для подання пропозицій. На жаль, пропозиції надходили і пізніше тому ми як комітет беремо на себе зобов'язання ті пропозиції, які надійшли пізніше, все одно врахувати, підготувати відповідну постанову. До постанови, яка голосується&nbsp; зараз, яка є у вас, ми включили всі&nbsp; ваші пропозиції, є тут деякі виключення з критеріїв.&nbsp; Зокрема коли мова йде&nbsp; про 95 років від дня народження Амет-Хана Султана відомого&nbsp; кримськотатарського льотчика-винищувача, нам здається&nbsp; вкрай важливим підтримати&nbsp; кримськотатарський народ.</p>
<p>Я запропонував би, всупереч можливо навіть рішенню комітету, підтримати&nbsp; ще буквально декілька виключень, які мають з моєї точки зору&nbsp; загальнонаціональне значення і з точки зору членів&nbsp; комітету теж. Це поправка 14 народного депутата Мосійчука про 110-річч ювілею з дня випуску першої україномовної газети в Наддніпрянщині "Хлібороб", і я пропонував би це підтримати.&nbsp; І пропонував би підтримати, так само, поправку номер 19 народного депутата Чижмаря про&nbsp; 90 років з&nbsp; дня заснування Спілки української молоді. А також поправку народного депутата Миколи Томенка номер 29 доповнити наступним абзацом: "2 травня 175 років з дня народження Марка Кропивницького". Мені здається – це досить важливі речі.</p>
<p>І ще&nbsp; одна дата, яка в нас додалася фактично зараз, прошу з голосу як мою поправку її підтримати – це&nbsp; 75-річниця, вона відповідає критеріям, державному вищому навчальному закладу Прикарпатському національному університету імені&nbsp; Стефаника.</p>
<p>Пропонував би…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>&nbsp;</p>
<p>КНЯЖИЦЬКИЙ М.Л.&nbsp; Ми включили все можливе, а те що ми не включили як я вже говорив, ми ще раз проведемо збори комітету, засідання і будемо намагатись включити. Прошу підтримати&nbsp; в цілому.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам, Микола Леонідович!</p>
<p>Ми і так будемо враховувати кожну поправку і під час дискусійних&nbsp;&nbsp; питань, ви зможете сказати позицію комітету, і ми проголосуємо.</p>
<p>Тому я… Згідно Регламенту розпочинаємо розгляд поправок, які були відхилені.</p>
<p>Отже, поправка номер 2 народного депутата Вознюка. Чи наполягає автор поправки на голосуванні? Не наполягає.</p>
<p>Так само, була відхилена комітетом 7 поправка теж народного депутата Вознюка. Чи наполягає він на голосуванні? Не наполягає.</p>
<p>Поправка 11, народного депутата Бурбака, була відхилена комітетом. Чи наполягає пан Бурбак на голосуванні? Наполягає. Дуже добре. Я попрошу для виступу в підтримку своєї поправки передати слово Максиму Бурбаку. Будь ласка.</p>
<p>&nbsp;</p>
<p>13:14:13</p>
<p>БУРБАК М.Ю.</p>
<p>Доброго дня! Я все ж таки наполягаю на голосуванні цієї поправки, тому що 140 років з дня заснування такого класичного університету, як Чернівецький національний університет, думаю, це відповідає суті цього законопроекту. Будь ласка, прошу її поставити на голосування.</p>
<p>&nbsp;</p>
<p>ГОЛОВУЮЧИЙ. Прошу прокоментувати голову комітету.</p>
<p>&nbsp;</p>
<p>13:14:39</p>
<p>КНЯЖИЦЬКИЙ М.Л. Комітет відхилив цю поправку як таку, що&nbsp; не відповідає критеріям, оскільки ми все ж таки хочемо навести якийсь порядок в цьому і кратність установ, вона кратна 25. Але це справді визначний заклад, тому я, як голова комітету, прошу підтримати поправку Бурбака.</p>
<p>&nbsp;</p>
<p>ГОЛОВУЮЧИЙ. Отже, ставиться на голосування поправка 11 народного депутата Бурбака. Прошу народних депутатів підтримати дану поправку, прошу поставити на голосування. Будь ласка.</p>
<p>&nbsp;</p>
<p>13:15:20</p>
<p>За-163</p>
<p>Вітаю народного депутата. Поправка підтримана.</p>
<p>А 163? Поправка не підтримана, перепрошую. Я не подивився на табло. Не підтримана.</p>
<p>Наступна поправка номер 13, народний депутат Вознюк, вона відхилена комітетом. Чи наполягає він на голосуванні? Не наполягає.</p>
<p>Поправка 12, відхилена комітетом. Народний депутат Курило. Прошу дати слово для аргументації своєї поправки. Будь ласка,&nbsp; включіть мікрофон народний депутат Курило.</p>
<p>&nbsp;</p>
<p>13:16:04</p>
<p>КУРИЛО В.С.</p>
<p>Шановні колеги! Те ж саме пропонується підтримати святкування 130-річчя від дня заснування Національного технічного університету "Харківський політехнічний інститут", найстаріший політехнічний вуз України. Але, можливо, вона і не відповідає цьому критерію 25 років, але в цьому списку є дати, які також не відповідають. Якщо ми&nbsp; говоримо про загальну тенденцію, тоді вже давайте всі ставити 25 і 10 років. Але одні ставимо, інші не ставимо, я вважаю, що це не правильно. Тому я наполягаю на тому, і прошу колеги підтримати, цей вищий навчальний заклад.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Прошу для пояснення голову комітету.</p>
<p>&nbsp;</p>
<p>13:17:06</p>
<p>КНЯЖИЦЬКИЙ М.Л.</p>
<p>Дякую. Як я вам сказав, ми керувалися чіткими критеріями за пропозицією інституту національної пам'яті деколи від цих критеріїв були відхилення. Я особисто цю практику не підтримую, як правило, за виключенням таких ситуацій, які справді мають значення, або є виключними. Якщо ми шануємо першого героя кримськотатарського народу – в&nbsp; цій ситуації є виключення, або якщо ми хочемо вшанувати першу українську газету – це&nbsp; виключення. Що стосується вищих навчальних закладів, ми мали б керуватися рівним підходом для всіх, тому комітет цього не підтримав.</p>
<p>&nbsp;</p>
<p>ГОЛОВУЮЧИЙ.&nbsp; Дякую.&nbsp; Ми ставимо на голосування, зараз будемо голосувати, голосуванням зможемо визначитись. Так зараз будемо голосувати. Добре, будь ласка,&nbsp; репліку Олег Ляшко.</p>
<p>Олег Ляшко, будь ласка,&nbsp; включіть мікрофон.</p>
<p>&nbsp;</p>
<p>13:18:03</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги депутати, я звертаюсь до вас з проханням підтримати пропозицію колеги Курило про відзначення річниці заснування Харківського політехнічного інституту. Я, до речі, перша моя теж освіта – це&nbsp; Харківський педагогічний університет імені Сковороди – найстаріший навчальний заклад в Україні. І я вважаю, що зважаючи на політичну ситуацію в країні, зважаючи на патріотичні настрої жителів міста Харкова, зважаючи на об'єднання країни, ми маємо підтримувати наших земляків харків'ян і проголосувати цю поправку. Прошу зал бути свідомими. За Харків! За Україну!</p>
<p>&nbsp;</p>
<p>ГОЛОВУЮЧИЙ. Дякую. Депутати змогли висловити свої думки з приводу цієї поправки. Я ставлю її на голосування. Отже, прошу проголосувати за підтримку поправки 12, яку подав народний депутат Курило. Прошу проголосувати, будь ласка.</p>
<p>&nbsp;</p>
<p>13:19:21</p>
<p>За-194</p>
<p>Дякую. Поправка не набрала необхідної кількості голосів.</p>
<p>Ми переходимо до розгляду 14 поправки народного депутата України Ігоря Мосійчука. Як я розумію, він настоює на тому, щоб ми її розглянули. Я правильно розумію? Будь ласка, надайте слово для аргументації народному депутату Ігорю Мосійчуку.</p>
<p>&nbsp;</p>
<p>13:19:38</p>
<p>МОСІЙЧУК І.В.</p>
<p>Я наполягаю на своїй поправці, тому що в часі російської агресії вшанування першої україномовної газети в Російській імперії, яка була заборонена царським режимом, є надзвичайно важливим. Якщо в нас Міністерство інформації не працює, то давайте хоть Верховна Рада покаже, що треба пропагувати українські цінності, українську пресу, українську ідею. Слава Україні!</p>
<p>&nbsp;</p>
<p>ГОЛОВУЮЧИЙ. Дякую. Для репліки – голова комітету.</p>
<p>&nbsp;</p>
<p>13:20:20</p>
<p>КНЯЖИЦЬКИЙ М.Л.</p>
<p>Шановні народні депутати, ця поправка теж не підходить за визначеними критеріями, але я просив би вас всіх зараз спільно підтримати поправку Мосійчука, тому що підтримати українське слово, яке тоді було на окупованих територіях – це значить, підтримати українське слово, яке зараз є на окупованих територіях.</p>
<p>Тому прошу вас підтримати цю поправку. Дякую.</p>
<p>&nbsp;</p>
<p>ГОЛОВУЮЧИЙ. В мене теж є прохання: підтримати цю поправку, щоб ми усім залом змогли зібратися підтримати її. В попередній раз в величезній мірі ця поправка призвела до дискусії стосовно законопроекту. Тому я прошу народних депутатів на свої робочі місця, підготуватися до голосування.</p>
<p>І, отже, ставиться на голосування поправка номер 14 народного депутата Мосійчука. Прошу підтримати. Будь ласка.</p>
<p>&nbsp;</p>
<p>13:21:18</p>
<p>За-211</p>
<p>Як я розумію, не всі встигли проголосувати. Так я розумію? І тому я прошу народних депутатів, які знаходяться в кулуарах, зайти на свої робочі місця, для того щоб ми змогли голосувати ефективно і дієво. І я зараз запропоную повернутися до голосування за цю поправку. Будь ласка, приготувалися до голосування.</p>
<p>Зараз ми голосуємо за повернення до розгляду поправки номер 14 народного депутата Мосійчука. Прошу проголосувати за повернення до поправки 14. Будь ласка.</p>
<p>&nbsp;</p>
<p>13:22:17</p>
<p>За-219</p>
<p>Будь ласка, репліка голови комітету.</p>
<p>&nbsp;</p>
<p>13:22:26</p>
<p>КНЯЖИЦЬКИЙ М.Л.</p>
<p>Я хочу як голова комітету сказати, що ми керувалися тими напрацюваннями, які були в традиціях Верховної Ради раніше і які керувалися указами Президента. Я бачу, що нам треба буде дещо змінити ці критерії і підготувати наступну постанову, після того як ми проголосуємо цю. І я думаю, що такі визначні дати ми знайдемо спосіб особливо відзначити. Дякую.</p>
<p>&nbsp;</p>
<p>ГОЛОВУЮЧИЙ. Дуже вам дяку. Я теж розраховую, що ми зможемо це питання врегулювати.</p>
<p>А зараз ми переходимо до розгляду поправки 17. Народний депутат Вознюк. Чи наполягає він на голосуванні за цю поправку? Не наполягає.</p>
<p>Наступна поправка – 19, народний депутат Вознюк. Чи наполягає? Не наполягає.</p>
<p>Наступна поправка, яка була відхилена комітетом, - поправка номер 20 народного депутата&nbsp; Бурбака. Максим Бурбак наполягає на розгляді цієї поправки, і тому я прошу надати йому слово для аргументації. Будь ласка,&nbsp; Максим Бурбак.</p>
<p>&nbsp;</p>
<p>13:23:24</p>
<p>БУРБАК М.Ю.</p>
<p>Шановні депутати, прошу вас&nbsp; підтримати цю поправку, тому що 75 років з дня утворення Чернівецької області – це дуже важливо в цьому році відмітити, тому що ми зараз всі воюємо за єдину і унітарну державу Україну. І такі події треба відзначати...&nbsp; В 40-му році увійшла до складу України, і це потрібно відзначати. Це не є подією регіонального масштабу, це, я впевнений, події державного&nbsp; масштабу.</p>
<p>Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую вам. Прошу репліку голові комітету.</p>
<p>&nbsp;</p>
<p>13:24:04</p>
<p>КНЯЖИЦЬКИЙ М.Л.</p>
<p>Ну у комітету не було практики вшановувати річниці областей, районів, міст і сіл, тому що ми враховуємо лише події загальнодержавного значення. Безумовно, це надзвичайно&nbsp; важлива подія, але в тих критеріях, якими ми керувалися, які розробили спільно&nbsp; з Інститутом національної пам'яті, ювілеїв областей не було.</p>
<p>&nbsp;</p>
<p>ГОЛОВУЮЧИЙ. Дякую. Прошу депутатів визначитися шляхом голосування. Ставиться на голосування поправка&nbsp; 20-а народного депутата Бурбака. Хто підтримує цю поправку, прошу проголосувати "за". І прошу поставити на голосування. Будь ласка.</p>
<p>&nbsp;</p>
<p>13:24:53</p>
<p>За-176</p>
<p>На жаль, поправка не набрала необхідної кількості голосів.</p>
<p>Наступна поправка №21. Народний депутат Вознюк. Чи наполягає? Не наполягає. Дуже добре.</p>
<p>А, ще одна поправка наступна 22-а. Народний депутат Вознюк. І він теж не наполягає.</p>
<p>23-а поправка. Народний депутат Вознюк наполягає чи ні? Не наполягає. Це дуже добре. Це дає змогу нам рухатися швидше.</p>
<p>24-а поправка, народний депутат Вознюк. Не наполягає.</p>
<p>І 25-а поправка (народний депутат Демчак) відхілена комітетом. Чи наполягає автор поправки? Не наполягає.&nbsp; Дуже добре.</p>
<p>Знову ж таки 26-а поправка. Народний депутат Бурбак, поправка відхилена. Чи наполягає автор поправки? Не наполягає автор поправки.</p>
<p>Тому переходимо до розгляду 27-ої поправки, автором якої є народний депутат Демчак, вона відхилена комітетом. Чи наполягає автор? Ні не наполягає.</p>
<p>Ще не багато, ще кілька поправок. 28-ма поправка народного депутата Батенка, він не наполягає, він попередив мене завчасно про це.</p>
<p>І 29-та поправка народного депутата Томенка, він наполягає на розгляді цієї поправки, і прошу дати слово Миколі Томенкові для виступу. Микола Томенко.</p>
<p>&nbsp;</p>
<p>13:26:22</p>
<p>ТОМЕНКО М.В.</p>
<p>Шановні колеги! Я підтримую підхід комітету. Хочу уточнити, нам не треба спеціально голосувати. Микола Леонідович сказав, що підтримує ідею 75-річчя відзначення Прикарпатського університету, який утворювався як Станіславський вчительський інститут. Це моя 18-та поправка, вона підтримана, на щастя, таким чином, це не треба голосувати.</p>
<p>Але не дивлячись на те, що мало людей, значить, я все-таки хотів би попросити, що… Тут як? Указ Президента по букві указу - правильна, а по принципу - не правильна, тому що то, що я пропоную – 75 років з дня народження Марка Кропивницького, це дата більша чим на 10-ть.</p>
<p>Тобто логіка указу Президента була яка? Що 25-ть, 50-ть, 75-ть, 100, а 10-ть – це якби "мінімум мініморум". Тому коли на 25-ть, навпаки це вищого ступеня ювілей чим на 10-ть. Враховуючи, що це засновник сучасного українського театру і визначний громадський діяч – Марко Кропивницький, просив би змобілізуватися і спробувати внести цю поправку.</p>
<p>&nbsp;</p>
<p>ГОЛОВУЮЧИЙ. Будь ласка, голова комітету – для репліки.</p>
<p>&nbsp;</p>
<p>13:27:31</p>
<p>КНЯЖИЦЬКИЙ М.Л.</p>
<p>Просив би теж підтримати цю поправку. Як я вже говорив, ми уточнимо зараз, виходячи з нашого досвіду ті правила, якими ми будемо керуватися при визначенні визначних дат для того, щоб це регулювалося вже не лише Указом Президента, а й Верховною Радою, щоб в майбутньому в нас не було казусів.</p>
<p>Зараз прошу підтримати поправку народного депутата Томенка.&nbsp;</p>
<p>&nbsp;</p>
<p>ГОЛОВУЮЧИЙ. Дякую. Вона потребує голосування? Бо автора поправки говорив, що вона не потребує голосування.</p>
<p>Потребує голосування. Так? Тому я прошу приготуватись до голосування, бо в нас не аж так достатньо депутатів в залі, і я ставлю на голосування поправку 29 народного депутата Томенка і прошу підтримати дану поправку. Прошу проголосувати.</p>
<p>&nbsp;</p>
<p>13:28:27</p>
<p>За-196</p>
<p>Поправка не набрала достатньої кількості голосів. Ми зараз запросимо депутатів і ще повернемось. Це фактично передостання поправка. Я прошу народних депутатів, які знаходяться в кулуарах, повернутись в зал. А також я хочу звернутись до голів фракцій, підвищити рівень дисципліни у фракціях, попросити депутатів з кулуарів, з буфету повернутися в зал для голосування.</p>
<p>Бо в даному випадку ми провалюємо поправки тільки з-за того, що депутати не виконують своїх безпосередніх обов'язків на робочих місцях. Ні, ми зараз будемо голосувати.</p>
<p>Зараз ми ще раз поставимо питання на повернення. І я прошу проголосувати за повернення до розгляду поправки № 29, поданої народним депутатом Томенком. І прошу народних депутатів проголосувати.</p>
<p>&nbsp;</p>
<p>13:29:45</p>
<p>За-211</p>
<p>Поправка не набрала необхідної кількості голосів. Зараз подивимося, давайте ми розглянемо останню поправку, а потім вже обміняємося думками від фракцій, добре?</p>
<p>Отже, остання поправка, яку маємо розглянути, це поправка № 33, яка була відхилена комітетом, поправка народного депутата Курило. Чи настоює він на її розгляді? Настоює, так? Тому я прошу дати слово для обгрунтування народному депутатові Курилові. Будь ласка.</p>
<p>&nbsp;</p>
<p>13:30:17</p>
<p>КУРИЛО В.С.</p>
<p>Шановні колеги, пропонується відзначити 160 річницю з дня народження Івана Павловича Осипова. Це ректор Харківського політехнічного інституту. І мені не зрозуміло, чому комітет відмовив. Адже 160 років відповідає десятирічному цьому терміну. Це видатна&nbsp; людина, професор почесний,&nbsp; вчений, хімік. Тому, будь ласка,&nbsp; сконцентруйтесь і підтримайте цю дату.</p>
<p>&nbsp;</p>
<p>ГОЛОВУЮЧИЙ.&nbsp; Дуже вам дякую.</p>
<p>Прошу, репліка від голови комітету.</p>
<p>&nbsp;</p>
<p>13:31:00</p>
<p>КНЯЖИЦЬКИЙ М.Л.</p>
<p>Комітет&nbsp; не підтримав цю поправку, оскільки за весь час існування цього&nbsp; вищого навчального закладу, у&nbsp; нього були&nbsp; десятки ректорів, і&nbsp; у нас не було практики святкування… Як правило,&nbsp; ректори – це&nbsp; визначні вчені у всіх вищих&nbsp; навчальних&nbsp; закладах. І у нас не було такої практики - святкувати&nbsp; кожні&nbsp; ювілеї&nbsp; всіх&nbsp; ректорів&nbsp; вищих навчальних закладів. А Інститут національної пам'яті не зазначив, що&nbsp; саме у цього&nbsp;&nbsp; ректора були визначні заслуги порівняно з іншими шановними ректорами цього вищого навчального закладу.</p>
<p>&nbsp;</p>
<p>ГОЛОВУЮЧИЙ. Дуже вам дякую за роз'яснення. І&nbsp; я&nbsp; зараз ставлю… По даній поправці, так?</p>
<p>Я прошу дати ще слово для репліки по даній поправці для Лілії Гриневич.&nbsp; Включіть, будь ласка, мікрофон.</p>
<p>&nbsp;</p>
<p>13:31:38</p>
<p>ГРИНЕВИЧ Л.М.</p>
<p>Шановні колеги,&nbsp; ми чуємо, що у тих поправках, які не підтримані, є дуже багато питань&nbsp; вищих навчальних закладів, а також&nbsp; особистостей, які займалися&nbsp;&nbsp; наукою чи освітою. На жаль, ці питання не проходили через Комітет з питань освіти і науки.&nbsp; Може б тоді ми дали достатньо аргументів для Комітету з питань культури і духовності щодо необхідності прийняття їх&nbsp; постанови.&nbsp; Тому у мене&nbsp; є&nbsp; конструктивна пропозиція. Якщо навіть зараз ці поправки не будуть підтримані залом, щоб ми все-таки вийшли ще на одну постанову, яку&nbsp; ми&nbsp; з&nbsp; Комітетом з питань&nbsp; освіти і науки&nbsp; збираємося&nbsp; подати консолідовано до&nbsp; Комітету з питань культури і духовності.</p>
<p>&nbsp;</p>
<p>ГОЛОВУЮЧИЙ.&nbsp; Дякую&nbsp; вам за вашу думку.</p>
<p>Тим не менше, кожну поправку, коли наполягає&nbsp; депутат, ми&nbsp; маємо поставити на голосування. І тому зараз я ставлю на голосування поправку&nbsp; №33 народного депутата&nbsp; Курила. Прошу визначитися шляхом голосування.</p>
<p>&nbsp;</p>
<p>13:32:50</p>
<p>За-159</p>
<p>Дякую.&nbsp; Поправка не набрала необхідної кількості голосів.</p>
<p>Народні&nbsp; депутати,&nbsp; нас є критично мало&nbsp; у залі. Чи є у нас необхідність&nbsp; ще обмінятись думками, чи спробуємо проголосувати в цілому? Тоді&nbsp; я попрошу зараз&nbsp; усіх народних депутатів зайти в зал, тому що під загрозою голосування важливого законопроекту. Тому я попрошу з кулуарів, з буфетів запросити депутатів в зал для голосування. І заключне слово по даному законопроекту голові комітету пану Княжицькому.</p>
<p>&nbsp;</p>
<p>13:33:30</p>
<p>КНЯЖИЦЬКИЙ М.Л.</p>
<p>Дякую. Шановні народні депутати, мені здається, надзвичайно важливим є зараз підтримати перелік визначних дат для того, щоб ми вшанували наших достойних людей, подякували працівникам українських установ і організацій, які протягом десятки років творять історію нашої країни. Мені здається, що, очевидно, той перелік, який ми пропонуємо підтримати, не є виключним. Зараз ми зрозуміли, що є багато інших пропозицій, критерії не завжди є чіткими. Ми в Комітеті з питань культури і духовності розробимо ці критерії, допрацюємо, запропонуємо вам до підтримки, і запропонуємо ще одну постанову. Просив би зараз цю постанову підтримати в цілому, оскільки частина навчальних закладів, державних установ просто минуть дати їхнього святкування, для того, щоб люди могли нормально відзначити свої ювілеї. Дякую.</p>
<p>&nbsp;</p>
<p>ГОЛОВУЮЧИЙ. Дякую комітету за професійну і якісну роботу. Дякую залу за професійне обговорення. І зараз я ставлю на голосування проект Постанови про відзначення пам'ятних дат і ювілеїв у 2015 році в другому читанні і в цілому. Прошу народних депутатів визначитись шляхом голосування і підтримати дану постанову 1752, будь ласка.</p>
<p>&nbsp;</p>
<p>13:35:04</p>
<p>За-223</p>
<p>Не усі народні депутати змогли повернутися в зал. Не спрацювала карточка в кількох депутатів. І тому я попрошу сконцентруватися, відповідально підійти до прийняття законів, до своїх безпосередньо обов'язків. Прошу, хто ще не дійшов до робочого місця, дійти, приготуватися до голосування.</p>
<p>&nbsp;Ми почекаємо, пане Ігорю, ви наближайтесь. Пане голово фракції, будь ласка, займіть робоче місце.</p>
<p>Прошу всіх сконцентруватись, підготуватись, я ставлю на голосування питання про повернення до голосування за законопроект 1752, проект Постанови&nbsp; про відзначення&nbsp;&nbsp; пам'ятних дат і ювілеїв. Прошу проголосувати за повернення до голосування,&nbsp; будь ласка.</p>
<p>&nbsp;</p>
<p>13:36:10</p>
<p>За-223</p>
<p>Будь ласка, обміняємося&nbsp; думками, по хвилині.</p>
<p>Будь ласка, Сергій&nbsp; Соболєв.</p>
<p>&nbsp;</p>
<p>13:36:27</p>
<p>СОБОЛЄВ С.В.</p>
<p>Соболєв,&nbsp; "Батьківщина".</p>
<p>Шановні колеги! Що ми робимо?&nbsp; Зараз ми образимо харків'ян, чернівчан, представників університетів, кого завгодно. Давайте візьмемо, до завтра комітет доопрацює, включить поправки, які були подані і завтра проголосуємо&nbsp; суцільний текст. Ну&nbsp; навіщо ми це робимо? І завтра&nbsp; поставимо одним з перших питань і&nbsp; ніяких проблем не буде. Кожне питання голосується,&nbsp; кожен дивиться на це,&nbsp; хтось вважає, що його&nbsp; пропозицію не врахували - це ж не тільки автор поправки, а це цілі колективи. Подивіться і приведіть у відповідність, і&nbsp; завтра все проголосуємо. Ну які тут питання?</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую. Прошу надати слово народному депутату Капліну, прошу включити мікрофон.</p>
<p>&nbsp;</p>
<p>13:37:15</p>
<p>КАПЛІН С.М.</p>
<p>Шановні виборці неприсутніх в залі народних депутатів&nbsp;&nbsp; України! Я дуже прошу, кожного з вас окремо,&nbsp; знаю, що у вас є&nbsp; телефони тих депутатів. Якщо не виходить у Головуючого, у нас, у керівників фракцій, хоч ви їх повитягуйте&nbsp; з вулиці, з буфету, з кулуарів, щоб забезпечити&nbsp; голосування, - це перше.</p>
<p>Друге питання, але страшніше&nbsp; навіть не це. В залі сидить Гонтарева, долар 28,&nbsp; бензин&nbsp; 20, їх так само не буде на цих обговореннях, але будуть волати&nbsp; з камер і в ЗМІ, як вони турбуються про курс національної валюти.</p>
<p>Шановні&nbsp; виборці,&nbsp; будь ласка, хоч ви приведіть налигачем сюди своїх депутатів.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Тільки хочу наголосити що дисципліна народних депутатів – це не є зобов'язання&nbsp; ні головуючого, ні президії, а політичних партій, які брали відповідальність, йдучи на вибори, які говорили про те, що багато депутатів не ходять, а в нашій політичній силі такого ніколи-ніколи не буде. І тому я дуже прошу голів фракцій привести до дисципліни своїх депутатів, змусити їх ходити на роботу і виконувати свої безпосередні обов'язки.</p>
<p>Зараз слово для репліки Олег Ляшко.</p>
<p>&nbsp;</p>
<p>13:38:33</p>
<p>ЛЯШКО О.В.</p>
<p>Олег Ляшко, Радикальна партія. Хочу повідомити українських громадян, що фракція Радикальної партії в повному складі бере участь у роботі Верховної Ради. Ми вважаємо абсолютно безвідповідальним, коли в умовах війни парламент не може приймати важливих рішень через те, що депутати не проявляють відповідальності і політичної свідомості.</p>
<p>Більше того, наступний, який ми зараз маємо розглядати законопроект, це подолання президентського вето на закон про стягнення житла у валютних позичальників. Вкрай важливий закон, який чекає величезна кількість людей в Україні. Тому я закликаю проголосувати зараз постанову про відзначення пам'ятних дат, перейти до подолання вето Президента, захищати українських громадян. Ті депутати, хто не здатен працювати в залі, будь ласка, йдуть на фронт, на фронті вас чекають, якщо ви не можете в залі працювати.</p>
<p>&nbsp;</p>
<p>ГОЛОВУЮЧИЙ. Дякую вам. І останнє слово для репліки Борислав Береза. Прошу включити мікрофон.</p>
<p>&nbsp;</p>
<p>13:39:43</p>
<p>БЕРЕЗА Б.Ю.</p>
<p>Шановні депутати, група "Укроп" у повному складі, всі ті, хто зараз є в залі живі та здорові, виключно за однієї людини, яка зараз поранена, бо вона була на фронті, буде голосувати за цей законопроект і голосує так далі. Ми працюємо і бачите, ми, не входячи до вашої коаліційної більшості, підтримуємо ті закони, які ми, вважаємо, що вони намагаються щось змінити в цьому суспільстві. Ми будемо дуже вдячні, якщо коаліція зможе об'єднатися навколо дуже важливих законів. А ще ми будемо вдячні, якщо коаліція не буде провалювати закони, як вони провалювали сьогодні комісію нашого колеги по приватизації. І давайте голосувати, бо це наша праця. А ті, хто не хочуть, дійсно, можуть йти на передову, там зараз потрібні ще штики. Якщо ви не можете працювати тут, працюйте там. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. Ще надається слово заключне голові комітету Миколі Княжицькому, прошу включити мікрофон.</p>
<p>&nbsp;</p>
<p>13:40:50</p>
<p>КНЯЖИЦЬКИЙ М.Л.</p>
<p>Дякую. Я не думаю, що це якийсь принциповий момент, який мав би&nbsp; розділити зал, мені здається, що це принциповий момент, який має об'єднати зал. Тим більше як я говорив, ми розглянемо пропозиції інших народних депутатів і достатньо швидко підготуємо наступну постанову, оскільки зараз, у мене особисто карточка не працювала на очах в президії, і у присутніх тут депутатів. Я&nbsp; просив би, все ж таки повернутися проголосувати і дати нам в найближчий термін підготувати нормальну постанову. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні депутати, справді, ми можемо ці постанови приймати кожні 2-3 тижні, ми не можемо загальмовувати рішення із-за того, що якась з пропозицій не ввійшла в тіло законопроекту. І тому я ще раз поставлю на повернення, я прошу депутатів відхилити особисті амбіції, якщо їхні пропозиції не були враховані, комітет розгляне і винесе наступну постанову. А зараз я попрошу, щоб ми змогли повернутися до голосування і прийняти закон в цілому.</p>
<p>Отже, я ставлю на голосування рішення про повернення до голосування за проект Постанови про відзначення пам'ятних дат, ювілеїв у 2015 році, номер 1752. Прошу проголосувати.</p>
<p>&nbsp;</p>
<p>13:42:18</p>
<p>За-235</p>
<p>Дякую за підтримку.</p>
<p>І тепер, шановне товариство, щоб ми проголосували за проект Постанови про відзначення пам'ятних дат і ювілеїв у 2015 році,&nbsp; номер 1752 з поправками, які були підтримані і прийняті в залі в другому читанні і в цілому.</p>
<p>Шановні колеги, я прошу підтримати даний проект Постанови і проголосувати.</p>
<p align=center>&nbsp;</p>
<p>13:43:09</p>
<p>За-241</p>
<p><i>(Оплески)</i> Дякую за підтримку. Дякую голові комітету і всьому комітету за професійну і якісну роботу.</p>
<p>Зараз ми переходимо до останнього на сьогодні питання – до Закону України "Про внесення змін до Закону України про мораторій на стягнення майна громадян України, наданого як забезпечення кредитів в іноземній валюті" щодо посилення захисту прав позичальників" з пропозиціями Президента України (номер 1610). До доповіді запрошується Голова Національного банку України Гонтарєва Валерія Олексіївна. Будь ласка, до трибуни. Включіть мікрофон.</p>
<p>&nbsp;</p>
<p>13:44:03</p>
<p>ГОНТАРЕВА В.О.</p>
<p>Шановний Голово, шановні народні депутати України, Президентом України застосовано право вето до Закону України "Про мораторій на стягнення майна громадян України", наданого як забезпечення кредитів в іноземній валюті (щодо посилення захисту прав позичальників), прийнятого Верховною Радою України 28 грудня 2014 року.</p>
<p>Рішення Президента України щодо застосування вето до цього закону пояснюється тим, що замість комплексного вирішення проблем, пов'язаних з виконанням зобов'язань за кредитами в іноземній валюті, закон лише вносить зміни до базового закону. Цей закон з червня минулого року встановив заборону на стягнення майна осіб, які мають валютні кредити, фактично позбавивши кредиторів права задовольняти свої законні вимоги за рахунок заставленого майна боржника.</p>
<p>Встановлений мораторій є неприпустимим&nbsp; втручанням в господарську діяльність, створює значні реальні загрози для настання неплатоспроможності банків та позбавляє їх можливості виконувати свої зобов'язання перед вкладниками. Він також є дискримінаційним щодо позичальників, які сумлінно виконують власні зобов'язання перед банківськими установами. Такий підхід є неспритним, оскільки лише відтерміновує на невизначений строк вирішення проблем валютних позичальників, залишаючи&nbsp; їх сам-на-сам зі зростаючим боргом.</p>
<p>З огляду на те, що існуючий мораторій на стягнення майна є тимчасовим і вимушеним заходом, вважаємо, що зусилля усіх органів державної влади повинні бути спрямовані на вирішення по суті проблем&nbsp; валютних позичальників, яка спричинила запровадження такого мораторію, а не вдосконалення механізму реалізації цього мораторію. Наслідком такого вдосконалення може стати безстрокове існування цього обмеження.</p>
<p>З огляду на вказане Президент України пропонує Закон України про внесення змін до Закону "Про мораторій на стягнення майна громадян, наданого для забезпечення кредитів в іноземній валюті" (щодо посилення захисту прав) відхилити.</p>
<p>Наступним логічним кроком вбачається скасування самого Закону "Про мораторій на стягнення майна громадян, наданого для забезпечення кредитів в іноземній валюті" з одночасним вирішенням питання валютних позичальників по суті.</p>
<p>В той же час хочу наголосити, що умовами Меморандуму з Міжнародним валютним фондом передбачено, що Національний банк підтримує добровільний діалог між позичальниками та банківськими установами щодо конвертації та реструктуризації валютних кредитів. Національний банк не ставить за мету втручатися в двосторонні відносини між банком та позичальником, а натомість робить все можливе для забезпечення знаходження справедливого компромісу між ними.</p>
<p>Шановні депутати, Національний банк чітко усвідомлює складність ситуації, в якій опинилися всі суб'єкти вітчизняної економіки: і банки, і позичальники – у зв'язку з реалізацією валютних ризиків, що накопичилися роками. Інформуємо вас, що на сьогодні Національний банк веде активну роботу над створенням механізмів реструктуризації валютних кредитів, що базуються на принципах свободи договору.</p>
<p>Результатом тривалого процесу узгодження позицій учасників відносин стало розроблення Меморандуму щодо врегулювання питання реструктуризації споживчих кредитів в іноземній валюті. Активними учасниками діалогу в рамках даного меморандуму виступили банки, у портфелі яких знаходиться понад 90 відсотків від загального обсягу іпотечних кредитів в іноземній валюті.</p>
<p>Якщо ви пам'ятаєте, ще влітку був прийнятий законопроект Князевича, який, на жаль, став вже неактуальним, тому що ринковий курс&nbsp; зараз вже не такий, як був влітку. Потім був меморандум, який також узгоджувався&nbsp; банками з громадською радою&nbsp; та Національним банком. Але, на жаль, і це не було проголосовано. Тому я хочу сказати, які зараз ключові положення меморандуму, який зараз розглядається банками та Національним банком.</p>
<p>Перш за все, це можливість реструктуризації заборгованості за кредитами в іноземній валюті,&nbsp; що забезпечений іпотекою, залишок за основною частиною яких на 1 січня 2015 року не перевищував&nbsp; 2,5 мільйони гривень та переведення їх у гривню за курсом на день реструктуризації.</p>
<p>Також критерій&nbsp; це за кредитом повинна бути відсутня непогашена заборгованість станом на кінець… на початок 2014 року. Кредит отримано позичальником для придбання&nbsp; житлової нерухомості, яка є єдиним житлом позичальника. Також пропонується прощення різниці між курсом на день реструктуризації та договорним курсом. Пропонується 50 відсотків прощення&nbsp; за соціальним житлом. Соціальним вважається єдине житло фізичної особи, загальна площа якого не перевищує 60 квадратних метрів для квартир та 120 квадратних метрів для житлових будинків. За іншими кредитами банки зобов'язані здійснити прощення на різницю не менше, ніж 25 відсотків заборгованості.</p>
<p>Також&nbsp; реструктуризованого кредиту, що утворився внаслідок знецінення курсу гривні цей кредит пропорційно&nbsp; до погашення&nbsp; боржником цієї заборгованості буде списаний. Фіксація на три роки процентної ставки за кредитом у гривні на рівні, що… не вищому, ніж зазначено договором кредиту в іноземній валюті.</p>
<p>Також списання банком неустойки,&nbsp; що виникло через незалежне виконання позичальником кредитних зобов'язань.</p>
<p>І найголовне – це обмеження відповідальності позичальника тільки предметом іпотеки.</p>
<p>Вказаний меморандум вже підписали 12 банків, що мають найбільший портфель кредиту фізичних осіб в іноземній валюті. НБУ активно працює з іншими банками щодо добровільного приєднання до цього меморандуму.</p>
<p>Банки, які приєднались до меморандуму забезпечать внесення змін до кредитних договорів з позичальниками та проведення реструктуризації зобов'язань за споживчими договорами в іноземній валюті, визначеній цим меморандумом.</p>
<p>В той же час умовою вступу в силу меморандуму є внесення змін до Податкового кодексу України, що дозволять банкам безболісно, зокрема, без створення додаткових податкових зобов'язань пом'якшувати умови виконання позичальниками договорів, прощати борг або його частину, а також відшкодовувати безнадійну заборгованість за рахунок створених страхових резервів.</p>
<p>Звертаю вашу увагу, що банки погодилися добровільно взяти на себе частину збитків, пов'язаних з знеціненням курсу гривні у 2014 та 15-му роках. Лише прямі витрати банків з найбільшим портфелем валютних кредитів від прощення частини реструктуризованого кредиту становлять близько 15 мільярдів гривень або 40 відсотків від загального обсягу таких кредитів, що підлягають реструктуризації відповідно до умов цього меморандуму.</p>
<p>Іншим негативним наслідком для банків є збільшення попиту на іноземну валюту, яка буде необхідна для входження ними в ліміти відкритою валютною позиції у разі конвертації валютних кредитів у гривні.</p>
<p>Реструктуризацію валютних кредитів на умови меморандуму призведе також до порушення найбільшими банками-кредиторами економічних нормативів. Однак банки свідомо готові йти на всі ці витрати за для підтримки рівноваги в суспільстві та у фінансовому ринку в цей складний для країни час.</p>
<p>І Національний банк готовий їх в цьому підтримати.</p>
<p>З огляду на вказане, з метою вирішення по суті існуючих проблем, пов'язаних з кредитами в іноземній валюті, створення умов для підвищення зацікавленості банків-кредиторів, приєднатися до меморандуму ініційованим Національним банком та виконанням міжнародних зобов'язань України пропонуємо парламенту в найкоротші терміни розглянути проект Закону України про внесення змін до Податкового кодексу України щодо реструктуризації кредитних зобов'язань в іноземній валюті в гривню – це&nbsp; номер законопроекту 0939. Та підтримати його прийняття, а також визнати таким, що втратив чинність, Закон України "Про мораторій на стягнення майна громадян, наданого як забезпечення, для забезпечення кредитів в іноземній валюті".</p>
<p>Підсумовую вказане. Пропоную вам, шановні народні депутати, підтримати пропозицію Президента України та відхилити Закон України "Про внесення змін до Закону України "Про мораторій на стягнення майна громадян, наданого як забезпечення кредитів в іноземній валюті" щодо посилення захисту прав позичальників". А також можливість скасування діючого мораторію на стягнення майна громадян, наданого забезпечення. Дякую за увагу.</p>
<p>&nbsp;</p>
<p>ГОЛОВУЮЧИЙ. Дуже дякую. Перед тим, як надати слово співдоповідачу, хочу вас проінформувати про регламент розгляду даного питання. Ми його не можемо розглядати за скороченою процедурою. Ми заслухаємо співдоповідача, потім буде 10 хвилин на питання і відповіді. І тому прошу, фракціям, хто хоче задати питання, сконцентруватись, щоб були від кожної фракції питання.</p>
<p>Після того – заключне слово для доповідача. І ми голосуємо. Виступи від фракцій по регламенту, почитайте уважно, під час розгляду даного питання не передбачено. І ми працюємо до закінчення розгляду даного питання.</p>
<p>І я хочу запросити до слова голову Комітету з питань фінансової політики і банківської діяльності Рибалка Сергія Вікторовича. І напевно, нема необхідності вичерпувати весь регламент. Вам дається до 5 хвилин, до 5 хвилин. 3 хвилини? Будь ласка, 3 хвилини.</p>
<p>&nbsp;</p>
<p>13:54:42</p>
<p>РИБАЛКА С.В.</p>
<p>Шановний пане Голово! Шановні колеги! Наприкінці минулого року ми з вами майже конституційною більшістю ухвалили закон, який доповнював діючий мораторій на відчуження житла валютних позичальників. Ми планували закрити дірки у цьому Законі про мораторій. Він чинний з минулого літа і стосується лише єдиного житла, і то, з обмеженням площі. Ці люди дійсно потребують допомоги.</p>
<p>Члени профільного комітету із різних фракцій пропонують парламенту подолати президентське вето. Наголошую, якщо залишимо все, як є, покажемо, як обійти чинний мораторій, це збільшить соціальну напругу, про яку йдеться в зауваженнях.</p>
<p>Щоб ви краще розуміли відчай людей, наведу приклад із величезної кількості звернень до комітету. Сергій Саєнко, пенсіонер, чорнобилець, інвалід другої групи взяв&nbsp; кредит у доларах, тоді це було&nbsp; 325 тисяч гривень, а через&nbsp; 8 місяців… 8 років&nbsp;&nbsp; платежів він&nbsp; винен банку&nbsp; майже 564 тисячі&nbsp; гривень. І тепер&nbsp; банк&nbsp; через суд хоче забрати його квартиру.&nbsp;&nbsp; Ми зобов'язані дати&nbsp; шанс тим людям та зберегти дах над їх головою.&nbsp;</p>
<p>Я&nbsp; хочу звернутись до усіх фракцій, проголосувавши "за", ви&nbsp; лише підтвердите свою власну принципову позицію, яку&nbsp; вже ви мали підтвердити двічі під час&nbsp; розгляду цього законопроекту. Я хочу звернутись до мажоритарщиків, підтримайте, будь ласка,&nbsp; цей законопроект&nbsp; і вам не буде соромно&nbsp; дивитись людям в очі.&nbsp; Курс долара росте. Тому від імені фракції&nbsp; Радикальної партії, від імені профільного комітету та позичальників, прошу підтримати цей закон. Від кожного з вас залежить, чи залишаться сьогодні&nbsp; ці люди без даху&nbsp;&nbsp; над головою в зиму.&nbsp; Дякую&nbsp; за увагу. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую вам за доповідь.</p>
<p>І тепер ми будемо мати можливість задати питання Гонтаревій Валерії&nbsp; Олексіївні. Я прошу&nbsp; народних депутатів&nbsp; записатися для запитань. Будь ласка. Хочу сказати, Валерія Олексіївна, ваше місце обладнане&nbsp; необхідним мікрофоном, щоб ви могли відповідати.&nbsp;</p>
<p>І прошу надати слово&nbsp; пані Кужель&nbsp; для запитання.</p>
<p>&nbsp;</p>
<p>13:57:07</p>
<p>КУЖЕЛЬ О.В.</p>
<p>Пані Голово Національного банку, ви знаєте,&nbsp; що діє законопроект, яким&nbsp; ми, парламентом минулого скликання, заборонили відчуження&nbsp; квартир щодо рішення суду. Даним&nbsp; законопроектом забороняється за приписом нотаріуса продавати житло, яким скористались банки, якими, ви, згідно нашого доручення, повинні контролювати діяльність, продають колекторам, використовуючи нотаріусів.</p>
<p>Тоді у мене питання. Коли ви тут&nbsp; з трибуни заявили, що ви не будете втручатися у це питання, чому ви&nbsp; нав'язали Президенту вето і залишили людей з&nbsp; шахраями у вигляді колекторів і банків, яким ви дозволяєте сьогодні&nbsp; банкрутувати? Дякую.</p>
<p>&nbsp;</p>
<p>ГОЛОВУЮЧИЙ.&nbsp; Прошу включити мікрофон для відповіді.</p>
<p>&nbsp;</p>
<p>13:58:03</p>
<p>ГОНТАРЕВА В.О. Треба вирішувати питання по суті. Тому, на жаль, мораторій – це &nbsp;не вирішення питання по суті. Ще раз вас закликаю вирішити питання по суті.</p>
<p>&nbsp;</p>
<p>ГОЛОВУЮЧИЙ. Дякую за ґрунтовну відповідь.</p>
<p>Слово надається Іллєнкові Андрію Юрійовичу для запитання.</p>
<p>&nbsp;</p>
<p>13:58:29</p>
<p>ІЛЛЄНКО А.Ю.</p>
<p>Прошу передати слово Михайлу Головку.</p>
<p>&nbsp;</p>
<p>ГОЛОВУЮЧИЙ. Михайлу Головку, будь ласка, включіть мікрофон.</p>
<p>&nbsp;</p>
<p>13:58:34</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода". Валерія Олексіївна, у мене є запитання до вас, чому завжди побудована така система, щоби в черговий раз обдирати простих українців і жодним чином не йти їм на зустрічі. Адже ми бачимо, що ви даєте рефінансування великим банкам, в тому числі банкам з російським капіталом. Такий як "Брокбізнесбанк" взагалі збанкрутував, і ви перед тим давали йому рефінансування. Хто має нести за це відповідальність? В кінцевому результаті ніхто не іде на поступки простим українцям. Чому у нас на сьогоднішній день не діє Закон про банкрутство фізичних осіб. У них забирають зараз майно, після того ще змушують до кінця життя сплачувати вічну кабалу? Коли це зупиниться? Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу включити мікрофон для відповіді.</p>
<p>&nbsp;</p>
<p>13:59:22</p>
<p>ГОНТАРЕВА В.О</p>
<p>Ще раз підкреслюю, що найважливіше в моїй доповіді було те, що критерієм меморандуму, який зараз розглядається банками та Національним банком, є обмеження відповідальності позичальників тільки предметом іпотеки. Якщо не можеш сплачувати, віддай банку цю квартиру. Це так. Але, як існувати банківській системі?</p>
<p>&nbsp;</p>
<p>ГОЛОВУЮЧИЙ. Дякую. Прошу надати слово Олександру Абдулліну. Прошу включити мікрофон.</p>
<p>&nbsp;</p>
<p>13:59:55</p>
<p>АБДУЛЛІН О.Р.</p>
<p>Прошу передати слово Сергію Соболєву.</p>
<p>&nbsp;</p>
<p>ГОЛОВУЮЧИЙ. Сергій Соболєв, будь ласка.</p>
<p>&nbsp;</p>
<p>14:00:02</p>
<p>СОБОЛЄВ С.В.</p>
<p>Сергій Соболєв, "Батьківщина". Валерія Олексіївна, у мене абсолютно, от, конкретне питання, яке задають собі всі. У зв'язку з тим, що курс долара виріс, парламент ухвалив рішення як захистити таких вкладників. Бо проблема ж не тільки в тому, що він віддав, наприклад, квартиру, і таким чином погасив борг. Ви ж чудово знаєте, він віддав квартиру, а борг не погасив, бо банк далі йому &nbsp;накручує відсотки і він все життя платить.</p>
<p>Тому скажіть,&nbsp; будь ласка,&nbsp; який ви варіант пропонуєте як вийти з цієї ситуації? Бо цим законом ми запропонували&nbsp; не лише судам, але і нотаріату не відчужувати майно громадян і це природно. Поки не буде&nbsp; вироблений закон, який захистить громадян, щоб діяв цей режим, завтра буде закон, все діє,&nbsp; нема питань.</p>
<p>Тому наша пропозиція&nbsp; ні в якому разі не провалити цей законопроект сьогодні, а дати можливість громадянам хоча б на якийсь час реструктуризувати свої борги і це …</p>
<p>&nbsp;</p>
<p>14:01:08</p>
<p>ГОНТАРЕВА В.О.</p>
<p>Ще раз, мене не почули, перш за все тому, що ми не вирішуємо&nbsp; це питання по суті. Якщо ви пам'ятаєте,&nbsp; законопроект&nbsp; Князевича голосувався в першому читанні ще влітку і тоді курс був 11,7, після цього ми ще раз&nbsp; розглядали.&nbsp; Треба вирішувати по суті,&nbsp; по&nbsp; суті я вам це доповіла, по суті перш за все – це реструктуризація&nbsp; цих кредитів, яка погоджена з банками. А щодо відповідальності,&nbsp; то ще раз підкреслюю,&nbsp; що обмеження відповідальності тільки&nbsp; предметом іпотеки, нічого більше банк вимагати не зможе.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. І прошу включити мікрофон Бориславу Березі для запитання,&nbsp; будь ласка.</p>
<p>&nbsp;</p>
<p>14:01:58</p>
<p>БЕРЕЗА Б.Ю.</p>
<p>Пане Парубій,&nbsp; будь ласка,&nbsp; Міщенку Сергію передаю слово.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, Сергій Міщенко, слово для запитання.</p>
<p>&nbsp;</p>
<p>14:02:06</p>
<p>МІЩЕНКО С.Г.</p>
<p>Дякую! Сергій Міщенко, Київщина,&nbsp; 98-й округ.</p>
<p>У мене не має&nbsp; запитання до Голови Національного банку, тому що якщо людина&nbsp; пропонує викидати людей на вулицю, то в мене&nbsp; запитань з цього приводу немає.</p>
<p>В мене&nbsp; є звернення до своїх колег, тому що&nbsp; якщо ми зараз&nbsp; завалимо цей закон, якщо ми не подолаємо зараз вето, чи не проголосуємо за те,&nbsp; щоб його направити на доопрацювання. А у нас є можливість в Регламенті&nbsp; 226-и голосами, 135-а стаття Регламенту, третім питанням поставити, щоб відправити на доопрацювання&nbsp;&nbsp; в комітет, відпрацювати новий закон, скоротити від 30-и до 14-и&nbsp; днів розгляд цього законопроекту і поставити його в зал. Єдиний вихід – зараз&nbsp; дати відповідь нашим громадянам, що їм робити? Дякую.</p>
<p>&nbsp;</p>
<p>ГОЛОВУЮЧИЙ. Будь ласка, буде реакція, відповідь. Якщо ні, тоді слово надається для запитання Шлемку Дмитру Васильовичу, Всеукраїнське об'єднання "Батьківщина".</p>
<p>&nbsp;</p>
<p>14:03:18</p>
<p>ШЛЕМКО Д.В.</p>
<p>Прошу передати слово народному депутату Кужель Олександрі Володимирівні.</p>
<p>&nbsp;</p>
<p>14:03:27</p>
<p>КУЖЕЛЬ О.В.</p>
<p>Шановні колеги, я прошу всіх народних депутатів уважно мене почути. Вже діє законопроект, який не дозволяє банкам через суди забирати майно. Ви знаєте, що вони забирали квартиру по ціні ринковій, не враховуючи, що вона була повністю в заставі на кредит, вони потім, люди були знову заборговані. Цей законопроект не зупиняв продажу квартир за копійки колекторам і він діє тільки до моменту, поки Кабінет Міністрів з Національним банком не розробить пропозиції, як це врегулювати законним порядком захисту людей. На жаль, ні Національний банк, (що сказала пані Гонтарева, "ми не будемо втручатися"), ні уряд не розробляє цей законопроект, а люди приходять під Верховну Раду. Це єдиний законопроект, який дозволить нам підняти владу і взяти на себе відповідальність…</p>
<p>&nbsp;</p>
<p>ГОЛОВУЮЧИЙ. Завершили, добре. Я розумію, це був виступ, а не запитання, і відповіді не потребує. І тому я запрошую до слова Порошенка Олексія Петровича для запитання. Будь ласка, включіть мікрофон.</p>
<p>&nbsp;</p>
<p>14:04:44</p>
<p>ПОРОШЕНКО О.П.</p>
<p>Прошу передати слово народному депутату Домбровському.</p>
<p>&nbsp;</p>
<p>ГОЛОВУЮЧИЙ. Будь ласка, включіть мікрофон народному депутату Домбровському.</p>
<p>&nbsp;</p>
<p>14:04:51</p>
<p>ДОМБРОВСЬКИЙ О.Г.</p>
<p>Олександр Домбровський, 11 виборчий округ, місто Вінниця.</p>
<p>Шановна пані Гонтарева, я хочу сказати, що Національному банку не вдасться відмахнутися від проблеми валютних кредитів. Тому що крім юридичних і фізичних осіб, про які ми дебатуємо, появилася ще в Україні дуже одна серйозна валютна проблема, яка стосується міст, містечок, сіл, це міські ради, які взяли валютні кредити на реформування своїх теплових мереж, водоканалів, доріг від міжнародних установ, від Світового банку, від Європейського банку реконструкції і розвитку. Сьогодні при цьому курсі ні через бюджет, ні через тарифи вони віддати, повернути ці кредити не зможуть. Запитання, чи розуміє Національний банк цю проблему і в який спосіб допомогти містам і селищам вирішити цю проблему. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. Прошу відповісти.</p>
<p>&nbsp;</p>
<p>14:05:56</p>
<p>ГОНТАРЕВА В.О.</p>
<p>Можу відповідати? Я вам вже сказала, що Національний банк дуже активно працює з банками, що ми розробили цей меморандум, що цей меморандум на добровільних засадах. Тому що це виключно, це Міжнародно-валютному фонду це так зване … , ми не можемо втручатись, це не може бути як законопроект. Але все готово, я вам вже це доповіла, на яких умовах, звісно це соціальне житло, 50 відсотків буде реструктуризація та прощення. Я все це вам доповідала у своїй промові.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Останнє запитання від Радикальної партії, Олега Ляшка.</p>
<p>&nbsp;</p>
<p>14:06:44</p>
<p>ЛЯШКО О.В.</p>
<p>Олег Ляшко, Радикальна партія. Пані Гонтарєва! Ви прийшли на посаду голови Національного банку, курс був 8 гривень за долар, сьогодні в результаті вашої ганебної діяльності ми маємо вже 26-30 гривень на чорному ринку. Я звертався до Президента і в чергове користуючись нагодою звертаюсь з проханням внести до Верховної Ради подання про звільнення вас із посади голови Національного банку. <i>(Оплески)</i></p>
<p>&nbsp;Ваша робота на цій посаді завалила українську економіку, в результаті ваших дій ви довели до зубожіння мільйони українських громадян, ви знецінили їхні заощадження, ви звели нанівець зарплати і пенсії. Ви сидите, коли людей викидають з квартир, бо вони не можуть сплатити борг по 30 гривень за долар, ви сидите в парламенті посміхаєтесь, бо вам весело, бо ви не були в шкурі цих позичальників. І коли ви робите вигляд, що це не ваша справа, якщо це не ваша справа йдіть геть з посади, хай прийде …</p>
<p>&nbsp;</p>
<p>ГОЛОВУЮЧИЙ.&nbsp; Прошу дати можливість прошу дати можливість завершити доповідь. 10 секунд.</p>
<p>&nbsp;</p>
<p>14:07:58</p>
<p>ЛЯШКО О.В. … цю посаду той, хто сприйматиме цю біль мільйонів українських громадян, як свою, хто використовуватиме інструменти Національного банку для стимулювання економічного розвитку, для створення робочих місць...</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Ви маєте змогу, Валерія Олексіївна, і відповісти на питання, і заключне слово відразу, ми можемо об'єднати. Будь ласка, прошу включити мікрофон.</p>
<p>Ви можете виступати з місця, можете виступати від трибуни, як вам зручніше. Якщо з місця, будь ласка, включіть мікрофон.</p>
<p>&nbsp;</p>
<p>14:08:25</p>
<p>ГОНТАРЕВА В.О. Останнє слово. <i>(Шум у залі)</i></p>
<p>Я чула таку ж саму річ пана Ляшка два місяці тому, три місяці тому… <i>(Шум у залі)</i> Тому я вважаю, що я буду доповідати по суті справи, а якщо хтось цей цирк тут робить, ну, що я можу зробити?..</p>
<p>По суті справи. Ще раз пропоную, що це питання треба вирішувати комплексно та по суті. Суть справи, ще раз наголошую, - це добровільний меморандум, який підпишуть більшість українських банків. Зараз вже підписали 12 банків. Ми зараз це дискутуємо з банками, які мають 90 відсотків портфеля цих запозичень. Я впевнена, що це ми підпишемо цей меморандум. Так, це передбачає тільки 50 відсотків списання цієї заборгованості для житла, яке ми визначили як соціальне. Це і є допомога банківської системі нашим позичальникам. Якщо хтось брав кредит не для житла, яке є єдине житло, не для проживання, а для спекулятивних операцій, він теж може попасти під дію цього меморандуму, але це буде не 50 відсотків. Це те, що банківська система може собі дозволити. Це 15 мільярдів гривень збитків для банківської системи. Я вам вже це доповіла.</p>
<p>&nbsp;</p>
<p>ГОЛОВУЮЧИЙ. Дуже вам дякую. Тепер я хочу вам сказати, який буде в нас порядок розгляду. Але єдине, останнє, тому що в нас ніхто не записався від "Народного фронту" і прошу ще останнє, виступ Ємець. Прошу включити мікрофон і після того ми розпочнемо голосування. Спочатку за пропозиції Президента, а потім за подолання вето. Тому прошу Ємець і приготуватись до голосування. Зайти в зал всіх депутатів.</p>
<p>&nbsp;</p>
<p>14:10:51</p>
<p>ЄМЕЦЬ Л.О.</p>
<p>Дякую. Шановні колеги! Пані Гонтарєва! Голова Національного банку, будь ласка, послухайте, що вам… відволічіться, будь ласка, на секунду.</p>
<p>Пані Голова Національного банку, будь ласка, я вам хочу лише дві цитати зачитати. Перша – це з Закону про Національний банк, стаття 6, яка звучить: основна функція Національного банку, так от основною функцією Національного банку є забезпечення стабільності грошової одиниці України – це перша цитата. А друга – це ваша цитата, яка прозвучала декілька тижнів тому: доллар по 20 гривен, как вариант мы не рассматриваем и не рассчитываем.</p>
<p>Тоді, будь ласка, скажіть для громадян України, які мають на щось розраховувати і щось розглядати, особливо для тих, які мають валютні кредити, на яку ціну української валюти їм розраховувати, на кінець цього тижня? Дякую.</p>
<p>&nbsp;</p>
<p>ГОЛОВУЮЧИЙ. Дякую. <i>(Оплески) </i></p>
<p>Народні депутати, прошу зайти в зал для того, щоб ми змогли провести результативне голосування.&nbsp; <i>(Шум в залі)</i></p>
<p>Прошу… Голови фракцій хай вимагають. Шановне товариство, в нас є розгляд питання, якщо народні депутати не приходять в зал для роботи – це питання не до головуючого, а до голів фракцій. В даному питанні… Я прошу не кричати! Ми ведем Верховну Раду України, а не балаган на базарі!</p>
<p>Якщо є потреба комусь виступити, підходіть ми це обумовимо.</p>
<p>Тобто, товариство, перша пропозиція, яка в нас буде – це пропозиція підтримати пропозицію Президента, вона і буде сигнальною. Вона і буде сигнальною.</p>
<p>Ми поставимо на голосування дві пропозиції. Першу – підтримати пропозиції Президента про відхилення даного законопроекту. І друга буде пропозиція – про подолання вето. Ми не можемо… <i>(Шум у залі)</i>&nbsp; Ми не можемо перервати розгляд питання і ми не можемо перенести&nbsp; розгляд на завтра питання, яке не є завершене сьогодні. <i>(Шум у залі)</i> Потім будемо голосувати інше рішення, якщо&nbsp; жодне з цих не пройде. Якщо жодне з цих&nbsp; не пройде,&nbsp; будемо&nbsp; обговорювати, як нам діяти далі. Але ми зараз повинні провести голосування по двох пропозиціях. Перша – підтримати&nbsp; пропозиції Президента. І тому прошу&nbsp; бути уважними під час цього голосування, воно є резонансне. Прошу зайняти&nbsp; свої робочі місця і підготуватись до голосування.</p>
<p>Першою&nbsp;&nbsp;&nbsp; ставиться пропозиція проголосувати&nbsp; пропозицію комітету про підтримку Закону&nbsp; України&nbsp; "Про внесення змін до Закону України "Про мораторій на стягнення майна громадян України, наданого як забезпечення кредитів в іноземній валюті", підтримати пропозицію Президента&nbsp; про відхилення&nbsp; Закону 1610.&nbsp; Хто підтримує пропозицію Президента, прошу проголосувати. <i>(Шум у залі) </i>&nbsp;Увага! Пауза! Зніміть, зніміть з голосування.</p>
<p>Я ще раз&nbsp; сформулюю, щоб було зрозуміло. Перше –&nbsp; ми голосуємо пропозицію від комітету.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Так, ми формулюємо пропозицію&nbsp; Президента&nbsp; про відхилення. Це перше наше голосування, будьте уважними.&nbsp; Тобто перше&nbsp; наше голосування&nbsp; за підтримку пропозицій&nbsp; Президента. Усім зрозуміло в залі? &nbsp;Усім&nbsp; зрозуміло, за що ми голосуємо?</p>
<p>Прошу підготуватись&nbsp;&nbsp; до голосування і прошу проголосувати тих,&nbsp; хто підтримує пропозицію Президента. <i>(Шум у залі) </i>&nbsp;Є. Ігор, прошу проголосувати за підтримку&nbsp; пропозицій Президента. Будь ласка,&nbsp; голосуємо.</p>
<p>&nbsp;</p>
<p>14:15:10</p>
<p>За-14</p>
<p>Дякую&nbsp; вам.</p>
<p>Наступне питання, яке ми повинні поставити згідно Регламенту, – це питання про подолання вето Президента України.&nbsp; <i>&nbsp;(Шум у залі) </i></p>
<p>Товариство, давайте&nbsp; зробимо паузу і порадимось. Ми&nbsp; розглядаємо питання, згідно Регламенту ми не можемо переривати розгляд питання, в залі мало людей, давайте по хвилині від фракцій, дайте пропозиції&nbsp; як нам діяти.&nbsp; Будь ласка, є така пропозиція,&nbsp; дайте свої пропозиції і думки.&nbsp;</p>
<p>&nbsp;"Блок Петра Порошенка",&nbsp; будь ласка,&nbsp;&nbsp; "Блок Петра Порошенка", які ваші пропозиції? На подолання, так?</p>
<p>Пропозиція від Всеукраїнського об'єднання "Батьківщина"?&nbsp; Сергій Соболєв.&nbsp;</p>
<p>&nbsp;</p>
<p>14:16:07</p>
<p>СОБОЛЄВ С.В.</p>
<p>Шановні колеги! Коли не знаєш, що робити, треба діяти&nbsp; по Регламенту. Зараз 16 хвилин, оскільки ми не продовжували ранкове засідання, є всі підстави закрити засідання це. Комітету є пропозиція&nbsp; зібратися і внести пропозиції щодо цього законопроекту. <i>(Оплески) </i>Тоді згідно з Конституцією, згідно з Регламентом ми проголосуємо&nbsp; нову редакцію законопроекту і питання буде знято, інших&nbsp; варіантів у нас немає.&nbsp; Зараз ми вже голосувати не можемо, 2 години 16 хвилин.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую!</p>
<p>Я тільки&nbsp; нагадаю, що я продовжив засідання&nbsp; до&nbsp; закінчення розгляду питання,&nbsp; згідно Регламенту. Прошу, Олег Ляшко.</p>
<p>&nbsp;</p>
<p>14:16:49</p>
<p>ЛЯШКО О.В.</p>
<p>Олег Ляшко,&nbsp; Радикальна партія.</p>
<p>Я хочу громадян&nbsp; України, які зараз стежать за трансляцією&nbsp; Верховної Ради уважно подивитися, що відбувається в залі: для того, щоб&nbsp; не голосувати за це надзвичайно резонансне і важливе питання&nbsp; для мільйонів українських сімей значна частина депутатів просто&nbsp; витягла карточки і "злиняла" з залу, побоялися брати на себе відповідальність за&nbsp; прийняття рішення. Ми бачимо, що 300 голосів за подолання вето немає, водночас Головуючий правильно каже: ми не можемо&nbsp;&nbsp; переривати розгляд питання.&nbsp;&nbsp;</p>
<p>Тому в мене&nbsp; є пропозиція: зараз ставимо на подолання вето, очевидно що ця пропозиція підтримки не знайде, після цього приймаємо рішення про направлення законопроекту до комітету для підготовки в новій&nbsp; редакції і винесення до залу – це буде правильно і відповідно до норм&nbsp; Регламенту.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую за пропозицію Олегу!</p>
<p>Будь ласка, останнє слово від&nbsp; "Опозиційного блоку". Хто буде&nbsp;&nbsp; виступати?&nbsp;&nbsp; Папієв.</p>
<p>Дайте,&nbsp; будь ласка, виступ для репліки.</p>
<p>&nbsp;</p>
<p>14:17:52</p>
<p>ПАПІЄВ М.М. Дякую.</p>
<p>Шановні народні депутати України, в мене прохання, всіх дотримуватися Регламенту, бо вже питання і, навіть, ми перейшли до голосування з цього питання, і треба вже завершити відповідно до Регламенту. Доцільним вважаємо передачу в комітет для того, щоб напрацьована була нова редакція. І хотілося б дуже, щоб не повторилася історія з законопроектом 1317, який голосувався 5 лютого і рішення по якому не може бути таким вважатися як прийнятим. І ми наполягаємо на тому, щоб був скасований закон 1317, як такий, який прийнятий в порушення Регламенту.</p>
<p>Тому і в цьому законі це дуже важливий для людей закон, не можна порушувати Регламент і треба відстоювати інтереси людей.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні депутати, я прошу, щоб ми не займалися грою слів і маніпуляцією. Згідно&nbsp; Регламенту, розгляд закону має бути завершений, потім Верховна Рада України, яка має політичну волю, вона може прийняти будь-яке рішення. В даному випадку я підтримую виступ Олега Ляшка, який правильно зазначив, ми діємо виключно і чітко, згідно Регламенту. І тому кожен депутат має право висловити свою думку шляхом голосування, кожен народний депутат, кожна фракція має можливість сконсолідувати своїх депутатів для голосування, але ми не можемо порушувати Регламент.</p>
<p>Тому зараз я ставлю на голосування питання про подолання вето Президента України. Добре, будь ласка, ще одне слово, бо ви не можете заспокоїтись, хлопці. Іван Крулько, будь ласка.</p>
<p>&nbsp;</p>
<p>14:19:39</p>
<p>КРУЛЬКО І.І.</p>
<p>Шановні колеги, для того, щоб не було жодних нарікань на те, є люди в залі чи не є, я пропоную, щоб Головуючий провів зараз додаткову реєстрацію депутатів у сесійній залі. Якщо ми побачимо, що в нас немає навіть 226 голосів, як ми можемо приймати рішення? Сесію треба закрити, оскільки засідання не є повноважним для прийняття будь-якого рішення. Зробіть, будь ласка, цю регламентну дію.</p>
<p>&nbsp;</p>
<p>ГОЛОВУЮЧИЙ. Дякую за пропозицію.</p>
<p>Отже, я ще раз повторюю, я ставлю на голосування питання про подолання вето Президента України. Хто підтримує подолання вето, прошу проголосувати, прошу визначатися шляхом голосування, будь ласка.&nbsp;</p>
<p>&nbsp;</p>
<p>14:20:34</p>
<p>За-129</p>
<p>Дана пропозиція не набрала… Дана пропозиція не набрала необхідної кількості голосів, і тепер давайте порадимось.</p>
<p>Ми можемо дане питання відіслати в комітет, але знову ж таки, зараз немає достатньо голосів.</p>
<p>Тоді, на цьому я закриваю ранкове засідання Верховної Ради України. Я оголошую його закритим і ми зберемося завтра о 10 годині ранку для продовження нашої роботи. Дякую вам.</p>
<p>&nbsp;</p>

