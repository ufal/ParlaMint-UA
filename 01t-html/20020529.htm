Стенограма пленарного засідання
29 травня 2002
<pre><b>                      ЗАСІДАННЯ П'ЯТНАДЦЯТЕ

               Сесійний зал Верховної Ради України.
                 29 травня 2002 року. 10 година.

</b><i>     Веде засідання Голова Верховної Ради України ЛИТВИН В.М.
</i>
     ГОЛОВА. Доброго ранку, шановні народні депутати, запрошені та гості Верховної Ради України!

     Прошу народних  депутатів підготуватися до реєстрації.  Прошу ввімкнути систему. Прошу народних депутатів зареєструватися.

     У залі зареєстрований 321 народний депутат.

     Прошу дати інформацію по фракціях.

     Шановні народні депутати,  ранкове засідання  Верховної  Ради України оголошую відкритим.

     Продовжуємо розгляд   питань,  які  визначено  на  період  до створення комітетів  Верховної  Ради.  Перед  тим  як  перейти  до порядку денного, я хотів би оголосити, що сьогодні день народження народного депутата України Головатого  Сергія  Петровича.  Давайте привітаємо   його   з  днем  народження  і  побажаємо  творчого  і політичного довголіття при доброму здоров'ї (Оплески).

     Дозвольте зробити оголошення.  Згідно зі  статтею  13  Закону України  про  статус  народного  депутата  України,  статтею 4.2.2 Регламенту Верховної Ради України та рішенням депутатської фракції
"Наша Україна" у Верховній Раді України (протокол
 5 від 28 травня 2002 року) інформую про виключення,  а також  про вихід  зі  складу  депутатської  фракції  "Наша  Україна" народних депутатів України Бондарчука Сергія Васильовича, Буряка Олександра Васильовича,   Галієва   Ернеста   Едуардовича,   Довгого   Тараса Олексійовича,  Сандлера  Дмитра  Михайловича,  Щербаня  Володимира Петровича, Ярославського Олексія Владиленовича (Оплески).

     Наступне оголошення. У зв'язку з тим що Голова Верховної Ради України і його заступники не входять до складу жодної депутатської фракції  (пункт 4 статті 4.2.1 Регламенту Верховної Ради України),
повідомляю про вихід із фракції "Єдина Україна" народних депутатів України  -  Литвина  Володимира  Михайловича  і Васильєва Геннадія Андрійовича та  із  фракції  Соціал-демократичної  партії  України
(об'єднаної) - Зінченка Олександра Олексійовича.

     Відповідно до  статті 4.2.2 Регламенту Верховної Ради України інформую,  що представляти депутатську фракцію Соціалдемократичної партії  України (об'єднаної) уповноважено таких народних депутатів України:  Андресюка  Бориса   Павловича,   Нечипорука   Володимира Павловича і Шепетіна Володимира Леонідовича.

     -----------

     Шановні народні  депутати!  Сьогодні  відповідно  до  порядку денного ми мали заслухати послання Президента України до Верховної Ради  України.  У  зв'язку  з  цим  я  просив  би  дати можливість виступити  з  інформацією  представнику   Президента   України   у Верховній  Раді України Задорожньому Олександру Вікторовичу (Шум у залі).

     ЗАДОРОЖНІЙ О.В.,  постійний представник Президента України  у Верховній  Раді  України (виборчий округ 213,  м.  Київ).  Шановні колеги, я прошу...

     ГОЛОСИ ІЗ ЗАЛУ. З процедури...

     ГОЛОВА. Шановні народні депутати,  після виступу буде  надано слово з процедури.

     ЗАДОРОЖНІЙ О.В.  Шановні колеги!  Президент України звернувся до Верховної Ради України з наступним листом:  "У зв'язку  з  моєю участю   у   попередньо  запланованому  на  29  травня  2002  року міжнародному  заході  прошу  перенести  термін  подання   Послання Президента  України  до  Верховної  Ради  України  про внутрішнє і зовнішнє становище України в 2001 році.

     З повагою Президент України Леонід Кучма.

     28 травня 2002 року" (Шум у залі).

     ГОЛОВА. Дякую, Олександре Вікторовичу. Думаю, ми погодимося з проханням  Президента  України (Шум у залі).  Одну хвилинку,  будь ласка,  з процедури.  Від фракції комуністів  слово  має  народний депутат Матвєєв.

     МАТВЄЄВ В.Г.,   народний   депутат  України  (багатомандатний загальнодержавний  виборчий  округ,  КПУ).   Фракція   комуністів.
Шановні  колеги!  Ми  з вами на самому початку роботи першої сесії Верховної Ради цього скликання затвердили порядок денний,  в якому чітко все виписано.  Ми погодилися із заявою, з якою вже звертався Президент до Верховної Ради,  що  він  виступить  перед  Верховною Радою  після  вирішення  питання про обрання керівництва Верховної Ради,  тобто ми вже пішли на поступки Президенту.  Тепер вирішуємо це   зробити   вдруге.  Скільки  ж  це  продовжуватиметься?  Невже найгостріші внутрішні проблеми,  які стоять  сьогодні  на  порядку денному  життя  нашої  країни,  менш  важливі,  ніж ті,  якими він займається.

     І ще одне:  на якій підставі,  шановний головуючий, ви надали зараз  слово  для  виступу  з цієї трибуни представнику Президента Задорожньому?

     Дякую.

     ГОЛОВА. Дякую. Народний депутат Луценко.

     ЛУЦЕНКО Ю.В., народний депутат України (багатомандатний

     загальнодержавний виборчий округ,  СПУ). Соціалістична партія України.   Шановний  головуючий!  У  нашої  фракції  виникло  дуже серйозне занепокоєння про долю губернаторів,  які раптом  щезли  з нашого залу.  Чи, бува, нормальне у них здоров'я після вчорашнього святкування?  А також  чи  не  пов'язана  неможливість  Президента прибути сьогодні у Верховну Раду саме з вашим фуршетом, який учора відбувся?

     Питання друге:  допоки Президент буде зневажливо ставитися до всенародно  обраного  органу?  Він  не тільки особисто не привітав Верховну Раду України, але і не прислав свою телеграму поздоровчу.
Він  не тільки прислав найгіршого представника "Єдиної України" на посаду спікера як факт зневаги до Верховної Ради,  але і  сьогодні знову не з'явився у Верховну Раду. До яких пір ви будете знущатися над народним волевиявленням? (Оплески).

     ГОЛОВА. Дякую. Є ще з процедурних питань?

     Шановні народні депутати,  я  пропоную  інформацію  народного депутата  України Задорожнього,  представника Президента України у Верховній Раді України,  взяти до відома  і  перейти  до  розгляду наступного питання (Шум у залі).

     ГОЛОСИ ІЗ ЗАЛУ. Нет, на вопрос ответьте.

     Це ж   повинна   бути   зміна  до  порядку  денного,  а  вона голосується.  Ви повинні  поставити  на  голосування  питання  про внесення зміни до порядку денного.

     У вас была ночь выучить Регламент.  Пожалуйста, действуйте по Регламенту.

     -----------

     ГОЛОВА. Шановні народні депутати, дозвольте оголосити рішення депутатської фракції Комуністичної партії України.

     "У відповідності   до   пункту   3  статті  4.2.2  Регламенту Верховної Ради України депутатська  фракція  Комуністичної  партії України  у  Верховній  Раді  України  повідомляє про виключення зі складу фракції Потебенька Михайла Олексійовича.

     Керівник фракції Симоненко" (Оплески).

     -----------

     Шановні народні депутати!  Сьогодні  пропонується  розглянути питання про обрання ... (Шум у залі).

     Будь ласка, з процедури увімкніть мікрофон народного депутата Мороза Олександра Олександровича.

     МОРОЗ О.О.,   народний   депутат   України   (багатомандатний загальнодержавний   виборчий   округ,  СПУ).  Шановний  Володимире Михайловичу,  ви заспокойтеся трошки. Я прошу уваги! Я розумію, що ви зараз трохи у незвичному стані знаходитеся, але кожне засідання парламенту   в   робочі   дні,   це    передбачено    Регламентом,
розпочинається  з  години  так  званої розминки,  коли мають право виступити представники фракцій,  окремі депутати, голови комітетів з  тими  повідомленнями,  які  передбачаються  їхніми програмами і виконанням їхніх функцій. Це перше.

     І друге.  Ми  закінчили  одне  питання,  обрали   керівництво парламенту.  Таким чином,  говорити, що ми знаходимося в процедурі розгляду одного питання,  не можна. Тобто зараз треба відвести час для виголошення заяв і виступів хоч би від фракцій.

     ГОЛОВА. Шановні  народні депутати!  Слово з процедури просить народний депутат Медведчук. Увімкніть, будь ласка, мікрофон.

     МЕДВЕДЧУК В.В.,  народний депутат  України  (багато-мандатний загальнодержавний     виборчий     округ,     СДПУ(о)).    Фракція Соціал-демократичної партії України (об'єднаної).  Шановні народні депутати!  Шановний  Володимире  Михайловичу!  Шановний Олександре Олександровичу!  Олександре Олександровичу,  не  вводьте  в  оману керівництво  Верховної  Ради  і  народних депутатів.  За звичайних обставин у вівторок представники депутатських груп і фракцій мають право на виступи,  а в середу - за записом. За звичайних обставин.
Ми  зараз  працюємо  в  інших  умовах  -   за   порядком   денним,
затвердженим  постановою  Верховної  Ради  України  щодо вирішення організаційних питань.  Тому,  шановний Володимире Михайловичу,  я пропоную   вам  як  головуючому  на  засіданні  оголосити  розгляд наступного питання - про обрання голів і перших заступників  голів комітетів - і рухатися за тим порядком денним,  який ми затвердили постановою (Оплески).

     ГОЛОВА. Шановні народні  депутати,  я  вас  дуже  прошу  всіх заспокоїтися.

     З процедури  просить  слово  народний депутат Цибенко.  Прошу увімкнути мікрофон.

     ЦИБЕНКО П.С.,  народний  депутат   України   (багатомандатний загальнодержавний   виборчий   округ,   КПУ).   Спасибі.   Фракція комуністів.  Шановний головуючий!  Я розумію,  що ви - початкуючий керівник.  Це  в  Адміністрації  Президента  ви могли сказати:  "Я вирішив так,  і буде так". У парламенті зазвичай дещо інші мотиви.
Тому фракція наполягає на тому, щоб на голосування було поставлено питання про зміну порядку денного Верховної Ради.  Тобто  сьогодні було сказано про те, що сьогодні не може виступити Президент перед Верховною Радою.  Ми повинні визначитися, чи то буде 5, чи то буде 8,  чи  10,  або  оголосити  перерву.  Тобто  мова йде про те,  що сьогодні ми повинні внести зміну до  порядку  денного,  а  точніше кажучи,  визначити день, коли Президент виступить тут, у Верховній Раді.

     Дякую.

     ГОЛОВА. Дякую.  Оскільки є дуже багато бажаючих  виступити  з процедурних питань, прошу народних депутатів записатися. Увімкніть систему "Рада". Прошу записатися.

     Висвітіть, будь ласка, результати.

     Народний депутат України Соболєв.

     СОБОЛЄВ С.В.,  народний  депутат  України   (багато-мандатний загальнодержавний  виборчий  округ,  "Блок  Віктора  Ющенка  "Наша Україна").  Фракція "Наша Україна". Шановний Вікторе Медведчук! Ви абсолютно  правильно  згідно  з  Регламентом  вимагаєте проведення засідання за затвердженим порядком денним. Я хотів би нагадати, що зараз  у  порядку денному стоїть звернення Президента України.  Це питання  не  закрито.   Ми   заслухали   інформацію   представника Президента  в  цій  залі,  тепер  треба обговорити цю інформацію і прийняти рішення або про внесення зміни до  затвердженого  порядку денного, або про підтвердження нашого рішення. Це перше.

     Друге. Завжди була практика, раніше це робили, принаймні коли роздавали завчасно доповідь Президента, щоб народні депутати могли з нею ознайомитися.  Тому я розглядаю це як зневагу до парламенту,
а не як якісь інші питання, пов'язані з невиступом Президента.

     Дякую.

     ГОЛОВА. Дякую.  Народний депутат Кафарський.  Наступним  буде народний депутат Рудьковський.

     ДЕПУТАТ (не  представився).  Прошу  передати  слово народному депутату Супрун.

     ГОЛОС ІЗ ЗАЛУ. Це не Кафарський.

     ГОЛОВА. Будь ласка,  увімкніть  мікрофон  народного  депутата Супрун.

     СУПРУН Л.П.,   народний   депутат   України  (багатомандатний загальнодержавний  виборчий  округ,  виборчий   блок   "За   Єдину Україну!").   Фракція  "Єдина  Україна".  Шановні  депутати!  Щодо позиції,  яка зараз виникла стосовно обговорення  норм  Регламенту
(Шум у залі). Дуже дякую за повагу до жінки.

     Прошу цей час, 42 секунди, не враховувати у мій виступ.

     Згідно з  Регламентом ми сьогодні розглядаємо питання порядку денного.  У нас є інформація.  Зрозуміло,  що міжнародні зустрічі,
зокрема  зустрічі  президентів держав,  завжди плануються набагато раніше,  навіть ніж засідання Верховної Ради. Нарешті вчора обрано керівництво Верховної Ради. У попередньому скликанні для цього нам знадобилося більш як два  місяці,  тому  планувати  завчасно  свою поїздку,  зрозуміло, Президент не міг. Тому пропозиція: інформацію взяти до відома і перейти до наступного питання порядку денного.

     Враховуючи, що   тільки   245   депутатів    подали    заяви,
визначилися,  в  якому комітеті вони хотіли б працювати,  доцільно було б зробити перерву для того,  щоб усі  депутати  подали  заяви відповідно  до  квот  фракцій,  які  сьогодні  пропонує нам Апарат Верховної Ради.

     Дякую за увагу.

     ГОЛОВА. Дякую.   Народний   депутат   Рудьковський,   фракція Соціалістичної партії.

     РУДЬКОВСЬКИЙ М.М., народний депутат України (багато-мандатний загальнодержавний  виборчий  округ,  СПУ).  Прошу  передати  слово Олександру Морозу.

     ГОЛОВА. Прошу  увімкнути  мікрофон народного депутата України Мороза Олександра Олександровича.

     МОРОЗ О.О.  Шановні колеги!  Те,  що сказав  Сергій  Соболєв,
абсолютно відповідає істині.  Це передбачено Регламентом,  і зміну до порядку денного треба  проголосувати,  обговоривши  коротко.  І оскільки це вимога Регламенту,  я вважаю,  що це маєте забезпечити саме ви, Володимире Михайловичу.

     Друге. Віктор Медведчук добре знає Регламент,  я це  знаю,  і знають усі, особливо хто пам'ятає зиму 2000 року. Про те, що заяви і виступи передбачаються у певні  дні,  якщо  це  відбувається  за звичайних  обставин,  записано вже у зміненому Регламенті.  Одначе сьогодні обставини незвичайні - обрано керівництво парламенту. І з цього  приводу  звернутися  до  керівництва,  до  своїх колег,  до виборців мають право представники різних політичних  партій.  Тому ви повинні відвести принаймні півгодини на виступи від фракцій.

     ГОЛОВА. Дякую,  Олександре  Олександровичу.  Народний депутат Лук'яненко Левко Григорович,  Блок Юлії Тимошенко. Прошу ввімкнути мікрофон народного депутата Лук'яненка.

     ЛУК'ЯНЕНКО Л.Г.,  народний  депутат України (багато-мандатний загальнодержавний виборчий округ, "Виборчий блок Юлії Тимошенко").
Блок Юлії Тимошенко, Українська республіканська партія "Собор".

     До виборів   керівництва   Верховної   Ради   ми  рухалися  в надзвичайних ситуаціях,  це були вкрай надзвичайні ситуації,  було порушено   все:   мораль,   законність,   порядок.  Але,  нарешті,
керівництво в нас є.

     Оскільки завершився перший  період  надзвичайної  ситуації  у Верховній  Раді,  то  цілком  закономірно  зараз надати можливість виступити працівникам фракцій і також  дати  можливість  виступити депутатам  хоча  б упродовж 30 хвилин для оцінки того,  що сталося починаючи з 14 травня до сьогодні.

     ГОЛОВА. Дякую. Народний депутат Мішура, фракція Комуністичної партії України. Прошу увімкнути мікрофон.

     МІШУРА В.Д.,   народний   депутат   України  (багатомандатний загальнодержавний виборчий округ,  КПУ).  Шановний  головуючий,  я передам слово Петру Миколайовичу Симоненку,  але хочу сказати,  що Кафарський є заступником голови Лічильної комісії,  він хворий.  І якщо хтось використовує його картку,  то це перший сигнал того, як
"Єдина Україна" використовує чужі картки.

     Прошу передати слово Симоненку.

     Дякую.

     ГОЛОВА. Я дякую.  Прошу ввімкнути мікрофон народного депутата України Симоненка Петра Миколайовича.

     СИМОНЕНКО П.М.,  народний  депутат  України (багато-мандатний загальнодержавний  виборчий  округ,  КПУ).   Фракція   комуністів.
Шановні  колеги,  особливо  я хотів би звернутись до представників змішаної чи зібраної, чи зігнаної до купи фракції "Єдина Україна".
Я хотів би вам нагадати, що за вашої участі упродовж останніх двох років вдруге відбувається переворот у Верховній  Раді.  За  участі керівників  тих  фракцій чи політичних партій,  які вас об'єднали,
узимку 2000 року відбувся переворот,  про наслідки  якого  ми  вже знаємо.

     Хто був на чолі перевороту, історія розкаже. Може, вони після переворотів з одного крісла пересіли в інше і  займають  посади  в певних політичних чи законодавчих структурах у державі.

     Я хотів би вас все ж таки попередити:
подумайте над тим,  що зараз  відбувається.  Відбувається  страшне явище:  кримінальним  капіталом завдяки вам приватизована Верховна Рада України.  І всі ми  були  свідками  того,  що  ви  зробили  з Верховної Ради.  Я вважаю,  що через місяць-два ви будете їсти те,
що зараз зварили. Вам доведеться відповідати за все, що робиться в Україні.

     Я звертаюсь  до головуючого,  є Регламент,  є порядок денний.
Визначено питання,  і вам як головуючому ніхто не давав права - ні Регламент,  ні Верховна Рада змінювати порядок денний на сьогодні.
Поставте, будь ласка, питання на голосування. Якщо воно не пройде,
тоді  оголошуйте  перерву,  з'ясовуйте,  коли Президент буде тут і зможе виступити, і ми далі будемо розглядати за порядком денним.

     Володимире Михайловичу,  у вас  зараз  складна  ситуація.  Ви зараз  зверніться  до  Верховної  Ради  і попросіть на два дні вам зробити перерву, щоб добре вивчити Регламент.

     Дякую (Оплески).

     ГОЛОВА. Я дякую,  Петре Миколайовичу, за таку рекомендацію. Я думаю, що спільними зусиллями ми це зробимо і цього досягнемо.

     Слово має  народний  депутат  України  Оробець.  Будь  ласка,
увімкніть мікрофон.

     ОРОБЕЦЬ Ю.М.,  народний депутат України (виборчий округ  222,
м.Київ).  Шановні  колеги,  в  усіх  країнах  світу  після обрання парламенту керівництво держави має за честь виступити  з  найвищої трибуни.  У нас чомусь цим нехтують.  І власне виказується зневага не лише  до  найвищого  органу  держави,  а  й  до  виборців,  які делегували  своїх  представників  до  парламенту.  Виникає логічне запитання:  чому  Президент  України  сьогодні   відмовився   бути присутнім  у  Верховній  Раді?  На  мою думку,  Президенту України просто соромно за ті факти шантажу,  підкупів народних  депутатів,
якими  здобулося спікерське місце.  Я думаю,  що він підсвідомо не може стати на цю трибуну,  оскільки відчуватиме весь осуд і ганьбу українського суспільства.

     ГОЛОВА. Шановні   народні  депутати,  я  прошу  дотримуватися регламенту.  З  процедури  прошу  ввімкнути   мікрофон   народного депутата Бокого.

     БОКИЙ І.С.,   народний   депутат   України   (багатомандатний загальнодержавний виборчий округ,  СПУ).  Шановні колеги, я думаю,
що  ми  вже  надто  багато  часу  зайняли  на  обговорення  цілком зрозумілого  процедурного  питання,  яке  вимагає   проголосувати,
по-перше,  якщо  ми змінюємо порядок денний,  і це визначено нашим Регламентом.

     І по-друге,  ми вже увійшли у звичайну стадію нашої роботи. І сьогодні  має  бути відведено певний час для виступів депутатів за записом.  Але,  я думаю, ми сьогодні можемо цілком і не за записом виступати,  тому  що  сьогодні  у  нас перший день такий,  коли ми можемо виступати із заявами від фракцій.  Я не хотів  би,  щоб  ця традиція  у  нас  переривалася із обранням нового Голови Верховної Ради.

     Дякую.

     ГОЛОВА. Щиро  дякую.  Шановні   народні   депутати,   давайте порадимося.  Переважно  пропозиції  зводяться  до двох процедурних питань.

     Перше. Проголосувати про визначення  іншого  терміну  виступу Президента з посланням до Верховної Ради.

     І друге.  Відвести 30 хвилин для виступів, заяв, звернень від фракцій і від народних депутатів. Якщо ви не заперечуєте, ми могли б  припинити  виступи  з  процедури і проголосувати ці два питання
(Шум у залі).

     Народні депутати,  звертаюся  до  вас,   чи   є   наполягання виступити  з  процедурних  питань від фракцій?  Наполягає народний депутат Тігіпко.

     Прошу ввімкнути мікрофон народного депутата Тігіпка.

     ТІГІПКО С.Л.,  народний  депутат   України   (багатомандатний загальнодержавний   виборчий   округ,   виборчий  блок  "За  Єдину Україну!").  Фракція "Єдина Україна",  партія  "Трудова  Україна".
Шановний Володимире Михайловичу!  Шановні колеги!  Ми сьогодні вже побачили,  що  Президент  не  зможе  прийти,  тому  що  міжнародна зустріч,  і  виступити  перед  нами.  У  мене  є  така пропозиція.
Оскільки і наступне питання потребує  додаткових  консультацій,  я вважаю,  що  ми  сьогодні  могли  б доручити Голові Верховної Ради провести переговори з Президентом і  визначитися,  коли  Президент буде  у  нас,  і повідомити нам про це.  Але паралельно ми могли б провести консультації між собою щодо розподілу комітетів.

     Тому в мене  пропозиція  -  оголосити  перерву  до  вівторка,
провести консультації шести фракцій і після цього плідно працювати і домовитися з Президентом.

     Дякую.

     ГОЛОВА. Я дякую. З процедури Павло Мовчан. Увімкніть мікрофон народного депутата Павла Мовчана.

     ЧЕРВОНІЙ В.М.,  народний  депутат  України  (багато-мандатний загальнодержавний  виборчий  округ,  "Блок  Віктора  Ющенка  "Наша Україна"). Він мені передає слово. Прошу ввімкнути мій мікрофон.

     ГОЛОВА. Прошу ввімкнути мікрофон народного депутата Червонія.

     ЧЕРВОНІЙ В.М.  Дякую,  шановний пане головуючий! Прийміть мої співчуття у зв'язку з такими важкими початковими  моментами  вашої роботи на новій посаді.  Я хотів би сказати,  що це друге питання,
яке ви хочете оголосити і поставити на голосування як  процедурне,
не  є  процедурним.  Право виступу від фракцій і окремих депутатів давно узвичаїлось  у  парламенті,  це  право  завойоване  багатьма роками  демократичної праці у Верховній Раді України,  і тому ваша спроба поставити це питання в розряд процедурних, щоб ми кожен раз відвойовували це право для себе, є незаконним.

     Я розумію, що у виступах представників окремих фракцій можуть прозвучати оцінки,  неприємні для  ваших  вух  і  для  вух  вашого
"патрона",  але наберіться,  будь ласка, мужності і вислухайте їх.
Не тільки для вас ця заява прозвучить, а й для всього українського суспільства.  І тому я наполягаю:  не перекреслюйте те право,  яке закладено в Регламенті.  Це право дарували Верховній Раді не ви  і не вам його скасовувати.

     Дякую.

     ГОЛОВА. Я  дякую.  З процедури просить слова народний депутат Матвєєв. Прошу ввімкнути мікрофон.

     МАТВЄЄВ В.Г.  Фракція комуністів. Передусім, шановні колеги і головуючий,  я  просив  би від імені фракції відповісти на одне із головних  питань  організації  нашої  роботи.  Чи  є  зараз  пряма радіотрансляція? Якщо вона є, то по якому каналу? Це перше.

     Друге. Спроба   затягти   вирішення   питань,   які  порушені народними депутатами,  як ви розумієте, Володимире Михайловичу, ні до чого позитивного не приведе.  Тому ми наполягаємо на тому,  щоб ви все-таки поставили  пропозицію  про  час  виступу  з  посланням Президента України на голосування.  А потім, мабуть, буде нагода і тема для того,  щоб обмінятися думками й у виступах  представників фракцій. Тому після цього вирішення питання голосуванням надати 30 хвилин для виступів від фракцій.

     Дякую.

     ГОЛОВА. Інформацію ми  з'ясували,  я  дякую,  радіотрансляція відбувається на "Радіо Рокс".

     Слово з  процедури  просить  народний депутат Мороз Олександр Олександрович. Прошу ввімкнути мікрофон.

     І після цього я пропоную перейти до голосування.

     МОРОЗ О.О.  Шановні колеги!  Тут Сергій Тігіпко був не зовсім точним,  оскільки  за протоколом режим роботи Президента (а ви це,
Володимире Михайловичу,  краще  від  інших  знаєте)  визначає  сам Президент і його Адміністрація, а не ті гості, які приїздять із-за кордону. Вони підлаштовуються під цю потребу Президента.

     І якщо в порядку денному на сьогодні є  виступ  Президента  з публічним  посланням,  то  будь-який  дипломат  вважав би за честь попросити бути присутнім при цій нагоді.  А ви зверніть  увагу,  у нас  тут  немає  представників  тих  структур,  які мають бути при такому дійстві.

     Тому, очевидно,  ви попросили б парламент  надати  можливості з'ясувати  цю  обставину  і потім надати об'єктивну інформацію про те, коли буде виступати Президент.

     Не треба брати перерви до вівторка,  адже нам зрозуміло,  чим треба  займатися.  Відведіть  півгодини для виступів від фракцій і приступайте  до  процедури,  яка  визначена  Регламентом.  Бо  всі депутати  відповідно до рішення Підготовчої депутатської групи вже написали свої заяви про бажання працювати у відповідному комітеті.
Отже,   це   питання   вже   з'ясоване.   Більш  того,  Володимире Михайловичу,  ті прикрощі, які вам доведеться тут вислухати, - я з свого  досвіду  знаю - ви все одно їх вислухаєте,  так що краще це робити з самого початку.

     ГОЛОВА. Я дякую.  Шановні народні депутати, ми домовилися, що будуть виступи від фракцій.  Практично всі представники фракцій із процедурних питань виступили.  По суті,  є дві пропозиції: перша -
поінформувати,  чому  сьогодні  Президент  відсутній,  і  прийняти рішення про час і дату виступу Президента з посланням,  і друга  -
визначитись  щодо  відведення 30 хвилин для проведення виступів із заявами, повідомленнями від фракцій.

     Шановні народні депутати,  останній з  процедурних  питань  -
народний  депутат  Ключковський від фракції "Наша Україна".  Прошу ввімкнути мікрофон.

     КЛЮЧКОВСЬКИЙ Ю.Б., народний депутат України (багато-мандатний загальнодержавний  виборчий  округ,  "Блок  Віктора  Ющенка  "Наша Україна").  Фракція  "Наша   Україна",   Народний   рух   України.
Насамперед я хочу зробити зауваження головуючому, який надає слово лише тим депутатам,  яких він знає  в  обличчя.  Я  думаю,  що  це недобрий початок роботи. Може, треба вивчити фотографії?

     Друге. Хочу  звернути увагу на те,  що Регламент щодо зміни в порядку денному вимагає прийняття рішення не процедурного,  а  226 голосами.  Тому якщо ми переносимо питання порядку денного,  треба підготувати проект постанови про  зміну  порядку  денного,  внести його,  роздати  депутатам,  обговорити і поставити на голосування.
Поки такої постанови немає,  треба дотримуватися порядку  денного.
Якщо  немає  можливості  з  об'єктивних  причин,  - якщо Президент віддав перевагу зустрічі з Лукашенком замість  того,  щоб  бути  у Верховній  Раді  України,  -  то  треба  оголосити перерву до того моменту,  поки ми зможемо обговорити  внесений  проект  постанови.
Іншого  за  Регламентом  бути  не  може,  наша Верховна Рада діє в законодавчому  полі  України.  Тому  я  дуже  прошу  не  допускати порушень Регламенту.

     ГОЛОВА. Шановні   народні  депутати,  я  хочу  подякувати  за конструктивні пропозиції народному депутату Ключковському та іншим народним депутатам, які вносили свої пропозиції.

     Шановні народні  депутати,  щодо першого питання - про виступ Президента  з  посланням  до  Верховної  Ради,  я  хотів  би   вас поінформувати,  що  зустріч  у  Чернігові з Президентом Республіки Білорусь була запланована Президентом  України  заздалегідь  і  не було ж відомо,  коли буде прийняте рішення Верховною Радою України з попереднього питання.

     Оскільки цю  зустріч  не  можна  було  перенести,   Президент України звернувся з листом до Верховної Ради з проханням перенести його  виступ  на  інший  час.  Якщо  є  потреба  з  цього  приводу голосувати, давайте проголосуємо.

     Шановні народні депутати, оскільки були пропозиції про те, що треба з цього приводу внести проект постанови  Верховної  Ради,  я просив  би  тоді вас це зробити.  І ми після цього в установленому порядку розглянемо це питання (Шум у залі).

     Шановні народні  депутати,  оскільки  ми  з  першим  питанням з'ясували...  (Шум  у  залі),  ми  просимо постійного представника Президента України уточнити час і  після  того  внести  відповідні пропозиції.

     Друга пропозиція була про те, щоб сьогодні відвести 30 хвилин часу для виступів,  заяв,  повідомлень народних депутатів. Давайте визначимося,  оскільки  сьогодні ми працюємо відповідно до порядку денного,  а  за  Регламентом  у   звичайному   режимі   у   середу передбачається   30   хвилин,  тому  я  прошу  народних  депутатів визначитися голосуванням з цього приводу (Шум у залі).

     Вибачте, які у вас є пропозиції? Яка пропозиція у вас? (Шум у залі).

     Ну, немає ж пропозицій.  Ми повинні закінчити розгляд першого питання, а потім перейти до другого питання. Правильно?

     Шановні народні депутати!  Ми в принципі говоримо про одні  й ті  самі  речі:  зараз Верховна Рада доручає прзидії підготувати і внести проект Постанови про внесення  зміни  до  порядку  денного,
пов'язаної  з  тим,  що  Президент  сьогодні  не  може виступити з посланням. Є потреба проголосувати за таку пропозицію?

     Шановні народні депутати!  Оскільки немає потреби голосувати,
ви  доручайте президії,  ми підготуємо і подамо на ваш розгляд цей документ. Погоджено?

     Шановні народні  депутати!  Давайте  визначимося  щодо  нашої подальшої  роботи.  Згідно з порядком денним ми повинні розглядати питання, пов'язані з комітетами Верховної Ради (Шум у залі). Однак є  пропозиція від фракцій відвести 30 хвилин для виступів,  заяв і повідомлень. Давайте визначимося з цього приводу. Прошу ... (Шум у залі).

     -----------

     Шановні народні депутати!  Ми виходимо з того,  що відповідно до Регламенту ми можемо відвести 30 хвилин  для  оголошення  заяв,
повідомлень  і  виступів.  Прошу  визначитися,  в якому порядку ми будемо робити ці повідомлення,  заяви.  Є пропозиція - тільки  від фракцій. Домовилися? Немає заперечень?

     Мороз Олександр  Олександрович  -  від фракції Соціалістичної партії України. Прошу підготуватися фракції "Наша Україна".

     МОРОЗ О.О. Шановні депутати! Шановний Володимире Михайловичу!
Ну,  по-перше,  я  приєднуюся  до  слів  Василя  Червонія.  Я  вам співчуваю зараз,  це правда. От щиро, навіть маючи якісь інші свої настрої,  ставлення,  а все-таки співчуваю.  Тут, жартуючи, колеги пропонують.  У нас кілька голів парламенту сидить у залі,  давайте ми організуємо курси по організації засідань,  але тепер курси всі платні,  майте на увазі.  Так що прикиньте, у що це вам обійдеться
(Шум у залі). Це жарт. А заява від фракції такого змісту.

     "28 травня  завершилася  чергова  кампанія  владного режиму в напрямі узурпації  влади.  Всупереч  волі  народу  до  керівництва парламенту приведено представників політичних сил, яких підтримало на виборах менше п'ятої частини громадян.

     Шантажем, погрозами,  підкупом і  зрадою  у  людей  викрадена перемога.

     Довершено образ  влади  в Українській державі,  де на чолі її гілок знаходяться люди з нечистою совістю.

     Фракція соціалістів  у  парламенті,  маючи  свою  програму  і зобов'язання перед виборцями,  буде відстоювати її з використанням усіх можливостей,  які надають нам Конституція,  закони України  і Регламент парламенту. Розуміємо, що повна реалізація наших намірів можлива лише при зміні системи влади. Наші зусилля в цьому напрямі будуть енергійними і послідовними.

     Фракція заявляє  про  перехід  у  парламентську  опозицію  до організованої вчора більшості і запрошує до  співпраці  відповідно налаштованих депутатів з інших фракцій".

     Дякую (Оплески).

     ГОЛОВА. Дякую,  Олександре Олександровичу.  Слово від фракції
"Наша Україна" має  народний  депутат  Ющенко  Віктор  Андрійович.
Прошу, Вікторе Андрійовичу.

     ЮЩЕНКО В.А.,   народний   депутат   України  (багатомандатний загальнодержавний  виборчий  округ,  "Блок  Віктора  Ющенка  "Наша Україна").   Поважний   Український  парламенте!  Шановні  народні депутати!  З етичних міркувань я мушу  на  початку  свого  виступу привітати обрану президію і владу, блок "За ЄдУ!", фракцію СДПУ(о)
з тим переконливим мордуванням,  яке вчора відбулося по відношенню до позиції, честі й гідності деяких народних депутатів, які сидять у цьому залі. Дійсно, це була ваша перемога (Оплески).

     У мене  болить  серце  від  того,  що   відбувається.   І   я переконаний, що зараз серце щемить у мільйонів українців від того,
що трапилося вчора в цьому залі.  Я  буду  молити  Бога,  щоб  він послав тим людям,  які це зробили, відчуття тієї відповідальності,
яку вони на себе вчора поклали.  Дай Боже,  щоб вони це зрозуміли.
Вчора  програла  країна,  вчора  програла  мораль,  вчора програла демократія.

     Шановні народні депутати! Дозвольте оголосити формальну заяву фракції "Наша Україна".

     "Шановні виборці!  Шановні  народні депутати!  28 травня 2002 року було призначено керівництво Верховної Ради України. Процедуру виборів  Голови  замінили силовим нав'язуванням "трійки".  Тиском,
шантажем, підкупом та погрозами владі вдалося провести кандидатури в   керівництво  єдиного  законодавчого  органу.  Адміністративний ресурс,  який  цинічно  використовувався  протягом  парламентських виборів,  було  брутально застосовано вчора і в стінах парламенту.
Таким чином,  Верховна  Рада  України  фактично  перетворилася  на підрозділ  Адміністрації  Президента.  Вчора  до  керівного органу парламенту прийшли люди,  які представляють  аутсайдерів  виборчої кампанії.

     Оцінку цим  структурам  попри  шалений  тиск  та  тоталітарну дезінформацію  у  підконтрольних  засобах  масової  інформації   в березні 2002 року вже дали виборці.  Але вчорашні події в черговий раз продемонстрували,  що влада в Україні не рахується  з  вибором громадян.

     Сьогодні я прошу вибачення у тих 6 мільйонів 188 тисяч  виборців  за  те,  що  "Нашій  Україні"  не вдалося  захистити  демократію.  Вибачте й за те,  що сім народних депутатів України,  які прийшли до парламенту  за  списком  "Нашої України"  або  підтримки  нашого  блоку  по  мажоритарних округах,
виявилися  не  гідними  свого  виборця.  Вчора  сім  осіб  зрадили виборців,  зрадили  всіх  нас.  "Наша  Україна"  проголосувала  за виключення їх із фракції.  Ми очистили  свої  лави  від  нестійких людей, які не витримали першого політичного випробування. В той же час я хочу подякувати тим ста дванадцяти побратимам, які витримали позицію  фракції  попри погрози,  шантаж і численні перевірки,  не підтримали наруги над українським народом і його вибором.

     Ми попереджуємо   владу   -   ми   будемо   захищати    наших прихильників.  Не  зможемо  захищати  самі  -  будемо закликати на допомогу український народ.

     У вівторок Верховна Рада України отримала нове керівництво, і це  означає,  що  дві  політичні  сили  і  холдинги - "За ЄдУ!" та СДПУ(о) фактично узурпували владу в Україні,  взяли  на  себе  всю відповідальність за ситуацію в країні.  У руках цих політичних сил
- керівництво парламенту,  уряд,  місцева  влада,  і  їх  офіційно підтримав Президент"...

     Решту офіційної  частини  нашої заяви ми розмістимо в засобах масової інформації.

     Дякую за увагу (Оплески).

     ГОЛОВА. Дякую, Вікторе Андрійовичу (Оплески). Шановні народні депутати!  Слово  для  виступу  від  фракції  Комуністичної партії України має народний депутат України Гмиря. Прошу вас.

     ГМИРЯ С.П.,   народний   депутат   України   (багатомандатний загальнодержавний виборчий округ,  КПУ).  Уважаемые коллеги!  Я не думаю,  что назначенное вчера руководство Верховного Совета  может обеспечить  нормальную  деятельность  парламента,  и  вот по каким причинам.

     Я не буду говорить  о  том,  как  покупались  и  перекупались голоса. Это понятно, при нынешнем режиме другое невозможно.

     Я не  буду  говорить о том,  что со вчерашнего дня говорить о разделении властей в Украине просто не приходится.  Это совершенно понятно. Я не буду говорить о том, что две политические группы, за которые голосовало только 20 процентов населения Украины, взяли на себя руководство Верховным Советом.  Я не буду говорить о том, что господин Литвин установил  абсолютный  рекорд:  в  первую  секунду своего  пребывания  на  посту  Председателя  Верховного  Совета он нарушил Регламент.  Вчера выступать  он  не  имел  права  -  время заседания уже истекло. Обо всем этом я говорить не буду. Я скажу о другом.

     Я депутат третьего  созыва.  Мне  приходилось  слышать  много кандидатов  на пост Председателя Верховной Рады.  И все они,  одни более  умело,  другие  менее   умело,   пытались   показать   свою толерантность.  Ктото  врал,  кто-то  был  искренен,  но это было.
Господин  Литвин  излучал  конфронтацию.  И  это   страшно.   Даже терминологией он пользовался все время военной.  Мне страшно было,
когда  я  слушал  цитаты  из  Лермонтова.  Вот  не  могу  я   себе представить  его  Председателем  Верховного Совета.  Руководителем отрядов ландскнехтов - могу:  в шесть часов подъем, затем завтрак,
отправка потребностей,  затем с восьми до шестнадцати - ограбление мирного населения завоеванной страны,  затем - отдых.  А в  рамках Председателя Верховного Совета - не могу.

     Уважаемые коллеги!  Владимир  Михайлович так любит "Бородино"
Лермонтова.  Когда я вчера смотрел на все эти аплодисменты, на всю эту  радость,  мне  тоже  вспомнился Лермонтов:  "и слышно было до рассвета,  как  ликовал  француз"  (Сміх  у  залі,  оплески).  Чем закончилось  ликование,  мы все хорошо знаем,  - старой Смоленской дорогой.  Дай Бог,  чтобы для руководства Верховного Совета,  а не для всей Украины в целом.

     И последнее.  От  имени  фракции  я предлагаю объявить минуту молчания по демократии в Украине  и  установить  здесь  завешенную черным  крепом Конституцию до тех пор,  пока не будет восстановлен конституционный порядок.

     Спасибо (Оплески).

     ГОЛОВА. Шановні народні депутати!  Є  бажаючі  виступити  від блоку Юлії Тимошенко? Немає.

     Шановні народні депутати!  Фракція "Єдина Україна" та фракція Соціалдемократичної партії України  (об'єднаної)  не  скористалися своїм правом виступу із заявами. Отже, переходимо до наступного...

     А, Юліє Володимирівно, будь ласка.

     ТИМОШЕНКО Ю.В.,  народний  депутат  України (багато-мандатний загальнодержавний виборчий округ, "Виборчий блок Юлії Тимошенко").
Володимире Михайловичу,  що ж ви ображаєте відразу?  Так не можна.
Ми в траурі, але гордість маємо.

     Шановні друзі!  Я хочу сказати,  що вчора, безумовно, радість на  обличчях певної групи людей у парламенті була помітна.  Але це не є радість,  бо це є повний програш,  і програш  тому,  що  наша Україна  вчора  отримала триєдине керівництво:  Кучма - Президент,
Кучма - Прем'єр-міністр і Кучма - спікер Верховної Ради (Оплески).

     І, власне, відповідальність за все, що відбувається в Україні
(а  навіть  "За  Єдину  Україну!",  проводячи випадкові зустрічі з людьми в округах,  побачила,  наскільки важко сьогодні  живеться),
чітко  замикається  на  Леоніді Кучмі та його оточенні,  бо навіть командою це назвати не можна.

     І я хотіла б,  щоб ми все-таки,  знаючи, як працює влада, від четвірки  опозиційних сил теж поділили відповідальність за те,  що вчора відбулося,  оскільки ми з вами два тижні  мали  шанс,  і  ми повинні це визнати.  Ми повинні з цього зробити висновки,  бо якщо ми будемо зараз усе покладати  на  владу,  то  й  далі  ми  будемо заручниками   і  веденими  в  цьому  процесі.  Тому  наша  частина відповідальності  -   на   наших   плечах.   Наші   склоки,   наші неузгодженості, наша двопланова політика, коли намагалися діяти на декілька фронтів,  призвели до того,  що за ці два з лишнім  тижні влада  сформувала  штучно чи не штучно...  Ми що,  не знали,  кого ведемо по списках,  ми що,  не знали, якими засобами працює влада,
ми  що,  не знали,  як будуть знущатися над депутатами?  Ми все це знали.  І тому наша відповідальність теж є.  Але зараз питання, що робити? Це головне, на чому ми повинні зосередити свою увагу.

     Перше, що я пропоную. Усвідомити і зробити висновок, що це не є легітимне керівництво Верховною Радою,  тому  що  воно  не  було обрано  на засадах чесної,  демократичної,  прозорої політики і не спирається на довіру людей.

     Тому ми повинні зараз започаткувати  процес,  який  поставить усе  на  свої місця,  тобто започаткувати збір підписів за відклик цього керівництва Верховної Ради.

     Друге. Ми повинні зараз дуже  чітко  попрацювати  "четвіркою"
над  комітетами.  Ми  маємо  шанс не втратити керівництво хоча б у комітетах.  І це є наша мета сьогодні. Я звертаюся до "четвірки" і до  чотирьох  позафракційних  депутатів:  222 у нас сьогодні є і 4 позафракційних.  Ми маємо можливість це зробити,  не втратити ще й цей шанс.

     І третє,  що  я хотіла б запропонувати.  Якщо нам не вдасться змінити пропорції керівництва,  безумовно, без розумного розподілу влад  чекати нормальної роботи держави Україна неможливо.  І тому,
якщо не вдасться це зробити, я закликаю "четвірку" піднімати людей на громадську непокору цим діям.

     Дякую за увагу.

     ГОЛОВА. Дякую,  Юліє Володимирівно. Шановні народні депутати!
Фракція "Єдина Україна"  та  фракція  Соціал-демократичної  партії України   (об'єднаної)   своїм   правом  на  виступ  чи  заяву  не скористалися.

     -----------

     Отже, переходимо до наступного питання
- обрання  голів  та перших заступників...  (Шум у залі).  Шановні народні депутати!  Ми рухаємося  відповідно  до  порядку  денного.
Питання стосується... Вносьте пропозицію.

     Шановні народні депутати!  Треба внести проект постанови (Шум у залі).

     Давайте обміняємося думками  з  процедури.  Народний  депутат Матвєєв. Будь ласка.

     МАТВЄЄВ В.Г.  Фракція комуністів.  Володимире Михайловичу!  Я перш за все хочу вам нагадати,  що за вашим підписом як  керівника Адміністрації  Президента  було  направлено  листа про те,  щоб ми перенесли виступ з річним посланням  Президента  на  більш  пізній термін.  Це  ми розглядали в Підготовчій депутатській групі.  Тому сьогодні стоїть питання (ми ще раз вам нагадуємо) про те,  щоб  ми голосуванням  внесли  зміни до затвердженого нами порядку денного.
Ви на себе взяли обов'язок підготувати за час виступу від  фракцій із заявами проект такої постанови.

     Якщо Апарат  не зміг за цей час підготувати такий проект,  ви не можете цього зробити,  тоді оголошуйте перерву  для  того,  щоб такий   проект   постанови   був   підготовлений   і   ми  б  його проголосували.

     Дякую.

     ГОЛОВА. Дякую.  Хто буде виступати від фракції "Наша Україна"
з процедурних питань? Народний депутат Тягнибок.

     ТЯГНИБОК О.Я.,  народний депутат України (виборчий округ 120,
Львівська область).  Дякую.  "Наша Україна".  Шановний  Володимире Михайловичу!  Фактично ви самі собі суперечите,  бо півгодини тому ви  дали  доручення  підготувати  проект  постанови,  який   після оголошення  заяв від фракцій ми мали б розглянути і проголосувати.
Але цього не було зроблено.  Тому я пропоную,  щоб зараз  усе-таки цей  проект постанови був підготовлений і розданий депутатам,  щоб ми його проголосували.  Якщо його немає,  то я підтримую  депутата Матвєєва:  давайте  оголосимо перерву і тоді будемо діяти згідно з нашим Регламентом.

     Дякую.

     ГОЛОВА. Дякую.  Хто буде виступати з процедурних  питань  від фракції    Соціалістичної   партії   України?   Народний   депутат Рудьковський.  Будь ласка.  Увімкніть мікрофон народного  депутата Рудьковського.

     РУДЬКОВСЬКИЙ М.М.  Шановний  Володимире  Михайловичу!  Зараз,
мабуть, жоден проект постанови не набере 226 голосів. Чи не було б доречно вам зв'язатися з Леонідом Даниловичем, повідомити його про те,  що Верховна Рада вимагає виступу його  згідно  з  Регламентом сьогодні,  і  через  півгодини  проінформувати  Верховну  Раду про позицію  Президента,  а  потім  рухатися  далі?  Тоді  ми   будемо розуміти,  поважає  Президент  України  Верховну Раду чи займає ту позицію,  яка була і по  відношенню  до  Верховної  Ради  минулого скликання.

     Спасибі вам.

     ГОЛОВА. Я  дякую.  Від  фракції  "Єдина  Україна"  - народний депутат Зарубінський.  Прошу увімкнути мікрофон народного депутата Зарубінського.

     ЗАРУБІНСЬКИЙ О.О., народний депутат України (багато-мандатний загальнодержавний  виборчий  округ,  виборчий   блок   "За   Єдину Україну!").   Шановний   Володимире  Михайловичу!  Шановні  колеги народні депутати! У мене склалося враження, що всі пропозиції, які лунають справа,  зліва,  з центру, в принципі дуже схожі. Депутати хочуть,  по-перше, з'ясувати, коли буде виступ Президента України,
і  по-друге,  всі  думають  про  те,  яким  чином  будуть поділені комітети, хто увійде до якого комітету і таке інше.

     Я хочу ще раз нагадати (можливо,  не почули те, що казала моя колега  Супрун),  що на даний час чомусь усього лише 245 депутатів із 447 подали заявки на членство в тому чи іншому комітеті.

     Я пропоную зробити це таким чином і поєднати дві справи.

     Перше. Представнику Президента у  Верховній  Раді  Олександру Задорожньому  з'ясувати  можливі  і  такі,  що підходять Верховній Раді, час і дату виступу в парламенті Президента України.

     Друге. Просити народних депутатів за  цю  перерву,  яка  може продовжитися,  умовно  кажучи,  до  10  години  завтрашнього  дня,
негайно подати свої пропозиції  про  те,  у  яких  комітетах  вони хочуть працювати. Таким чином ми могли б дійсно знайти компроміс з двох питань порядку денного.

     Дякую.

     ГОЛОВА. Дякую.  Народний  депутат  Задорожній.  Будь   ласка,
увімкніть мікрофон народного депутата Задорожнього.

     ЗАДОРОЖНІЙ О.В.   Дякую.   Шановний  Володимире  Михайловичу!
Шановні колеги!  Я намагався зв'язатися з  Черніговом,  але  зараз почалася  зустріч  президентів  України  та  Білорусі.  У  мене  є пропозиція,  яка виходить із загальної домовленості.  Звертаю вашу увагу  на  те,  що порядок роботи ми визначили постановою,  в якій передбачено послання Президента. Наступне питання порядку денного:
обрання голів та перших заступників голів комітетів.

     Наскільки мені  відомо  (я  зараз  перевірив у секретаріаті),
жодного  проекту  постанови,  який  передбачав  би  обрання  голів комітетів та перших заступників голів комітетів, у секретаріаті не зареєстровано.  Отже,  є реальна можливість розв'язати цю ситуацію таким  чином:  домовитися про те,  що наступне засідання Верховної Ради за погодженням з Президентом  України  почнеться  з  послання Президента України,  зробити до наступного засідання перерву,  але використати цю перерву для того,  щоб проводити консультації  щодо обрання  голів  та перших заступників голів комітетів.  А для того щоб почати розгляд цього питання,  оскільки  працювала  підготовча робоча  група,  але  поки  що  не обирати,  надати слово народному депутату Карпову,  який би проінформував про те, що напрацьовано в робочій підгрупі. Потім можна зробити перерву і наступне засідання розпочати із заслуховування послання і перейти до обрання голів  і перших заступників голів комітетів,  якщо будуть готові відповідні погоджені пропозиції.

     Дякую.

     ГОЛОВА. Від фракції Блоку  Юлії  Тимошенко  народний  депутат Лук'яненко.    Прошу   ввімкнути   мікрофон   народного   депутата Лук'яненка.

     ЛУК'ЯНЕНКО Л.Г.   Фракція    Юлії    Тимошенко.    Українська республіканська  партія  "Собор".  Задорожній  вніс  дуже  розумну пропозицію щодо  програми  нашої  діяльності.  Я  підтримую  його.
Справді,  зараз  треба  зробити  перерву  для  того,  щоб  фракції порадилися і самі  визначилися  відносно  майбутніх  комітетів  та їхніх голів. Після обговорення у фракціях потрібно дати можливість головам фракцій зустрітися й вирішити решту питань. Я думаю, що на це,  очевидно,  потрібно буде витратити сьогодні решту дня. Завтра почати роботу із заслуховування доповіді і пропозицій,  які будуть вироблені  керівниками  фракцій на основі обговорення.  Але,  ясна річ,  завтрашній день потрібно почати  взагалі  із  заслуховування президентського послання.

     ГОЛОВА. Дякую  вам.  Виступ  від фракції Соціал-демократичної партії (об'єднаної).  Будь  ласка,  увімкніть  мікрофон  народного депутата Медведчука.

     МЕДВЕДЧУК В.В.   Шановний   Володимире  Михайловичу!  Шановні народні депутати! Володимире Михайловичу, я хочу звернутися до вас і до народних депутатів,  які не б'ють себе в груди, які з повагою ставляться до кожного обраного народного депутата і  до  їх  права вибору. Я думаю, що ті, хто сьогодні так багато ллє сліз через те,
що відбулося вчора,  повинні навчитися гідно програвати. Якщо вони це   зроблять,  то  припинять  розмови  щодо  питання,  яке  зараз обговорюється,  тому що звертатися з посланням до  Верховної  Ради України  -  конституційне право Президента.  Це не право Верховної Ради  заслуховувати,  а  це  -  право  Президента,   надане   йому Конституцією.

     Із практики ми знаємо, що Президент або особисто озвучує своє послання,  або направляє письмове  послання.  Тому  зараз  розмови відносно  того,  чи  зв'язуватися  з  Черніговом,  зв'язуватися  з Президентом і чому міжнародна зустріч відбувається, чому Президент не  у  Верховній  Раді  -  всі  вони поза межами Регламенту і поза повноваженнями Верховної Ради України.  І якби не вчорашні події і не вчорашня перемога демократичних сил,  то сьогодні це питання не обговорювалося б.  Бачите?  Мене підтримують у  цьому,  і  я  дуже вдячний колегам за таку підтримку (Оплески).

     ГОЛОВА. Петре  Миколайовичу,  у вас є щось від фракції?  Будь ласка,  увімкніть  мікрофон  народного  депутата  Симоненка  Петра Миколайовича.

     СИМОНЕНКО П.М.    Дякую.   Фракція   комуністів.   Володимире Михайловичу,  я хотів би звернути вашу увагу і увагу тих  народних депутатів,  які зараз виступали,  на те,  що це право Президента -
виступати з посланням до Верховної Ради.  Ми зараз не  обговорюємо право Президента і не збираємося його...

     Володимире Михайловичу,   ну   давайте  ж  поважати  народних депутатів!..

     ГОЛОВА. Вибачте, Петре Миколайовичу.

     СИМОНЕНКО П.М.  Ми  зараз  з  вами   не   обговорюємо   право Президента.  Це його право за Конституцією.  Ми з вами обговорюємо зараз порядок денний.

     Я хотів би звернути вашу увагу,  Володимире  Михайловичу,  на те,  що  ви,  реалізуючи  право Президента,  звернулися особисто з листом до Верховної  Ради  як  глава  Адміністрації  Президента  з проханням змінити порядок денний, змінити регламент Верховної Ради і виступ Президента заслухати після обрання керівництва  Верховної Ради.

     Верховна Рада   тоді   пішла  назустріч  вашому  зверненню  і Президента.  Сьогодні  Верховна  Рада  має  затверджений   порядок денний,  і  мені  здається,  що  ви,  вже  навмисно  затягуючи  цю процедуру,  почали зневажливо ставитися до народних депутатів, які від  вас  не  вимагають  нічого  особливого.  Від вас зараз як від головуючого вимагають дотримуватися Регламенту  Верховної  Ради  і затвердженого порядку денного.

     У нас  є  питання  - це доповідь чи,  так скажемо,  звернення Президента до Верховної Ради? Ви, будь ласка, проголосуйте питання про  зміни  до  порядку  денного.  І  вже  тут не гвалтуйте просто Верховну Раду процедурними питаннями - все  давно  вже  зрозуміло.
Прошу вас не порушувати Регламенту, Володимире Михайловичу.

     ГОЛОВА. Дякую,  Петре Миколайовичу. Я хочу сказати лише одне:
шановні народні депутати,  я просив би  не  звинувачувати  мене  в порушеннях, яких я ще не вчинив.

     Останнє. Щодо виступів з процедурних питань визначтеся,  будь ласка, у фракціях.

     Народний депутат  Мовчан.  Увімкніть,  будь  ласка,  мікрофон народного депутата Мовчана.  Ми домовилися,  шановні колеги,  що з процедурних питань буде по одному виступу від  фракцій.  На  цьому завершуємо.

     МОВЧАН П.М.,   народний   депутат   України  (багатомандатний загальнодержавний  виборчий  округ,  "Блок  Віктора  Ющенка  "Наша Україна").   Фракція   "Наша   Україна"   блоку   Віктора  Ющенка.
Український народний рух.  Шановна  президіє!  Шановні  колеги!  Я хотів   би   відповісти  Віктору  Володимировичу  Медведчуку  щодо прозорості,  чесності,  принципів демократії і всього того, про що було  сказано.  Скільки  це  коштує?  Ви  знали  вчора зранку,  як піднялися ці акції  під  кінець  дня  на  момент  голосування?  Не вживайте цих фраз, ви добре знаєте, чого варті ці терміни.

     Тепер щодо пропозицій,  які тут лунають.  Нам треба буквально сьогодні точно визначити дату і годину,  коли Президент звернеться до парламенту,  а вважайте,  до всього суспільства, до всієї нації із своїм посланням.  І це треба зараз проголосувати.  Якщо  це  на завтра,  то  до Чернігова дорога коротка,  зв'язок із Президентом,
Володимире Михайловичу,  ви добре знаєте, який чіткий. Ви погодьте це,  будь  ласка,  і  зараз  ми  проголосуємо.  І все.  І на цьому поставимо крапку.

     Дякую.

     ГОЛОВА. Дякую.  Шановні народні  депутати!  Проект  постанови підготовлений.  Ми  його  внесли,  я  зараз  вам його зачитаю.  Ви доручали президії підготувати проект, ми його підготували.

     Шановні народні  депутати!  Дозвольте  зачитати  цей   проект постанови.  Я прошу секретаріат у терміновому порядку розмножити і роздати проект постанови.

     У зв'язку з необхідністю розмноження і ознайомлення  народних депутатів з проектом постанови оголошується перерва на 30 хвилин.

      (Після перерви)

     ГОЛОВА. Шановні   народні  депутати!  Запрошую  вас  до  зали засідання.

     Продовжуємо нашу роботу.  Вам  роздано  проект  Постанови  за номером  1114  про  внесення зміни до порядку денного першої сесії Верховної Ради України четвертого скликання на період  до  обрання народних   депутатів  України  членами  комітетів  Верховної  Ради України.

     Всі ознайомлені з цим документом?  Оскільки це  питання  було обговорено, переходимо до голосування.

     Шановні народні депутати! Прошу підготуватися до голосування.
Прошу ввімкнути систему "Рада". Прошу визначитися з цього питання.

     "За" - 30 (Шум у залі).

     Я зрозумів.  Шановні народні  депутати!  Прошу  висвітити  по фракціях. Увага! Будь ласка.

     -----------

     Переходимо до  наступного  питання  -  про  обрання  голів та перших  заступників  голів  комітетів   Верховної   Ради   України четвертого скликання. Слово для доповіді з цього питання надається народному депутату України Карпову Олександру Миколайовичу (Шум  у залі).

     Прошу вас, Олександре Миколайовичу.

     КАРПОВ О.М.,   народний   депутат   України  (багатомандатний загальнодержавний  виборчий  округ,  виборчий   блок   "За   Єдину Україну!").  Шановні  колеги!  Я хочу нагадати вам про те,  що при розгляді питання щодо обрання голів і заступників голів комітетів,
про  комітети  Верховною  Радою (на відміну від пропозицій робочої групи,  яка  пропонувала  затвердити  27  комітетів  і  контрольну комісію)  прийнято  рішення про затвердження попередньої кількості комітетів: 23 комітети і контрольна комісія.

     Разом з тим Верховна Рада не прийняла  рішення  про  предмети відання  комітетів,  що  є  вимогою  Закону про комітети.  Не було прийнято нормативне  рішення  про  роботу  контрольної  комісії  з питань приватизації.

     Верховна Рада  прийняла  рішення  також  про кількісний склад комітетів.  Мінімальний склад комітету має  бути  десять  народних депутатів, максимальний - 25. На сьогоднішній день ми з вами маємо 236 заяв народних депутатів про входження до комітетів.

     На засіданні робочої підгрупи,  а потім і робочої  групи,  ми виходили з того,  що процедура,  механізми,  принципи, квоти і все інше мають  бути  погоджені  з  керівниками  депутатських  груп  і фракцій.   На   сьогоднішній   день   таких  підходів,  принципів,
механізмів, логіки і алгоритму не визначено.

     Виходячи з  цього,  вношу  пропозицію  оголосити  перерву  до завтрашнього  дня  для  проведення  консультацій  щодо  формування пакета кандидатур голів та перших заступників голів  комітетів  та механізмів,  принципів  формування  керівного складу комітетів,  а також самих комітетів.

     У зв'язку  з  цим  пропонується,  ще  раз  повторюю,  зробити перерву  до  завтрашнього дня для консультацій з цього питання,  а Голові Верховної  Ради  -  зібрати  тепер  уже  легітимно  існуючу відповідно  до Регламенту Погоджувальну раду для обговорення цього питання,  проведення консультацій і  напрацювання  пропозицій  для конкретного обговорення Верховною Радою України.

     Щиро дякую.

     ГОЛОВА. Шановні народні депутати! Відповідно до Регламенту на вимогу двох фракцій,  фракції "Наша Україна" і фракції Блоку  Юлії Тимошенко, оголошується перерва на 30 хвилин.

      (Після перерви)

     ГОЛОВА. Шановні народні депутати, прошу зайняти робочі місця.
Продовжуємо нашу роботу.

     Відповідно до Регламенту я просив би записатися для  запитань до  доповідача.  П'ять  хвилин  відводиться  на  запитання.  Прошу записатися,  шановні народні депутати.  Прошу висвітити. Слово має народний  депутат  України  Цкітішвілі.  Прошу  ввімкнути мікрофон народного депутата Цкітішвілі.

     ЦКІТІШВІЛІ Е.О.,  народний депутат  України  (виборчий  округ 106,  Луганська  область).  Уважаемые  депутаты!  Фракция  "Единая Украина". Прошу передать слово Бандурке.

     ГОЛОВА. Слово має народний депутат Бандурка.  Прошу ввімкнути мікрофон народного депутата Бандурки.

     БАНДУРКА О.М.,  народний депутат України (виборчий округ 176,
Харківська область).  Шановні колеги!  Шановний Голово! Сьогодні у залі  присутні 443 депутати.  Розвести їх по комітетах,  визначити посади голів, заступників, перших заступників - це можна зробити в результаті   спільної  скрупульозної  роботи  керівників  фракцій,
представників депутатських груп,  які є всередині фракцій.  Було б доцільно все-таки зробити перерву до вівторка,  не марнувати часу,
сісти і взяти голову в руки  -  центристам,  лівим,  правим,  всій депутатській   громаді   і   підготувати  питання  про  формування комітетів незалежно від того, хто як голосував.

     Дякую.

     КАРПОВ О.М.  Шановні колеги!  Олександр Маркович відповів  на запитання, яке він сам собі задав.

     ГОЛОВА. Шановні   народні   депутати!   Наступне   слово  для запитання має народний депутат Кириленко. Прошу увімкнути мікрофон народного депутата Кириленка.

     КИРИЛЕНКО В.А.,  народний  депутат  України (багато-мандатний загальнодержавний  виборчий  округ,  "Блок  Віктора  Ющенка  "Наша Україна").   Блок   Віктора   Ющенка  "Наша  Україна".  Володимире Михайловичу,  в мене все-таки питання до вас як до головуючого: ми ж  не  розв'язали  питання  щодо Президента - чи буде він тут мати виступ, чи не буде.

     Разом з тим, коли ми отримали 30 голосів за проект постанови,
який   внесла  президія,  ви  зробили  вигляд,  що  якесь  рішення прийнято, і надали слово депутатові Карпову.

     Не маючи нічого  особисто  проти  нього,  я  хотів  би  знати все-таки,  що  вирішено  із нашим з вами Президентом - чи буде він мати сьогодні слово після того,  як  закінчиться  його  зустріч  з білоруським  диктатором,  чи  він все-таки не буде мати слова?  Це перше.

     І другий  момент,  який  пов'язаний  всетаки  з   присутністю депутата Карпова на трибуні.  У вас же є 226 голосів,  як побачила Україна  вчора,  поділіть  на  дві  фракції,  поставте  зараз   на голосування  і  вирішуйте  питання  щодо  голів комітетів і перших заступників.  Навіщо перерва,  навіщо консультації  нібито  аж  до вівторка, коли це питання можна вирішити за наявності 226 голосів?
Я хотів би мати відповідь і щодо першої позиції - щодо Президента,
і від депутата Карпова.

     ГОЛОВА. Я  прошу народного депутата Карпова дати відповідь на запитання, яке стосується суті питання.

     КАРПОВ О.М.  Шановні колеги!  Оскільки  запитання  загального порядку  задано,  а  ми  ведемо  мову  про процедуру,  регламент і організацію роботи Верховної Ради,  то я хотів  би  звернути  вашу увагу на те,  що,  приймаючи рішення про порядок денний,  Верховна Рада не приймала рішення про конкретну дату виступу Президента. Це перше.

     Друге. Право  Президента  виступу  у Верховній Раді - це його право.  Президент має визначитися для себе,  коли такий  виступ  у Верховній Раді відбудеться (Шум у залі).

     Ні, вибачте,  ми  коли  порядок  денний приймаємо,  то там не тільки послідовність,  а ще приймається розклад засідань і порядок денний на конкретний день, абсолютно правильно.

     Але скажіть  мені,  будь  ласка,  хто  міг  знати,  що  вчора відбудеться позитивне голосування, а не відбудеться воно раніше чи пізніше?  Тому  і не визначалася конкретна дата.  Тому це має бути предметом кінцевих переговорів і домовленостей.

     Те, що  стосується  поділу  комітетів.  Дійсно,   взагалі   у процедурній  практиці  є  дві  схеми  вирішення цих питань.  Перша схема,  яка  передбачена  статтею  Регламенту,  коли  рішення  про обрання голів комітетів,  перших заступників і взагалі пропорційне представництво  у  всіх  органах  Верховної  Ради  і   міжнародних делегаціях  відбувається  за цією процедурою.  Є інша схема,  коли створюється парламентська  більшість,  яка  визначає,  яким  чином відбувається  розподіл комітетів,  і бере на себе відповідальність не тільки за керівництво Верховної Ради і позицію Верховної  Ради,
а й за комітети, за їх діяльність, за їх керівництво.

     Тому є  дві схеми вирішення цього питання.  Вони обидві мають право на  життя.  Я  думаю,  що  ті,  які  готові  приєднатися  до конструктивної  роботи  Верховної  Ради,  мають бути зацікавлені у тому,  щоб такі консультації  були  проведені  і  щоб  відповідний розподіл відбувся на підставі і в межах цих консультацій.

     Тому з самого початку і була пропозиція провести консультації і перенести засідання,  точніше зробити перерву і почати засідання Верховної  Ради  завтра  о  10  годині.  Хоча  я  для  себе твердо переконаний, маючи досвід, що за такий короткий час така проблема,
на превеликий жаль,  при всьому бажанні з усіх боків,  вирішена не може бути.  Тому потрібен більш довгий  час  для  вирішення  цього питання.

     ГОЛОВА. Дякую,  Олександре Миколайовичу.  Час, відведений для відповідей на запитання, вичерпаний. Дякую вам.

     -----------

     З процедурних питань - народний депутат Матвєєв.  Будь ласка.
Увімкніть, будь ласка, мікрофон народного депутата Матвєєва.

     МАТВЄЄВ В.Г.    Дякую.    Фракція    комуністів.   Володимире Михайловичу і ваші колеги,  які зайняли ці місця поруч з  вами!  З першого  дня  своєї  роботи  на  новій посаді ви свідомо,  якщо не доповнити ще і цинічно,  порушуєте регламент роботи Верховної Ради України.  Відбулося результативне,  хоча декого воно, мабуть, і не влаштовує,  але відбулося результативне голосування  щодо  проекту постанови,   який  був  внесений  персонально  вами  -  Головою  і заступниками Голови Верховної Ради.  30  народних  депутатів  його підтримали.  Тобто  ми не вирішили основного питання.  Ми не маємо права йди далі за  порядком  денним,  коли  не  знайшов  підтримки внесений вами проект постанови.

     Наступне. Дайте,  будь  ласка,  відповідь,  на  якій підставі зараз було  надане  слово  депутату  Карпову?  На  якій  підставі?
Підготовча група,  членом якої зокрема я є,  а керівником її є наш колега,  товариш, заступник керівника фракції комуністів Мартинюк,
не  приймала  ніякого  рішення  з цього питання.  Хіба ж так можна нехтувати  елементарними  правилами,  навіть  етичними  правилами,
роботи в парламенті?

     Тому фракція  комуністів  наполягає  на тому,  щоб головуючий виконував основний закон  життєдіяльності  Верховної  Ради,  тобто Регламент.

     ГОЛОВА. Дякую. Я вас також прошу дотримуватися регламенту.

     Слово має   народний   депутат   Карпов.  Увімкніть  мікрофон народного депутата Карпова.

     КАРПОВ О.М.  Шановні колеги! Підставою для надання мені слова є  процедура  розгляду  питань  у  Верховній  Раді.  Ця  процедура передбачає,  що коли з якогось питання не приймається рішення,  то Верховна  Рада  автоматично,  і  так  було  завжди,  переходить до розгляду іншого питання. Це перше.

     Друге. Стосовно того,  чому я доповідав. Ви знаєте, Валентине Григоровичу,  що  робочою  групою  доповідачем з цього питання був визначений я.  Попередньо я доповідав це питання в плані загальних підходів, які розглядалися на початковому етапі. Зараз ми перейшли безпосередньо до розгляду цього питання,  і тому слово було надано мені. Іншого рішення підготовча група не приймала.

     ГОЛОВА. Дякую.   З  процедурних  питань  -  народний  депутат Асадчев. Прошу увімкнути мікрофон народного депутата Асадчева.

     АСАДЧЕВ В.М.,  народний депутат України (виборчий округ  220,
м.Київ).  Дякую,  Володимире  Михайловичу.  Я  хотів  би сказати з процедури. У Конституції не написано, що Президент має право чи не має права. У Конституції (стаття 106) чітко виписані конституційні повноваження  Президента,  які  він  зобов'язаний  виконувати.   Я прочитаю. "Президент України: забезпечує державну незалежність..."
і так далі.

     Другий пункт:  "Звертається з  посланнями  до  народу  та  із щорічними позачерговими посланнями до Верховної Ради".

     Отже, питання порядку денного - це не таке просте питання. Це не питання - право чи не право Президента.  Це  питання  виконання Президентом   своїх   конституційних   повноважень.   І   тому  ми зобов'язані зараз його розв'язати,  тому що мова йде про виконання вищими  посадовими  особами,  у  тому  числі і Верховною Радою,  і Президентом, своїх конституційних повноважень.

     Дякую.

     ГОЛОВА. Дякую.  Останнє  з  процедурних  питань  -   народний депутат  Луценко.  Прошу  увімкнути  мікрофон  народного  депутата Луценка.

     ЛУЦЕНКО Ю.В.  Соціалістична партія України.  Шановні  народні депутати!  Ми  зараз  є  свідками  того,  як  вчора силком зігнана більшість посадила свого спікера,  який з першої секунди абсолютно нехтує Регламентом,  абсолютно нехтує правами народних депутатів і добивається  лише  одного  -  погодити  свої   позиції,   догодити Президенту  і тій групі осіб,  які разом з ним відповідають за все скоєне в Україні.

     Володимире Михайловичу, фракція Соціалістичної партії України наполягає  на  тому,  що  ми  зараз  розглядаємо  питання  порядку денного,  яким  передбачено  заслуховування  послання   Президента України.  Ніякого  іншого  порядку  денного проголосовано не було.
Тому, будь ласка, дотримуйтесь Регламенту, розглядайте це питання.

     А на останок скажу,  що крім рудого клоуна Україна  сьогодні,
очевидно, отримала ще й білого паяца.

     ГОЛОВА. Шановні   народні   депутати!   Час,  відведений  для процедурних питань, вичерпаний.

     У зв'язку з тим що у нас не напрацьовані пропозиції  відносно принципів, підходу до формування парламентських комітетів, обрання голів комітетів та їхніх перших заступників,  у зв'язку з  тим  що сьогодні  на  засідання  Погоджувальної  ради  фракцій,  яке  мало відбутися о 9 годині,  не прибули представники чотирьох фракцій, я пропоную через 15 хвилин у кабінеті Голови Верховної Ради провести Погоджувальну раду і запрошую на це засідання керівників фракцій.

     У зв'язку з цим, шановні народні депутати, я оголошую перерву до 16 години (Оплески).





</pre>
