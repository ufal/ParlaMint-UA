Стенограма пленарного засідання
18 травня 2021
<p align=center>ПОЗАЧЕРГОВЕ ЗАСІДАННЯ</p>
<p align=center>Зал засідань Верховної Ради України</p>
<p align=center>18 травня 2021 року, 16 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>16:00:45</p>
<p>ГОЛОВУЮЧИЙ. Добрий вечір, шановні колеги! Добрий вечір, шановні представники засобів масової інформації, будь ласка, підготуйтесь до реєстрації.</p>
<p>У зв'язку з вимогою 155 народних депутатів України та відповідно до частини 8 статті 19 Регламенту Верховної Ради України, ми сьогодні проводимо позачергове пленарне засідання Верховної Ради України для розгляду кадрових питань, питання порядку денного вам роздані.</p>
<p>Прошу народних депутатів підготуватися до реєстрації. Нагадую, реєстрація відбувається шляхом натискання зеленої кнопки першої зліва, обов'язково враховуйте те, що необхідно застосовувати сенсорну кнопку. Готові реєструватись? Прошу реєструватись.</p>
<p></p>
<p>16:02:05</p>
<p>В залі зареєстровано 230 народних депутатів України. Позачергове засідання Верховної Ради України оголошую відкритим.</p>
<p>Шановні колеги, надійшла заява про перерву з заміною на виступ. До слова запрошується Совсун Інна Романівна.</p>
<p></p>
<p>16:02:33</p>
<p>СОВСУН І.Р.</p>
<p>Інна Совсун, фракція "Голос". Шановні колеги, більше року Максим Степанов очолює Міністерство охорони здоров'я. А давайте згадаємо, який був цей рік, пам'ятаєте скандал з тим, як закуповували засоби захисту для лікарів за цінами, які були в рази вищими за ринкові. А пам'ятаєте, як всі шукали тести і не могли тестуватися. Більше того, навіть сьогодні 51 відсоток тестів на COVID-19 роблять у приватних лабораторіях українці за свої кошти. А пам'ятаєте, як волонтери шукали апарати штучної вентиляції легень, і до сьогодні більшість концентраторів, які отримують українські пацієнти, забезпечує не держава, а фонд "СВОЇ", за що ми їм дуже вдячні. Але, разом з тим, це викликає питання, що робила держава? А пам'ятаєте обіцянки влади виплатити лікарям страхові виплати? Лікарі та їх родини точно дуже добре пам'ятають і можуть дуже багато розповісти про те, власне, скільки кіл пекла їм довелося проходити для того, аби отримати ці виплати. За цей рік від COVID померло 48,5 тисяч наших співгромадян, їх було б більше, якби не героїзм наших лікарів, але їх було б менше, якби було адекватне управління процесами з боку міністра Степанова, але це зрештою вже в минулому.</p>
<p>Нас у фракції "Голос" найбільше зараз цікавить майбутнє, куди ми будемо рухатися і що має робити новий міністр охорони здоров'я. По-перше, безперечно терміново треба нарощувати темпи вакцинації. Ви тільки подумайте, у нас на сьогодні 2,3 відсотки українців отримало вакцину, при цьому у нас катастрофічно падають темпи вакцинації. В кінці квітня щотижня вакцинувалося майже 33 тисяч наших співгромадян, а минулого тижня 13,5 тисяч. І, на жаль, нам так само треба готуватися до ще одного спалаху епідемії. З тими темпами вакцинації, які є, це є неуникненним. І я розумію, що всі зараз говорять про вакцини, але я хочу сказати, що нам так само потрібно думати про те, як продовжувати забезпечувати тестування і як нарешті забезпечити українські лікарні киснем.</p>
<p>Партія "Голос" підготувала законопроект про те, аби виділити нарешті гроші на те, щоб поставити кисневі станції в українських лікарнях. Ми пропонуємо виділити 800 мільйонів, які цільово підуть в лікарні саме для того, аби поставити ці кисневі станції, які за рік влада не спромоглася поставити. 40 депутатів різних фракцій підписали цей законопроект. Я сьогодні дуже прошу, незалежно від вашого ставлення до міністра Степанова, подумати про українських громадян і про наших пацієнтів, і допомогти в лікарнях встановити нарешті кисневі станції. Давайте зробимо разом це для наших громадян аби нарешті їм допомогти. Але звичайно для цього в першу чергу треба зробити одне: відставити міністра Степанова, який вочевидь провалив все, що можна було провалити за минулий рік.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується Юлія Володимирівна Тимошенко у зв'язку з перервою з заміною на виступ.</p>
<p></p>
<p>16:05:59</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Я думаю, що тут в цьому залі немає людей, які б не читали останню соціологію, де приблизно 70 відсотків людей вважають, що країна рухається в принципово невірному напрямку. І тільки 15-16 відсотків людей в Україні ще вважають, що може щось там зміниться і якась надія може з'явиться. Тобто тотальна більшість українців бачить, що країну ведуть не в правильному напрямку, практично віддаючи все, що країна має, руйнуючи життя людей, розбазарюючи всі наші національні багатства і роблячи корупцію такою масштабною. Насправді люди це відчувають по своєму життю. Але треба щось людям говорити і треба якось пояснювати. Ми то знаємо, що сьогодні абсолютно влада діючого Президента Володимира Зеленського. У нього є все: його уряд, його більшість у парламенті, його силові структури, його все - його країна. І те, що сьогодні робиться на всіх рівнях, це безпосередньо його рішення. І замість того, щоб побудувати сильну національну державу з заможним народом, з правильно використаними ресурсами, з сильною економікою, європейську красиву країну, будується новітня колонія, де продається все. Але продати можна тільки один раз, де забираються у людей останнє – соціальний захист і пільги, де тарифи не дають людям жити. Всім у парламенті розуміють, що це політика Президента, але шоу, яке видається по телебаченню, воно свідчить про інше. Президент намагається перекласти відповідальність на своїх бояр. І тому чехарда в уряді, заміна міністрів, і от вже багато днів по засобам масової інформації говорять не про те, що українську націю позбавляють землі, життя, ресурсів – всього, а говорять про те, як міністрів будуть міняти. І тому не міністрів треба міняти, не переставляти людей і міняти прізвища, Президенту України потрібно міняти стратегію, курс управління країною, повністю концентрувати ресурси і будувати щасливу європейську державу. А те, що сьогодні відбувається – це шоу захисту "доброго царя" і знищення "поганих бояр". Ми в цьому шоу приймати участь не будемо, тому що все це абсурд, і не міністри сьогодні винні у повному розвалі управління країною, а персонально Президент несе відповідальність. І я вважаю, що якщо є хоч крапля сміливості, Президент мусить визнати це і взяти на себе провину.</p>
<p>Ми йдемо із залу зараз.</p>
<p></p>
<p>ГОЛОВУЮЧИЙ. Шановні колеги, переходимо до розгляду питань.</p>
<p>Відповідно до пункту 12 частини першої статті 85 Конституції України до повноважень Верховної Ради України належить звільнення з посади членів Кабінету Міністрів України. 14 травня 2021 року до Верховної Ради надійшла заява члена Кабінету Міністрів України Криклія Владислава Артуровича з проханням звільнити його з посади міністра інфраструктури України за власним бажанням. Відповідні матеріали вам надані.</p>
<p>Пропонується наступна процедура розгляду цього питання: доповідь профільного комітету – до 2 хвилин, відповідь міністра інфраструктури України – до 10 хвилин, запитання до міністра від народних депутатів – до 9 хвилин, виступи від депутатських фракцій і груп – по 3 хвилини кожна фракція. Як завжди, після цього переходимо до голосування.</p>
<p>Немає заперечень? Дякую.</p>
<p>До слова запрошується голова Комітету Верховної Ради з питань транспорту та інфраструктури Юрій Григорович Кісєль. Будь ласка.</p>
<p></p>
<p>16:10:26</p>
<p>КІСЄЛЬ Ю.Г.</p>
<p>Шановний Дмитре Олександровичу, шановні народні депутати! Комітет з питань транспорту та інфраструктури на засіданні 18 травня 21-го року розглянув заяву міністра інфраструктури України Криклія Владислава Артуровича. За результатами розгляду, керуючись положеннями пункту 12 частини першої статті 85 Конституції України та частини першої статті 18 Закону України "Про Кабінет Міністрів України", народні депутати України члени комітету прийняли рішення рекомендувати Верховній Раді України звільнити Криклія Владислава Артуровича з займаної посади міністра інфраструктури України.</p>
<p>Користуючись нагодою, хочу висловити на словах вдячність вам, пане міністре, за вашу співпрацю з комітетом та спільні зусилля в напрацюванні та прийнятті важливих для держави та транспортної галузі рішень, не зважаючи на інколи різні погляди та шляхи вирішення цих питань. Зокрема, були прийняті Закони: "Про внутрішній водний транспорт", аудит автомобільних доріг, запровадження автоматичного габаритно-весового контролю (WiM) та інші.</p>
<p>Разом з цим, ми маємо ще багато викликів та цілей у прагненні досягнути високого рівня якості та безпеки транспортного обслуговування, покращення інфраструктури, впровадження сучасних цифрових технологій, забезпечення наближення національного законодавства до актів законодавства ЄС у сфері транспорту. Галузь потребує рішучих, ефективних рішень і дій. Прошу підтримати рішення міністра та комітету.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую,</p>
<p>До слова запрошується міністр інфраструктури України Владислав Артурович Криклій. Регламент – до 10 хвилин.</p>
<p></p>
<p>16:12:38</p>
<p>КРИКЛІЙ В.А.</p>
<p>Доброго дня, пане Голово, шановні народні депутати! В першу чергу, почав би, напевне, що я теж з народних депутатів, тому добре розумію, як вам працювати з нами.</p>
<p>Хочу сказати, що за 20 місяців роботи міністром інфраструктури, більшість з яких припала на пандемію, кризу, довелося робити непритаманні для жодного міністра інфраструктури кроки, тому що ми були постійно на роздоріжжі: з одного доку, зменшувати мобільність транспорту аби завадити розповсюдження пандемії; з іншого боку, і у тому числі займалися масовою евакуацією наших громадян.</p>
<p>Загалом пріоритетами Міністерства інфраструктури і моєї команди був незмінний курс на європейську інтеграцію, залучення інвестицій, розбудова інфраструктури і однакові, чесні правила для всіх. Але, як і з айсбергом, верхівку видно тільки вище моря. Всі інфраструктурні проекти потребували і потребують суттєвого фінансування для їх реалізації. Але не всі могли отримати необхідне. Так, "Укрзалізниця", для прикладу, сплачувала і продовжує сплачувати величезні податки до бюджетів різних рівнів, а Адміністрація морських портів відраховувала 90 відсотків з прибутку у вигляді дивідендів до бюджету, що зупиняло можливості інвестиційного розвитку, інвестиційних проектів. І лише в цьому році спільними зусиллями всього уряду нам вдалося змінити дивідендну політику, зменшивши її до 50 відсотків, давши перспективу для розвитку нових інфраструктурних проектів.</p>
<p>Чи можливий розвиток інфраструктури без грошей? Ні. Так само неможливий і розвиток "Укрзалізниці" без профільних законопроектів. На превеликий жаль, попри всю величезну роботу, але за 2 роки не спромоглися на транспортному підкомітеті залізничного транспорту розглянути і рекомендувати профільний законопроект.</p>
<p>Але команда міністерства працювала разом з підприємствами в нашій сфері і робили чимало. Коли я став міністром інфраструктури, рівень виконання Угоди по європейській асоціації складав 18 відсотків, це за три роки мого попередника. Зараз це 42 відсотки, і ми суттєво збільшили темпи виконання Угоди по асоціації з ЄС.</p>
<p>Було укладено за останній рік 6 угод великих інвестиційних з Європейським банком реконструкції і розвитку та Європейським інвестиційним банком на загальну суму понад мільярд 100 мільйонів євро.</p>
<p>Продовжує тривати модернізація, не дорогами єдині, модернізація і будівництво аеропортів. Серед них і аеропорт "Одеса", а також "Вінниця", "Рівне", "Херсон", "Дніпро" і "Закарпаття".</p>
<p>Розпочалось проектування нового аеропорту в Закарпатті, а вже в червні нова злітно-посадкова смуга в міжнародному аеропорті "Одеса" зможе приймати рейси і буде відновлено повноцінну роботу міжнародного аеропорту "Ужгород" завдяки плідній роботі зі словацьким урядом.</p>
<p>І нам вдалось на 56 сходинок підняти і покращити своє місце в рейтингу дотримання стандартів авіаційної безпеки ICAO. Авіатори розуміють про що мова.</p>
<p>І на останньому засіданні уряду вдалося вже приєднатися і прийняли рішення до системи маршрутних зборів "Євроконтроль". Це ще один крок до європейської інтеграції в частині нашого аеронавігаційного обслуговування і справляння зборів.</p>
<p>Провели велику роботу з нашими колегами, з єврокомісарами, з Європейським Союзом, з Радою Європи. І вже направлено всі документи до Ради Європи для голосування, для прийняття Угоди про "відкрите небо". Фактично кінець червня, липня вже планується підписання Угоди про "відкрите небо", а це безвіз для авіації.</p>
<p>Для "Укрзалізниці", яка на півроку через пандемію змушена була зупинитися в частині пасажирських перевезень, але не було масових звільнень великої кількості працівників, і велика родина в 250 тисяч працівників залишилась працювати. Однак вперше з часів незалежності України ми домоглися того, що надається державна підтримка у розмірі 4,2 мільярда гривень фінансування на оновлення рухомого складу для залізничних перевезень та електрифікацію і інфраструктуру.</p>
<p>Також укладено угоду з французьким урядом на закупівлю 130 електровозів з понад 30 відсотками локалізації в Україні. Розпочато допуск приватної тяги на загальні колії, а це демонополізація послуг, які надає "Укрзалізниця".</p>
<p>По інвестиційному блоку. Крім вже всім добре відомих двох концесійних угод морських портів "Ольвія" та "Херсон", які залучають 3,7 мільярда гривень інвестицій в економіку цих регіонів і в економіку нашої країни, ми продовжуємо масштабувати успіх підготовки концесій ще в 4 портах. Це "Чорноморськ" – контейнерний термінал та паромна переправа. Це Одеський пасажирський термінал, а також "Ізмаїл" та "Бердянськ". Іще 6 перших концесійних проектів по дорогах підготовлено спільно з Міжнародною фінансовою корпорацією. І в цьому році дається старт цим амбітним проектам, бо будувати разом легше.</p>
<p>Нашим з вами спільним досягненням стало історичне прийняття Закону "Про внутрішній водний транспорт". І результат не змусив себе довго чекати. Лише за цей рік на 63 відсотки зросла кількість річкових перевезень. І нам вдалося знову ж таки з підтримки, у тісній співпраці з нашими європейськими колегами досягти того, що Рада Європи буде голосувати за приєднання до європейської мережі ТЕN-Т наших річок Південний Буг і Дніпро.</p>
<p>Не забували ми про дорожню безпеку – безпеку дорожнього руху, за яку теж відповідаємо. Була запущена система автоматичної фото-, відеофіксації, за що дякую всім причетним.</p>
<p>Було підготовлено і чекає лише на зелену кнопку не в частині голосування, а в частині прийняття законопроекту. Система зважування в русі, а це 50 комплексів, які дозволять без інспекторів, без людського фактору захищати наші дороги, але для цього необхідно прийняти 2 важливих законопроекти: 3742 і 3743 і це вже завдання до вас.</p>
<p>В сфері поштових послуг пандемія стала і викликом, і можливостями. Ми почали доставляти через наших поштарів і через наші мобільні сільські відділення ліки, і це було важливо. Завдяки спільному проекту і фінансуванню з Європейським банком реконструкції та розвитку та Європейським інвестиційним банком ми отримаємо фінансування на закупівлю 1 тисячі 850 мобільних відділень, а також будівництво 5 сортувальних логістичних хабів, які дозволять обслуговувати електронну комерцію та забезпечувати якість і швидкість для наших громадян. І що не менш важливо, бо багато хто з вас дотичні були до цього проекту, розпочали відбір консультанта на придбання банку. Фактично "Укрпошта" у симбіозі зможе-таки стати в такий спосіб пошто-банком.</p>
<p>Окремо зауважу, шановні колеги, з першого дня своїми діями і рішеннями ми постійно передавали вітання шановним олігархам. Завдяки змінам Повітряного кодексу, який ви проголосували, тепер всі без винятку авіакомпанії змушені платити і вони платять, а не як раніше – накопичували за рахунок держави мільярдні борги. А питання справедливих тарифів у транспорті і вирівнювання цих тарифів, а також створення незалежного регулятора вже залишимо для наших наступників. Але ці питання ініціювалися і, сподіваюся, будуть реалізовані.</p>
<p>Шановні колеги, дякую всім, хто змінював країну разом з нами, разом зі мною. Особливо хочу подякувати всім і кожному окремому депутату, і парламентарю, хто працював над покращенням країни, над покращенням нашого інвестиційного клімату, а не піклувався тільки про свої власні питання. На жаль, і такі були.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться на запитання до доповідача. Запитання від народних депутатів України. Запишіться, запишіться.</p>
<p>Герасимов Артур Володимирович.</p>
<p></p>
<p>16:23:09</p>
<p>ГЕРАСИМОВ А.В.</p>
<p>Прошу передати слово Володимиру Ар'єву.</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Володимир Ар'єв.</p>
<p></p>
<p>16:23:16</p>
<p>АР’ЄВ В.І.</p>
<p>Пане міністр, я дуже уважно слухав вашу зараз промову. Це був звіт, наповнений оптимізмом і гарних таких от важливих речей, які були зроблені. Жодним чином не зрозуміло тільки, чому ви у відставку ідете, якщо ви так добре працюєте.</p>
<p>І у мене тоді питання інше. А може, тоді вас хочуть замінити на того, хто буде краще "велике крадівництво" контролювати, щоб уже так, через міністерство і надійно?</p>
<p>Дякую.</p>
<p></p>
<p>16:23:52</p>
<p>КРИКЛІЙ В.А.</p>
<p>Мені здається, в цій частині запитання є частина емоцій, а частина запитань, власне, до мене. Я хочу сказати, що від самого першого дня ми приходили в командній роботі і йдемо в командній роботі, і мені здається, це нормальна співпраця із взаємоповагою.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p><a name=_GoBack></a>ГОЛОВУЮЧИЙ. Клименко Юлія Леонідівна.</p>
<p></p>
<p>16:24:22</p>
<p>КЛИМЕНКО Ю.Л.</p>
<p>Шановний пане міністр, я хочу сказати, що ви, мабуть, не один із небагатьох міністрів, які зробили звіт. І це, я думаю, гарний початок того, щоби кожний міністр, який іде, і кожний міністр, який приходить, приходили сюди з конкретними результатами і з конкретним планом. Я вітаю, що це у нас все ж таки починає відбуватися.</p>
<p>Моє питання наступне. Що би ви передали вашим... Я сподіваюсь, ви передасте вашому наступнику всі ваші надбання, а також всі документи. Що би ви... п'ять кроків, які необхідно зробити для того, щоб "Укрзалізниця", яка має 5 відсотків ВВП розміром, все ж таки почала реформуватися і все ж таки почала працювати? Тому що в тому стані, в якому є, це параліч. І це в кінці кінців призведе до економічного колапсу.</p>
<p>Дякую.</p>
<p></p>
<p>16:25:15</p>
<p>КРИКЛІЙ В.А.</p>
<p>Дякую.</p>
<p>Скажу навіть більше. Що передаю і Transition Book. Я вважаю, що це була гарна започаткована у свій час практика, коли наступникам передають підготовлений звіт, що зроблено і в якому стані, і де, власне, треба дотиснути, щоб було зроблено для країни загалом ще більше.</p>
<p>Що стосується "Укрзалізниці", тут дуже часто плутали насправді. Але це ж результат в тому числі і корпоративної реформи, що є керівництво "Укрзалізниці", яке відповідає за операційні результати.</p>
<p>Що стосується саме міністерства, то, зрозуміло, це питання справедливих тарифів. Оскільки не можна, з одного боку, бачити, як зростає вартість ресурсів на міжнародних ринках, а в той же час залишаються такі самі тарифи на перевезення. Тобто фактично держава у такий спосіб підтримує, дотує найбільших перевізників, а ми розуміємо, про кого і про що ми говоримо. Це вкрай важливо.</p>
<p>Більше того, необхідно завершити процес. Оскільки ми в пілотному проекті запустили приватну тягу і цей процес має бути масштабований. І "Укрзалізниця" або залізничні перевезення не мають дорівнювати "Укрзалізниця". У "Укрзалізниці" є своя відповідальність, де, звісно, держава має залишати за собою стратегічні функції як за монополістом. Але мають з'являтися інші гравці на ринку. Там, де була демонополізація, там, де з'являлась конкуренція, завжди покращується клімат.</p>
<p>По-третє, напевно, в жодний спосіб не можна допустити дефолту цієї однієї з найбільш стратегічних компаній. І тут необхідно залучати постійно наших міжнародних партнерів для того, щоб отримувати нормальне прозоре фінансування за низький відсоток і реструктуризувати ті накопичені борги, які тягнули компанію вниз.</p>
<p>Ну, і зрозуміло, напевно, і четверте, і п'яте, що всі хочуть оновлення рухомого складу, покращення залізничних перевезень, покращення інфраструктурних проектів. А для цього…</p>
<p></p>
<p>ГОЛОВУЮЧИЙ. Дякую.</p>
<p>Устенко Олексій Олегович.</p>
<p></p>
<p>16:27:28</p>
<p>УСТЕНКО О.О.</p>
<p>Пане міністр, дуже дійсно багато було чого зроблено.</p>
<p>Це і програма "Великого будівництва", це дійсно наведення порядків в наших портах, це багато інфраструктурних проектів, і ми це цінимо, і ми раді, що ви були з нами в команді. Ви завжди реагували на будь-яке звернення, на будь-які прохання і це дійсно дуже важливо, коли є комунікація між Верховною Радою і міністром. І ще раз також хочу підтримати колег і сказати з приводу того, що дуже добре, що ви прийшли і прозвітували, і це дійсно повага до Верховної Ради, і до народу України.</p>
<p>Моє запитання таке. Скажіть, будь ласка, я знаю, що розпочата робота з внутрішнього водного шляху Е40. Скажіть, будь ласка, на якій вона тепер стадії і що порадите своєму наступнику, як зробити так, щоб вже в 23-му, наприклад, році вже цей шлях зміг хоча б, якщо не запрацювати, то вже почалося активне його будівництво?</p>
<p>Дуже дякую.</p>
<p></p>
<p>16:28:36</p>
<p>КРИКЛІЙ В.А.</p>
<p>Дякую за запитання. Дякую за оцінку, для мене це дійсно важливо і цінно.</p>
<p>Хочу ще раз, напевне, зауважити, що Європейський Союз готовий підключати нашу мережу річкових перевезень, а саме Дніпро та Південний Буг, до європейських річкових шляхів, до мережі тентів в тому числі. В цьому році у нас зростання на понад 60 відсотків спостерігається вже в річкових перевезеннях. Непопулярно про це говорити з політичної точки зору, але днопоглиблювальні роботи, які ми зробили на Прип'яті, дозволили в тому числі експортувати, імпортувати, перепрошую, частину продукції і нафтопродуктів, які їдуть з Білорусії і вже доставляються річковими перевезеннями, розвантажуючи нашу дорожню мережу і не здійснюючи шкоду для них, але для повноцінної реалізації проекту Е40, який зможе Чорне і Балтійське море об'єднати, тут необхідна ще і підтримка, звісно, наших європейських колег в частині в першу чергу Польщі, території Польщі, оскільки цей проект вартує майже 12 мільярдів євро і вони над цим працюють, тому тут треба нагадувати. Але прийняття Закону про внутрішні водні шляхи, весь Євросоюз і всі наші колеги європейські дуже високо оцінили і саме тому ми зараз зможемо отримати доступ до структурних фондів ЄС, до фінансування інвестиційних проектів, але не менш важливо, щоб ви прийняли в кодексі зміни, які дозволять системно фінансувати оновлення і модернізацію шлюзів по всій річці Дніпро.</p>
<p>Дякую.</p>
<p></p>
<p>ГОЛОВУЮЧИЙ. Федина Софія Романівна.</p>
<p></p>
<p>16:30:22</p>
<p>ФЕДИНА С.Р.</p>
<p>Прошу передати слово колезі Ірині Геращенко.</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p></p>
<p>16:30:29</p>
<p>ГЕРАЩЕНКО І.В.</p>
<p>Пане міністре, я переконана, ви знаєте, українську Конституцію. Ми маємо бути парламентсько-президентською, а не офісно-президентською республікою. І тільки що на комітеті ви зізналися, що написали заяву, бо це попросив Президент. Це є велике порушення закону. Ви готові давати свідчення в прокуратурі, що під тиском зараз ідете з вашої посади? Перше запитання.</p>
<p>Друге запитання. Як так трапилося, що за вашого керівництва метр, кілометр ремонту дороги зріс вдвічі?</p>
<p>І третє питання. Нещодавно голова бюджетного комітету був застуканий в ресторані разом з бізнесменом, який отримає 90 відсотків тендерів на "великому крадівництві"? А скільки разів ви бували з цим бізнесменом в ресторанах? І як так трапилось, що у вас одна фірма отримає ось ці всі підряди і наряди?</p>
<p>Дякуємо.</p>
<p></p>
<p>16:31:26</p>
<p>КРИКЛІЙ В.А.</p>
<p>Дякую вам.</p>
<p>Я ще раз повторюсь і це важлива теза, що всі дії приймаються командно. Зрозуміло, що у нас парламентсько-президентська республіка і всі ці речі, навіть якщо комунікуються, дискутуються, рішення приймається самостійно в законний спосіб.</p>
<p>Що стосується проектів великого будівництва і вартості ділянок. Треба конкретизувати власне, про яку саме там дорогу, про який саме тендер йде мова. Відносно ресторанних там чи обідів, я не зовсім зрозумів. Я не зовсім розумію, про що мова. Я з підрядними і генпідрядними організаціями великого будівництва точно ніколи не мав ані обідів, ані зустрічей.</p>
<p>Дякую.</p>
<p></p>
<p>ГОЛОВУЮЧИЙ. Дякую, Владислав Артурович. Будь ласка, присідайте.</p>
<p>Шановні колеги, запишіться, будь ласка, на виступи від депутатських фракцій та груп.</p>
<p>Макаров Олег Анатолійович.</p>
<p>Клименко Юлія Леонідівна.</p>
<p></p>
<p>16:33:03</p>
<p>КЛИМЕНКО Ю.Л.</p>
<p>Шановні колеги, я хочу сказати, що це дійсно гарний прецедент, що міністр прийшов в незалежності від того, чи за власним бажанням, чи не за власним він іде, він зробив звіт. І хочеться такі звіти від кожного міністра чути регулярно, а не раз на 2 роки, тому що це важливі міністерства, важливі проекти і це велика частина економіки, як у би ми хотіли чути, в тому числі від майбутнього міністра інфраструктури.</p>
<p>Що я хочу сказати? До тих проблем, які ми з вами вже послухали і про "Укрзалізницю" і про багато всього, я хочу сказати, що цей сектор є просто один весь в проблемах. Починаючи від моряків, які не можуть отримати свої дипломи і які підтверджують свою кваліфікацію. Тільки, на жаль, за хабарі і гроші, від 2-х до 10 тисяч доларів коштує підтвердження документів, елементарне отримання дипломів, яке повинно бути фактично адміністративною послугою і бути по мінімальній вартості.</p>
<p>Ми втрачаємо з вами, як країна, 150 тисяч моряків, постійно, тому що ці люди дивляться на цю бюрократію і на хабарі і приймають рішення, чи залишатися в Україні, чи забрати свої речі і виїхати за кордон і вони будуть виїжджати. Тому закликаю майбутнього міністра, будь ласка, займіться цим питанням номер один. Я знаю, що був наказ, на жаль, він оскаржений в ОАСК цьому прекрасному суді і тепер моряки знову вимушені платити хабарі, щоби отримати свої дипломи і підтвердження кваліфікації.</p>
<p>Хочу сказати, що у нас є величезна проблема в авіагалузі, тому що ця галузь постраждала найбільше від коронавірусу. Що ця галузь, чому у нас квитки коштують дорожче, ніж долетіти до Брюсселя, а інколи й до Нью-Йорка, чому квитки всередині країни коштують такі великі гроші? Давайте розберемося, давайте все ж таки будемо робити так, щоби наші не тільки туристи, а й громадяни могли мандрувати, не розбиваючи свої машини на наших дорогах, а також щоб безпечно мандрували.</p>
<p>У нас є багато проблем з дорогами, які побудовані раніше і побудовані зараз. Чому? Тому що немає фактично контролю над вагою вантажівок, які рухаються, вони розбивають дороги і продовжують розбивати. Немає чіткого регулювання, а також немає чітких штрафів і визнання вини для тих, хто рухається з перевантаженими автомобілями, в результаті ми маємо з вами країну, яка має найбільшу кількість аварій і смертей на дорогах, більше 3 тисяч на рік і більше 30 тисяч поранених на дорогах, це майже війна.</p>
<p>Тому, колеги, я закликаю, щоб наступний міністр приходив до нас частіше, звітував нам по кожному проблемному питанню, а ми йому допомагали, не дивлячись на те, чи ми партія влади, чи опозиція, тому що це наше життя і це наша інфраструктура.</p>
<p>Дякую.</p>
<p></p>
<p>ГОЛОВУЮЧИЙ. Дануца Олександр Анатолійович.</p>
<p></p>
<p>16:36:14</p>
<p>ДАНУЦА О.А.</p>
<p>Дякую за надане слово. Я хотів би власне приєднатися до колег і, так само, подякувати міністру і за пророблену, доволі тетанічну, роботу і за те, що він все-таки прийшов у парламент і мав сміливість, і честь говорити про свою роботу. Йому нема за що соромитися, власне, за свою роботу.</p>
<p>А що стосується обідів, вечерь чи телефонних розмов, які тут піднімала колега наша, то я б сказав крилатим виразом: "Жму руку, обнімаю".</p>
<p></p>
<p>ГОЛОВУЮЧИЙ. Геращенко Ірина Володимирівна.</p>
<p></p>
<p>16:37:12</p>
<p>ГЕРАЩЕНКО І.В.</p>
<p>Шановні українці. "Європейська солідарність" єдина фракція в цій залі, яка не має жодного відношення до урядів Зеленського. Ми не голосували за жодного міністра, ми не несемо за цей хаос, бардак, непрофесійність, корупцію відповідальності, на жаль, всі інші фракції цю відповідальність несуть.</p>
<p>Наша позиція наступна, що весь уряд Зеленського за непрофесійність, бардак, корупцію, хаос, відсутність стратегії має піти у відставку і під це ми зібрали 91 голос. Колеги, "слуги" не соромтесь, підходьте вас все одно потім примусять оцих всіх ноунеймів, які стали безіменними міністрами, бо і ви їх прізвищ не знаєте, відправити їх у відставку, коли прийде воля вашого царя з Банкової. Тому що, на жаль, ми вперше має випадок, коли український парламент множиться на нуль, і всі рішення призначаються на Банковій.</p>
<p>Тільки що ми послухали не звіт, а панегірик, у нас прекрасний міністр, я не знаю, можливо, ви – наступник Зеленського. Він сказав, що йде на один термін у Президенти і зараз підшукує, хто ж інший буде такий геніальний, тому що ми почули насправді тут, що з дорогами у нас все добре, з "Укрзалізницею" все добре. Шановних олігархів уже починають притискувати, тільки статистика говорить інше.</p>
<p>Друзі, епоха бідності закінчилася, почалася епоха зубожіння. Ціни і тарифи зростають, а не те, що ви обіцяли, у людей немає грошей навіть на квитки. А в цей час "Укрзалізниця", члени наглядової ради ще отримують подвійну зарплату за те, що "кошмарять" опозицію, замість того, щоб займатися своїми безпосередніми справами.</p>
<p>Звичайно, ганьба, коли міністр, який прийшов сюди, обіцяючи народу нові принципи, нові правила захищати Конституцію, "як заєць трусливий" пише заяву, бо йому так сказав Президент. А, якщо він вам скаже, з потягу зіскочити на повній швидкості, ви теж це зробите?</p>
<p>Власне, ми бачимо сьогодні руйнацію всіх інституцій. І ми вважаємо, що питаннями взагалі всіх міністрів мають зайнятися і антикорупційні органи і структури, видатні антикорупціонери, які зараз жмуть руку і обнімають міністра от там от, дякуючи йому за роботу, так не голосуйте тоді за його відставку. Що ж ви боїтеся голосувати. Але злі язики кажуть, що олігархи утримують фракцію "Слуг народу" і за кожне неголосування вас всіх серйозно штрафують. А насправді, поясність, будь ласка, українському народу, як же так трапилося, що ви оголосили боротьбу з олігархатом, а в цей час поки народ зубожіє, олігархи, згідно всій статистиці дуже серйозно підняли свої статки, в тому числі і через оці корупційні тендери, в тому числі і через "Укрзалізницю", на якій вони дійсно заробляють, а ви тільки зараз у вашому звіті вперше за два роки це озвучили.</p>
<p>Ми будемо голосувати за відставки всіх міністрів, тому що ми взагалі вважаємо, що треба б і Зеленському уже піти…</p>
<p></p>
<p>ГОЛОВУЮЧИЙ. Шановні колеги, переходимо до голосування. Будь ласка, запросіть народних депутатів до залу.</p>
<p>Готові голосувати?</p>
<p>Шановні колеги, відповідно до пункту 12 частини першої статті 85 Конституції України ставлю на голосування пропозицію про звільнення Криклія Владислава Артуровича з посади міністра інфраструктури України.</p>
<p>Готові голосувати? Рішення комітету було "підтримати". Готові голосувати? Прошу підтримати та проголосувати.</p>
<p></p>
<p>16:42:03</p>
<p>За-284</p>
<p>Рішення прийнято.</p>
<p>Дякую, Владиславе Артуровичу, за роботу. Бажаю вам успіхів на нових напрямках. <i>(Оплески)</i></p>
<p>Шановні колеги! Не кричіть, будь ласка. Шановні колеги, даю доручення Апарату підготувати постанову за результатами розгляду питання.</p>
<p>Наступне питання порядку денного, відповідно до пункту 12 частини першої статті 85 Конституції України до повноважень Верховної Ради України належить звільнення з посади членів Кабінету Міністрів України, 14 травня 2021 року до Верховної Ради надійшла заява члена Кабміну Петрашка Ігоря Ростиславовича з проханням звільнити його з посади міністра розвитку економіки, торгівлі та сільського господарства України за власним бажання. Відповідні матеріали вам надані. Порядок розгляду цього питання такий самий, як і в попередньому розгляді.</p>
<p>До слова для доповіді запрошується голова Комітету з питань економічного розвитку Дмитро Андрійович Наталуха.</p>
<p>До слова запрошується заступник голови комітету Роксолана Андріївна Підласа.</p>
<p></p>
<p>16:43:44</p>
<p>ПІДЛАСА Р.А.</p>
<p>Шановні народні депутати, за дорученням Голови Верховної Ради, Комітет з питань економічного розвитку на засіданні 18 травня розглянув заяву міністра розвитку економіки, торгівлі та сільського господарства Петрашка Ігоря Ростиславовича про звільнення з займаної посади за власним бажання.</p>
<p>Під час обговорення народні депутати України члени комітету не підтримали звільнення Петрашка Ігоря Ростиславовича з посади міністра розвитку економіки та сільського господарства України та прийняли рішення рекомендувати Верховній Раді визначитися шляхом голосування із зазначеного питання.</p>
<p>І окремо, користуючись нагодою, хочу подякувати Ігорю Ростиславовичу від імені комітету за плідну співпрацю.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується міністр розвитку економіки, торгівлі та сільського господарства України Петрашко Ігоря Ростиславович.</p>
<p></p>
<p>16:44:54</p>
<p>ПЕТРАШКО І.Р.</p>
<p>Доброго дня, шановні депутати, колеги, друзі! Тільки згадую, буквально рік тому стояв тут на трибуні перед голосуванням. Обговорювали плани, обговорювали завдання. За цей рік багато чого вдалося зробити. Багато чого є в планах, які будуть реалізовуватися, я впевнений, в співпраці з вами, в співпраці з Офісом Президента, Кабінетом Міністрів. Але основним досягненням, напевне, міністерства була стабілізація економіки в умовах коронакризи. Це виклик, який ми отримали несподівано і зреагували на нього належним чином.</p>
<p>Вперше в історії, якщо сказати, ми пройшли кризу без кардинальних потрясінь в стабільному курсовому середовищі і з одночасним підняттям як мінімальної, так і середньої заробітної плати. Закладені підвалини для зростання економіки і отримана також вже позитивна динаміка з березня місяця, у тому числі по зростанню експорту, торгівлі, промислового виробництва вперше за дуже-дуже багато років.</p>
<p>Що конкретно вдалося зробити. Дуже коротко і тезисно про ключові напрацювання і досягнення.</p>
<p>Отже, програма "5-7-9". Бізнес отримав такий необхідний для нього фінансовий ресурс. На даний момент вже понад 40 мільярдів видано за програмою, і ця цифра кожен тиждень збільшується на 2,5 мільярдів гривень. Декілька раз ми її перезавантажували, вдосконалювали для її ефективного функціонування, але вона вже стала невід'ємною частиною для мікро і малого підприємництва.</p>
<p>Виплати. Зрозуміло, що змушені закриття підприємств, обмеження, виходячи з тих карантинних обмежень, які уряд вводив; 8-тисячні виплати, були запроваджені спеціальні програми. І вже порядка 6 мільярдів було виплачено, і виплати продовжуються. Тобто ми підтримуємо і підтримували бізнес.</p>
<p>Безробіття. Для збереження стабільної ситуації на ринку праці була ініційована абсолютно нова програма і унікальна не тільки для України, а і для інших країн по частковому безробіттю. І спрощені всі процедури по реєстрації безробітних і виплати допомоги. Таким чином було збережено 500 тисяч робочих місць і працевлаштовано за цей рік більше 800 тисяч осіб. Тобто нам вдалося зупинити зростання і закласти правильні підвалини.</p>
<p>Міністерство торгівлі і сільського господарства, тому також ми займалися і сільським господарством. І хочу декілька слів сказати про АПК.</p>
<p>Було не тільки збережено всю підтримку, незважаючи на обмеження бюджетні, які були вимушені проведенню в квітні, в травні минулого року, але також додано важливі нові напрямки започатковано, які буде реалізовувати вже Міністерство агропромислового комплексу, і ми ці підвалини передаємо. Це підтримки такі додаткові, як скотарство, зрошення, агрострахування. Законопроекти вносилися, і вони знаходяться у Верховній Раді, спільно з вами, з комітетом ми напрацьовували.</p>
<p>Земельна реформа підготовила інфраструктуру для відкриття ринку землі.</p>
<p>Продовольча безпека. Думаю, всі ми пам'ятаємо дискусії, що у нас не буде продуктів харчування, що будуть якісь обмеження, цінові сплески. Всі продовольчі товари були забезпечені в повному обсязі, при чому ми намагалися і використовували максимально ринкові методи для стабілізації. Ситуація з цінами завжди була під посиленим контролем і постійно врегульовувалася, незважаючи на об'єктивні чинники, які пов'язані із зростання попиту на сільськогосподарську продукцію в світі і як результат в Україні.</p>
<p>Було також розроблено стратегію продовольчої безпеки України.</p>
<p>Приватизація. Розблоковано велику приватизацію, дохід до державного бюджету від якої склав понад 2,5 мільярди гривень і на приватизацію передано більше 200 об'єктів. Запущено також масштабну реформу сфери оренди державного та комунального майна.</p>
<p>Система ProZorro. Було вдосконалено систему закупівель і додано новий критерій, який дасть можливість кращого доступу для українських підприємців, це вартість життєвого циклу. Це поштовх як для розвитку національного виробника, так і для якісного забезпечення державних потреб і потреб українців.</p>
<p>ProZorro Market. Україна заощадила 43 мільярди гривень на тендерах і запровадила електронні каталоги в небувалому масштабі.</p>
<p>Важливий напрямок в процесі, але який ми досягли вперше за 10 років прогресу, це промисловий безвіз. Було проведено масштабну підготовчу роботу до укладення угоди і отримано 5 травня перший позитивний звіт від оціночної комісії ЄС, який дає нам дуже оптимістичні перспективи по просуванню і отриманню нарешті для України "промислового безвізу" нетарифних обмежень. Ми дійсно на порозі справді революційного рішення для наших промислових компаній.</p>
<p>Інвестклімат. В Мінекономіки розроблено фундаментальний законопроект "інвестняні" і вдосконалено законодавчу базу щодо державно-приватного партнерства і індустріальних парків. Вперше на реалізацію державних інвестиційних проектів з вашою допомогою будо спрямовано 4 мільярди гривень, з них 2,5 мільярда направлені на проекти в медичній сфері.</p>
<p>Захист національного виробника. Ми по-інакшому почали дивитися на цей підхід і активно почали використовувати ті заходи, які нам дозволяють у тому числі і наші міжнародні угоди. На даний момент застосовується 28 заходів щодо імпорту різного роду продукції, яка допомагає українським виробникам більш впевнено себе почувати на нашому ринку.</p>
<p>Міжнародна співпраця. 23 нові ринки було відкрито для українських експортерів. Укладено Угоду про вільну торгівлю з Британією, де 98 процентів усіх українських товарів мають доступ вільний на ринок Великобританії. Причому хочу зазначити, всі наші об'єми, які в нас мали з Європейським Союзом, збереглися в тих самих об'ємах. Тобто ми додали Великобританію додатково до тих речей, які ми, до тих можливостей, які український бізнес мав.</p>
<p>Експорт. Було збільшено статутний капітал Експортно-кредитного агентства. І зараз є декілька теж законодавчих ініціатив, яким чином розширити його діяльність. І сформовано наглядову раду і укладено перші страхові договори. Цей процес на цей рік ми плануємо, що попит на продукти ЕКА має перевищити 10 мільярдів гривень. І на даний момент вже є пакет заявок на суму, яка перевищує 250 мільйонів доларів, і це тільки початок.</p>
<p>Було прийнято важливі рішення в сфері трудових відносин, інтелектуальної власності, публічної власності, оборонно-промислового комплексу. Було витримано і дотримано виконання державного оборонного замовлення, це теж міністерство в нас займалося. І інші речі в сфері економіки безпеки та оборони.</p>
<p>Також вдалося посилити інституційну спроможність Держспоживслужби і зрушити з місця питання будівництва прикордонних інспекційних постів.</p>
<p>Хочу подякувати Верховній Раді, Президенту України, Прем’єр-міністру, урядовій команді, депутатам і команді Мінекономіки за потужну співпрацю. Вірю в Україну! Слава Україні!</p>
<p></p>
<p>ГОЛОВУЮЧИЙ. Будь ласка, запишіться на запитання до доповідача від народних депутатів України.</p>
<p>Зінкевич Яна Вадимівна.</p>
<p></p>
<p>16:53:04</p>
<p>ЗІНКЕВИЧ Я.В.</p>
<p>Прошу передати слово Ніні Петрівні Южаніній.</p>
<p></p>
<p>ГОЛОВУЮЧИЙ. Ніна Петрівна Южаніна.</p>
<p></p>
<p>16:53:09</p>
<p>ЮЖАНІНА Н.П.</p>
<p>Шановний міністре, скажіть, будь ласка, у вас насправді як у міністра розвитку економіки, торгівлі та сільського господарства найбільше було повноважень в уряді для того, щоб задати той курс економічного розвитку, який ми маємо обов'язково пройти, інакше оце жебрацтво і спадання, зниження ВВП, порівняно кожен квартал ми все падаємо і падаємо, закінчиться просто великим колапсом в країні. Але ви щойно сказали своїм досягненням "5-7-9". Із 40 мільярдів 26 мільярдів – це рефінанс, із виплат по 8 тисяч вашої ініціативи взагалі не було, адже саме парламент напрацьовував проекти закону для того, щоб допомогти бізнесу пережити оцей карантинний період. Де ви були в цей час?</p>
<p>І я вважаю, що те, що ви відзвітувалися щойно, все треба ділити пополам, тому що більшість ваших ініціатив користі не приносять. Це інвестняні, які створюють якраз неконкурентне становище в Україні, через що бізнес піде з України. Як ви можете собі ставити це в…</p>
<p></p>
<p>16:54:20</p>
<p>ПЕТРАШКО І.Р.</p>
<p>Дякую за запитання.</p>
<p>Можемо собі ставити і це об'єктивна ситуація, тому що, ще раз повторюсь, що Україна пройшла кризу, яка була світова, набагато краще ніж наші країни-сусіди. І це перший раз в історії. Це важливий факт і цього ніхто не змінить.</p>
<p>Далі, друге. Підвалини, які зараз заклалися на цей рік, і ми відповідаємо за свої прогнози, це 4 плюс відсотки росту ВВП і ми вже бачимо підтвердження цього, починаючи з березня, з квітня місяця по наших результатах.</p>
<p>Щодо інвестнянь, я вважаю, що український виробник і не тільки виробник, це, правильно сказати, виробництво в Україні, вироблення в Україні має стати пріоритетом. І всі, в тому числі міжнародні партнери, згодилися і розуміють, що це абсолютно закон, який відповідає всім нашим міжнародним зобов'язанням.</p>
<p>Дякую.</p>
<p></p>
<p>ГОЛОВУЮЧИЙ. Касай Костянтин Іванович.</p>
<p></p>
<p>16:55:22</p>
<p>КАСАЙ К.І.</p>
<p>Прошу передати слово колезі Дирдіну Максиму.</p>
<p></p>
<p>ГОЛОВУЮЧИЙ. Ще раз?</p>
<p></p>
<p>16:55:29</p>
<p>ДИРДІН М.Є.</p>
<p>Дякую.</p>
<p>У вашому виступі я не почув інформації щодо державного резерву України. В мене наступне питання. Що за час вашої каденції було зроблено у сфері державного резерву України? Тому що Мінекономіки контролює діяльність цієї сфери.</p>
<p>Чому я задаю це питання? Тому що за рік на підприємстві хлібна база "Арбузинка" в Миколаївській області, вдумайтеся, за рік змінилося п'ять керівників. Люди звільнилися, залишилася тільки одна охорона, яка працює без зарплати і охороняє державний резерв. Питання в цьому контексті.</p>
<p>Дякую.</p>
<p></p>
<p>16:56:11</p>
<p>ПЕТРАШКО І.Р.</p>
<p>Я дякую за запитання.</p>
<p>Зрозуміло, є чутливі і болючі питання, в тому числі одне з них – це державний резерв України. Ми зберегли багато речей, які треба було зберегти. В той же час зрозуміло, що підготовлена концепція реформування державного резерву України, який повинен змінитися і перестати бути залишком і рудиментом радянської системи, і перехід на більш прогресивні методи, як ми забезпечували, наприклад, в тому числі продовольчу безпеку. Це один із елементів функціоналу державного резерву. Ми перейшли на інші ринкові міжнародно визнані методи забезпечення. І підписували, і виконували меморандуми і з виробниками, і з переробниками, і з експортерами. Але слушно, що питання реформи державного резерву, воно стоїть на порядку денному і повинно бути реалізовано.</p>
<p>Дякую.</p>
<p></p>
<p>ГОЛОВУЮЧИЙ. Стефанишина Ольга Анатоліївна.</p>
<p></p>
<p>16:57:16</p>
<p>СТЕФАНИШИНА О.А.</p>
<p>Железняк.</p>
<p></p>
<p>ГОЛОВУЮЧИЙ. Железняк Ярослав Іванович.</p>
<p></p>
<p>16:57:21</p>
<p>ЖЕЛЕЗНЯК Я.І.</p>
<p>Пане міністр, міністр економіки – це представник, в першу чергу, підприємців. У мене велике питання до вас. А чому ви мовчали, коли уряд впроваджував безглузді, іноді руйнівні запобіжні заходи у вигляді карантинів вихідного дня і всякого іншого, які руйнували бізнес? Чому ви мовчали, коли у нас не було реальної підтримки бізнесу? Чому вас не було на робочих групах, коли тут, в парламенті, і вдень, і вночі на початку пандемії ми розробляли заходи для того, щоб бізнес пережив цей період? Чому ви мовчали, коли піднімали мінімальну заробітну плату, що фактично є підняттям податків для малого та середнього бізнесу? Чому ви жодного разу не виступили з ініціативою, як справді нам розвивати економіку, а не тягнути 2-3 відсотки ВВП вперед? Чому ви не виконували свою функцію як міністр економіки?</p>
<p>Дякую.</p>
<p></p>
<p>16:58:24</p>
<p>ПЕТРАШКО І.Р.</p>
<p>Дякую.</p>
<p>Функцію міністра економіки, я вважаю, що ми виконували дуже добре разом з командою і разом теж з парламентом. В тих речах, які ви коментуєте, багато речей, які, дійсно, були правильно зроблено. В тому числі ми підтримували підняття і мінімальної заробітної плати. Карантинні обмеження, зрозуміло, вони болючі були для бізнесу, але вони були абсолютно обґрунтовані.</p>
<p>І якщо взяти і порівняти з сусідніми країнами, завжди будь-який хороший експерт аналізує і досвід сусідніх теж країн, то ми максимально м'яко пройшли. І запропонували в межах обмеженості фінансових ресурсів держави програми підтримки, які зберегли, і ще раз я наголошую, дали кращий результат, чим у наших країнах-сусідів, і заклали підвалини для росту кращого знову ж таки, ніж у наших країнах-сусідів в цьому році. І тільки так оцінюється результат.</p>
<p>Дякую.</p>
<p></p>
<p>ГОЛОВУЮЧИЙ. Клименко Юлія Леонідівна.</p>
<p></p>
<p>16:59:30</p>
<p>КЛИМЕНКО Ю.Л.</p>
<p>Шановний пане міністр, я хочу вам сказати, що реформа Держрезерву була розроблена в 15-му році і, здається, в 16-му. Єдине, що вам треба було зробити – це її імплементувати. Але нікому не потрібно імплементувати Держрезерв, тому що з нього зручно красти 4 мільярди гривень на рік.</p>
<p>І те, що ми маємо підвищення пального, повинно бути загашено якраз з запасами держрезерву, а не підняттям і абсолютно неправильним регулювання державним на ринку палива. Але моє питання інше. Як так вийшло, що в країні, яка воює, державне оборонне замовлення було подане на затвердження Кабінету Міністрів тільки в квітні замість того, щоб це зробити в січні 2021 року? Чи невже ми не збираємося нічого імплементувати в обороні? Чи нам не потрібна нова зброя? Чи нам не потрібно модернізувати заводи? Як так вийшло? Це саме ви, власне кажучи, і затримали його на 4 місяці як Міністерство економіки.</p>
<p>Дякую.</p>
<p></p>
<p>17:00:37</p>
<p>ПЕТРАШКО І.Р.</p>
<p>Дякую за запитання.</p>
<p>Це неправда абсолютно. Але я попрошу питання переадресувати вже до Кабінету Міністрів, оскільки ми не займаємося державним оборонним замовленням з січня місяця.</p>
<p></p>
<p>ГОЛОВУЮЧИЙ. Рудик Кіра Олександрівна.</p>
<p></p>
<p>17:00:56</p>
<p>РУДИК К.О.</p>
<p>Ярославу Железняку.</p>
<p></p>
<p>ГОЛОВУЮЧИЙ. Железняк Ярослав Іванович.</p>
<p></p>
<p>17:01:01</p>
<p>ЖЕЛЕЗНЯК Я.І.</p>
<p>Пане міністре, у нас буде нарешті можливість з вами поспілкуватися. Давайте тоді продовжу запитання. Якщо ви говорите про підняття мінімальної заробітної плати, то у мене до вас дуже-дуже просте запитання, поки що як до міністра економіки. Наскільки, мінімум, збільшилось податкове навантаження на створення одного робочого місця в результаті підняття такої мінімальної заробітної плати?</p>
<p>Дякую.</p>
<p></p>
<p>17:01:31</p>
<p>ПЕТРАШКО І.Р.</p>
<p>Дякую. Я так розумію, що фракція "Голос" тільки в парламенті є.</p>
<p>Дивіться, підняття мінімальної заробітної плати завжди є елементом балансу. Підняття мінімальної заробітної плати у випадку нашому урядовому, воно абсолютно було обґрунтовано, оскільки наша мінімальна зарплата являється одна з найнижчих у світі. І підняття мінімальної заробітної плати згідно наших розрахунків сприяло зростанню ВВП на 0,2 відсотка в річному еквіваленті і збільшення споживчого попиту.</p>
<p>Дякую.</p>
<p></p>
<p>ГОЛОВУЮЧИЙ. Чорний Дмитро Сергійович.</p>
<p></p>
<p>17:02:13</p>
<p>ЧОРНИЙ Д.С.</p>
<p>Прошу передати слово Ірині Верещук.</p>
<p></p>
<p>ГОЛОВУЮЧИЙ. Ірина Андріївна Верещук.</p>
<p></p>
<p>17:02:20</p>
<p>ВЕРЕЩУК І.А.</p>
<p>Пане міністре, доброго дня. У мене наступне питання. Я дякую вам за звіт. Ви назвали ті переваги, і ті зроблені проекти, і ті процеси, які ви запустили, за що ми вам дякуємо. Але він на мою думку, неповний. Ви не назвали помилки і те, що вам не вдалось.</p>
<p>Я вас дуже прошу, скажіть, що не вдалось, і хто або що вам завадив? Нам дуже це важливо, щоб ми не повторювали помилки у майбутньому. І якщо є не доопрацювання, то для майбутнього міністра, так, це має бути дороговказом, бо ми не змінюємо прізвища, ми хочемо, щоб змінився підхід, якщо були такі не доопрацювання.</p>
<p>Я вам дякую.</p>
<p></p>
<p>17:03:06</p>
<p>ПЕТРАШКО І.Р.</p>
<p>Дякую.</p>
<p>Ми завжди про це багато дискутуємо і стараємося завжди приймати виважені і правильні експертні рішення. Я думаю, що з того, що поки що не вдалося це зрозуміло, більша підтримка національного виробника. Тобто це приведення стандартів підтримки українського виробника і в тому числі з іноземними інвестиціями до тих речей і стандартів, які є в Європейському Союзі. Це напевно цей амбітний план, який ми не до кінця досягнули.</p>
<p>Напевно, що можна було швидше опрацьовувати "інвестняні", і ми зараз активно підтягуємо для того, щоб запустити цю програму якомога швидше. Більш швидко запустити експортне кредитне агентство. Але ці всі речі, які базуються на величезній кількості. Я не був чиновником, коли я сюди прийшов і легко завжди говорити, коли зовні є. Але коли внутрі є величезна кількість різних підзаконних і інших документів, які потрібно опрацьовувати і створювати систему. Оці речі, які створення підвалин нової системи економіки вони займають час. Тому хотілося би, звичайно, щоб швидше їх реалізовувати, але я думаю, що ми заклали все рівно правильні підвалини і зберегли правильний рух для країни.</p>
<p>Дякую.</p>
<p></p>
<p>ГОЛОВУЮЧИЙ. Дякую, Ігор Ростиславович. Будь ласка, сідайте.</p>
<p>Шановні народні депутати, запишіться на виступи від депутатських фракцій та груп.</p>
<p>Герус Андрій Михайлович.</p>
<p></p>
<p>17:05:04</p>
<p>ГЕРУС А.М.</p>
<p>Шановні колеги, сьогодні вже було багато обговорення з приводу кандидатур і з приводу теперішнього міністра енергетики і я пропоную, щоб ми вже зекономили трохи час і переходили до прийняття рішення. Спасибі.</p>
<p></p>
<p>ГОЛОВУЮЧИЙ. Костенко Роман Васильович.</p>
<p></p>
<p>17:05:25</p>
<p>КОСТЕНКО Р.В.</p>
<p>Передайте, Железняк, будь ласка.</p>
<p></p>
<p>ГОЛОВУЮЧИЙ. Железняк Ярослав Іванович.</p>
<p></p>
<p>17:05:33</p>
<p>ЖЕЛЕЗНЯК Я.І.</p>
<p>Шановні колеги, міністр економіки – це, напевно, може бути одна із найпопулярніших і найкомпромісніших фігур для бізнесу. Тому що на відміну від міністра фінансів, міністр економіки повинен захищати бізнес – це його прямий обов'язок. Він амбасадор підприємців в уряді Україні, він амбасадор підприємців в залі Верховної Ради України, він амбасадор підприємців виконавчої гілки влади. Але, на жаль, я мушу констатувати, що рік ми майже не мали міністра економіки – це унікальний випадок, коли є непогана команда заступників при поганому менеджменті.</p>
<p>Я пам'ятаю, як рік тому, коли почався тільки карантин, справді, більшість з вас прийняли участь в робочій групі, яка напрацьовували законопроекти про підтримку бізнесу під час локдауну, були представники всіх фракцій, були представники всіх гілок влади, але не було міністра економіки.</p>
<p>Я пам'ятаю, коли впроваджували другий локдаун, і ми всі з вами тут голосували постанову про те, що його неможна впроваджувати за день, хоча б за тиждень і я вдячний кожному з вас, що ви підтримали цю ініціативу, але я пам'ятаю, що міністр економіки теж мовчав.</p>
<p>Я пам'ятаю, коли перший раз була прийнята ініціатива про виплати 8 тисяч гривень тим підприємцям, які змушені нас дослухатись і закритися під час локдауну. І були проблеми з КВЕД, і були проблеми з виплатами, і ми всі про це говорили, але не говорила людина, яка мусила про це говорити, міністр економіки. Зараз у нас вже відбувся третій локдаун, мої колеги з "Голосу" подали законопроект про підтримку бізнесу, там ініціативи, які ми вже робили до цього в локдаунах. Я маю, як один із співавторів цієї ініціативи, позиції всіх міністерств, але не маю жодної позиції від головного міністерства за цією тематикою, Міністерства економіки, тому що фактично немає міністра. Я радий, що ми сьогодні приймемо це рішення.</p>
<p>Але, шановні колеги, нашому уряду потрібне економічне бачення. Я не хочу кожного разу читати чергову новину, що ВВП України тепер буде зростати не на 4 відсотки, а на 3,5 через те, що знову був прийнятий безглуздий і неефективний локдаун. Я хочу чути від урядовців про розвиток економіки, я хочу чути від урядовців бачення, як ми будемо вириватися вперед, як ми будемо конкурувати не з країнами Африки, як ми зараз конкуруємо за вакцинацію, а з країнами Європи. Саме тому, я вважаю, що рішення про звільнення пана міністра економіки буде правильним, але, на жаль, запізнілим, треба було це зробити ще рік тому.</p>
<p>Дякую.</p>
<p></p>
<p>ГОЛОВУЮЧИЙ. Бондар Михайло Леонтійович.</p>
<p></p>
<p>17:08:47</p>
<p>БОНДАР М.Л.</p>
<p>Дякую. Передайте, будь ласка, слово коліжанці, яка сьогодні святкує свій День ангела, Ірині.</p>
<p></p>
<p>ГОЛОВУЮЧИЙ. Ірині Верещук, будь ласка.</p>
<p></p>
<p>БОНДАР М.Л. Геращенко. І вітаю всіх Ірин з Днем ангела.</p>
<p></p>
<p>ГОЛОВУЮЧИЙ. Чи Геращенко? Геращенко тоді, будь ласка.</p>
<p></p>
<p>17:09:09</p>
<p>ГЕРАЩЕНКО І.В.</p>
<p>Ви знаєте, шановні колеги, якби не було пандемії, Зеленському варто було б її придумати. Тому що на пандемію сьогодні Зеленський і його молода, не професійна, абсолютно бездарна, команда списують мінус 4 відсотки ВВП тільки за цей рік. Дефіцит 19 мільярдів додався за ці два роки після попередньої влади. Погіршення інвестклімату, "няні" є, інвесторів немає. "Нафтогаз", який залишила вам попередня команда з прибутком, у вас мінус 19 мільярдів. Комунальні послуги зросли на чверть. Дороги – утричі менші, ніж при Порошенко, двічі дорожчі, розумієте? І все це можна списувати на пандемію.</p>
<p>Комуністичне, абсолютно, регулювання зараз цін на бензин, потім буде цукор, потім буде туалетний папір. Back to USSR. Власне, тому що, можливо, Зеленський страждає за Радянським Союзом.</p>
<p>Нам уряд Зеленського обіцяв створити 500 тисяч робочих місць, створив їх у Польщі, тому що масово виїжджають лікарі, яким Зеленський і його уряд, в тому числі і міністр економіки, не подбали про те, щоб виплачувати відповідні надбавки.</p>
<p>Знищення малого і середнього бізнесу. І все це відбувається на фоні абсолютного популізму, відсутності економічної стратегії, кадрова чехарда, хаос.</p>
<p>"Європейська солідарність" єдина фракція в парламенті, яка не несе відповідальність за уряд Зеленського, опозиція, яка не голосувала за жодного міністра, на жаль, всі інші фракції цю відповідальність несуть.</p>
<p>Ми ще раз закликаємо, що спасіння для країни є відставка уряду Зеленського-Шмигаля і відставка самого Зеленського, тому що весь цей хаос породжує він. А прізвища міністрів ви знаєте, ви самі їх не пам'ятаєте, хоча зараз, коли аплодували стоячи пану Криклію, я б на місці Зеленського звернула увагу, Зеленському ця зала давно так не аплодувала.</p>
<p>Можливо тому, що Зеленський дійсно сказав, що він йде тільки на один термін в Президенти, і ви вже підшукуєте йому наступника і це Криклій, то будемо кричати "Криклій, повернися!", у вас на нього інші плани.</p>
<p>Але взагалі, друзі мої, кого ви не посадіть в цей квартет імені Зеленського-Шмигаля ситуація не зміниться. Тому, що, коли це влада дилетантів, не професіоналів, коли вони служать олігархам і за свої голосування отримують конверти, розумієте, щоб тут не називалися, які наступні прізвища – це нічого не змінить.</p>
<p>А взагалі, як старожил парламенту, неймам я хочу сказати, ви зараз множите не себе, а парламент на нуль, коли дозволяєте Офісу призначати майбутніх міністрів тільки тому що ті міністри будуть краще ділитися з Офісом корупційними схемами, а самі ви не виставляєте жодних принципів: ані професійності, ані патріотизму до майбутніх міністрів. Ви їх вперше бачите, вперше вони за два роки перед вами звітують.</p>
<p></p>
<p>ГОЛОВУЮЧИЙ. Урбанський Анатолій Ігорович.</p>
<p>Бондар Віктор Васильович.</p>
<p></p>
<p>17:12:36</p>
<p>БОНДАР В.В.</p>
<p>Шановні друзі, нам з вами казково пощастило, ми мали можливість рік назад побачити цілого міністра економіки і через рік, коли його знімають, ми знову маємо нагоду побачити, і вся країна має нагоду побачити цю людину наочно.</p>
<p>Я довго… спеціально навіть взяв порядок денний цього позачергового засідання, бо я боявся, що я переплутаю його ім'я та по батькові, бо по залу навіть питаю, кого знімаємо, більшість не може згадати навіть прізвище, не те, що його там Ігорем Ростиславовичем звуть.</p>
<p>Тому, напевно, це і є відповідь, який міністр, така і економіка в Україні. Який міністр такий і уряд. Бо міністр економіки в будь-якій країні світу – це завжди фігура номер два після Прем'єр-міністра України.</p>
<p>Коли Президент України пан Зеленський говорить про те, що ми маємо побудувати унікальну економіку, яка буде відрізнятися від інших країн і пропонувати якусь унікальну опцію для інвесторів, для тих людей, які хочуть вкласти гроші в країну, які хочуть приїхати жити тут, то цей міністр мав би дати відповідь Президенту, в чому має бути та унікальність цієї країни.</p>
<p>Подивіться на інші країни. Японія (я взяв довідку), яка не має навіть власної сировини сьогодні виробляє унікальні вироби і на тому заробляє. Ми продаємо, експортуємо сировину, а завозимо імпортні товари і залишаємо там в десятки разів більше грошей, ніж мали би заробляти тут, виробляючи свої промислові товари, виробляючи свою аграрну продукцію і так далі.</p>
<p>Поки у пана Президента, поки в уряді не зрозуміють, що експортувати сировину і імпортувати готову продукцію – це шлях в нікуди, це приступна діяльність, нічого в країні не поміняється.</p>
<p>Я неодноразово говорив, що покажіть, яка буде економічна модель України? Що уряд пропонує нам протягом року побудувати в Україні? Замість того, щоб через банки державні кредитувати промисловість під створення робочих місць, під закупівлю обладнання, вимітають з тих державних банків через облігації всі кошти в бюджет і тупо проїдають. Замість того, щоби кредити брати на розвиток, на будівництво, на промислове відродження, на авіаційну галузь, космічну, на будь-які інші галузі, нам беруть кошти в кредит і просто їх проїдають знов, і знов, і знов. Нічого не міняється.</p>
<p>Ми 20 років чуємо, що в нас є якийсь міністр економіки. Зараз я назвав прізвище, дві хвилини назад, більшість не згадає вже після того, як назвав дві хвилини, прізвище цього міністра. І не питання у прізвищі, і не питання до Ігоря Ростиславовича, це питання в тому, що уряд не сконцентрований. Уряд так і не назвав нам, чим він має займатися.</p>
<p>І тому зараз знову поміняють одного міністра на чергового такого самого замість того, щоб брати професійних людей, які прийдуть з досвідом і покажуть програму, що вони мають зробити за рік, наступний в цій країні.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, переходимо до голосування. Запросіть народних депутатів до зали.</p>
<p>Шановні колеги, профільний комітет прийняв рішення рекомендувати Верховній Раді України визначитися шляхом голосування щодо зазначеного питання. Тому відповідно до пункту 12 частини першої статті 85 Конституції України ставлю на голосування пропозицію про звільнення Петрашка Ігоря Ростиславовича з посади міністра розвитку економіки, торгівлі та сільського господарства України.</p>
<p>Готові голосувати? Готові? Правильно голосувати. Прошу голосувати.</p>
<p></p>
<p>17:16:58</p>
<p>За-280</p>
<p>Рішення прийнято.</p>
<p>Дякую, Ігорю Ростиславовичу. Бажаю вам успіхів, нових звершень та перемог.</p>
<p>Прошу профільний комітет разом з Апаратом Верховної Ради України оформити постанову за наслідками прийнятого рішення. Дякую ще раз.</p>
<p>Наступне питання порядку денного, відповідно до пункту 12 частини першої статті 85 Конституції України, до повноважень Верховної Ради України належить звільнення з посади членів Кабінету Міністрів України.</p>
<p>Відповідно до статті 18 Закону України "Про Кабінет Міністрів України", Прем'єр-міністр України Денис Анатолійович Шмигаль вніс до Верховної Ради Подання про звільнення Степанова Максима Володимировича з посади міністра охорони здоров’я України. Відповідні матеріали вам надані. Порядок розгляду цього питання залишається такий самий як і раніше, але додається ще виступ Прем'єр-міністра України, тому що саме він є ініціатором цього питання.</p>
<p>Тому переходимо до безпосереднього розгляду питання. До слова запрошується Прем'єр-міністр України Денис Анатолійович Шмигаль. До 2 хвилин – регламент.</p>
<p></p>
<p>17:18:22</p>
<p>ШМИГАЛЬ Д.А.</p>
<p>Доброго дня, шановний пане Голово Верховної Ради, шановна президія, шановні народні депутати! Доброго дня, шановні українці! 2020 рік став одним з найважчих періодів за історію української незалежності. В березні, квітні 20-го року українська медична система була абсолютно не готова до тих викликів, які перед нею постали, і відповідно тестів, не було лабораторій, не було спеціалістів, обладнання та необхідної кількості лікарень. І тоді ми всі разом всією країною почали вирішувати всі ці проблеми, всі разом – це і уряд, і Верховна Рада, Офіс Президента, місцева влада, звичайно, українські волонтери, бізнес, громадськість, безумовно, Президент очолював всі ці процеси. І на сьогоднішній день за останній рік спроможність нашої медичної системи виросла в рази. Бюджетна галузь охорони здоров'я за останні 2 роки збільшилася майже... бюджет збільшився майже вдвічі і все це вдалося, тому що всі ми реально дивилися на цю ситуацію. А лише у 2020 році найкращі світові вчені – лікарі публічно наголошували, що вакцинація стане єдиним шляхом для того, аби повністю зупинити епідемію.</p>
<p>Тому головним завданням, яке стояло перед міністром на 2021 рік, було питання вакцинації та забезпечення України достатньою кількістю вакцин вже в першій половині цього року. Це завдання ставив і Президент, і уряд, і парламент.</p>
<p>Перемовини, закупки, домовленості та поставки постійно затягувалися та переносилися. В той же час очільник МОЗ неодноразово запевняв і Президента, і Кабінет Міністрів, Верховну Раду, що ситуація з поставками в найближчий час вирішиться, і такі поставки стануть регулярними. Тому прогрес по цьому питанню надто повільний і досі, а інформація, яка комунікувалася міністром і для урядової команди, і для суспільства, часто розходилася з реальністю. Наразі в Україну поставлено 2,3 мільйона доз вакцини. Це важко назвати ефективною роботою міністра охорони здоров'я. Президент особисто…</p>
<p></p>
<p>ГОЛОВУЮЧИЙ. Дякую, Денис Анатолійович. <i>(Шум у залі) </i>Дві. Закінчились вже. Дякую.</p>
<p>До слова запрошується міністр охорони здоров'я України Максим Володимирович Степанов. <i>(Шум у залі) </i></p>
<p>Комітет виступає після того, як. Обов'язково.</p>
<p></p>
<p>17:21:00</p>
<p>СТЕПАНОВ М.В.</p>
<p>Доброго дня, шановний український народе! Доброго дня, пані і панове народні депутати! 30 березня минулого року в самий розпал світової пандемії ви проголосували за моє призначення на посаду міністра охорони здоров'я. Я прийняв це рішення свідомо і виважено, прекрасно розуміючи всю важливість ситуації і покладену на мене відповідальність.</p>
<p>Тоді коронавірус лише починав свою страшну ходу. Просто згадайте кадри з Італії та Іспанії, рефрижератори на вулицях Нью-Йорку. Пам'ятаєте бурю емоцій, яка після цього накрила нашу країну? Я пам'ятаю.</p>
<p>В таких умовах команда міністерства розпочала свою роботу. Ми знали, куди йдемо, але тоді ніхто не думав, що буде так складно.</p>
<p>На початку пандемії по всій країні було 3,5 тисяч ліжок з киснем. Порівняйте ці цифри на сьогодні – 68 тисяч. На піку третьої хвилі цього року кількість зайнятих кисневих ліжок подекуди сягала 44 тисячі.</p>
<p>Однак попри кричуще навантаження на медичну систему, кисневих ліжок і апаратів штучної вентиляції легень вистачало всім. Хоча були і надкритичні ситуації, але ми пройшли їх разом зі всією країною.</p>
<p>За рік команда Міністерства охорони здоров'я побудувала стійку систему, яка дозволяє нашій країні сьогодні не очолювати рейтинги смертей коронавірусу.</p>
<p>Так, не все ідеально, далеко не ідеально. За рік COVID, на превеликий жаль, ми втратили більше 47 тисяч наших громадян. Сумна і гірка цифра. Але якби у нас був такий же рівень смертності, наприклад, як у Великобританії, то ця цифра становила би біля 82 тисяч громадян.</p>
<p>Міністерство охорони здоров'я, я і моя команда ніколи не цуралися конструктивних зауважень. А навпаки завжди йшли на зустріч і шукали спільне бачення з усіма, хто був готовий до діалогу.</p>
<p>Давньогрецький філософ Аристотель сказав: "Є тільки один спосіб уникнути критики – нічого не робіть, нічого не говоріть і будьте ніким".</p>
<p>До прикладу, вчора на профільному комітеті відбулась хоч і жорстка, але фахова дискусія. Гострі питання депутатів, мої чесні і відверті відповіді по суті заданих питань. Зрештою, комітет не підтримав мою відставку, залишивши народним обранцям самостійно обирати, що є ознакою дійсно європейської політичної практики.</p>
<p>За цей рік нам щодня доводилось вирішувати кількадесят завдань задля порятунку людей і перемагати інформаційні штампи.</p>
<p>Наприклад, був начебто провал забезпечення лікарень киснем. Нам доводилось перевіряти чи не кожен такий випадок. В результаті жодного прикладу, щоб хоч в одній лікарні закінчився кисень, зафіксовано не було.</p>
<p>Просто подумайте, апарат штучної вентиляції легень без кисню не функціонує, він одразу зупиняється. То ви ніколи не чули про такі факти.</p>
<p>Одна із причин подання Прем'єр-міністра України, це, як він щойно сказав, це провал вакцинації. Але варто сказати всю правду. Провал вакцинації стався в усьому світі, до того ж ми не виробляємо вакцини і не є пріоритетною країною для поставок, на жаль.</p>
<p>Ми розпочали переговори про поставки вакцин з виробниками в липні-серпні минулого року. Через це українці зараз вже почали отримувати вакцини від провідних світових виробників. Критики називали вакцини підробками "інженериками", а людям вкладали у вуха дезінформацію, що вакцини не буде, або вона скисне на складах.</p>
<p>Але навіть у таких умовах нам вдалося законтрактувати 34 мільйони доз від світових виробників з поставкою вже в цьому році. Це 20 мільйонів Pfizer, а решта виробництва AstraZeneca, Novavax та Sinovac Biotech.</p>
<p>Так, наша країна почала вакцинацію на два місяці пізніше країн Європейського Союзу, це факт. Але давайте говорити відверто, вакцини і імунізація – це в першу чергу політика і економіка, а вже потім дружба і добросусідські відносини. Виробники спочатку закривали внутрішній попит, а вже потім виконували зовнішні поставки.</p>
<p>Коли ми почали вакцинацію, ми мали підтверджені поставки на 3,1 мільйона доз в першому кварталі і 5 мільйонів доз в другому кварталі. Але, як кажуть, хочеш розсмішити Бога, скажи йому про свої плани. Замість більше 8 мільйонів доз на сьогодні ми маємо загалом 2 мільйони 306 тисяч, з яких 122 тисячі 850 доз вакцин виробництва Pfizer прибули сьогодні. Світовий процес контрактування вакцин нагадує вінегрет з форс-мажорів, політики, відвертого піратства, це зрозуміло.</p>
<p>Робочий графік моєї команди – це шалений ритм робочого дня і інколи нічні переговори з виробниками вакцин у зв'язку з різницею в часі. Результати цієї роботи, як кажуть, ми всі бачимо. На сьогодні Україна забезпечена 42 мільйонами доз у рамках прямих контрактів і ініціатив COVAX. При цьому середня ціна по прямих контрактах складає трішки більше ніж 7,5 долара за дозу. В підписанні цих контрактів значну роль зіграв і Президент України Володимир Зеленський.</p>
<p>За 2021 рік я повністю спокійний, ми забезпечені вакцинами, але ми дивимося в майбутнє. Міністерство охорони здоров'я ще 2 тижні тому розпочало переговори про поставку вакцин і контрактування в 2022-му і 2023 роках. На сьогодні щеплено практично 1 мільйон українців. Чи влаштовують темпи вакцинації мене? Ні, категорично ні, але заради об'єктивності зазначу, вони залежать виключно від наявності вакцин. Організаційно ми готові виконувати півмільйона добових щеплень.</p>
<p>Через значну політизацію теми пандемії інші напрямки роботи міністерства явно незаслужено залишилися поза увагою. В народі на таке кажуть: "За деревами і лісу не видно".</p>
<p>Коронавірус не ставив на паузу інші хвороби і не оголошував тайм-аут реформи медицини. Попри значне навантаження на медичну систему вдалось досягти чималих успіхів. Закладено також, наприклад, міцний фундамент для розвитку трансплантології і ринку біоімплантів. Я бачив повні сліз і щастя очі людей на форумі з трансплантації у Львові: майбутнього священика Любомира та 4 українців, яким він віддав органи своєї померлої матері. Кілька років назад ви точно не почули б цю історію. За останній рік наша країна зробила гігантський стрибок до трансплантаційної незалежності, лише за 4,5 місяця цього року наші хірурги пересадили 42 нирки, 10 печінок і 4 серця. Не за горами повна трансплантаційна незалежність.</p>
<p>На фінішній прямій реалізація нових цифрових сервісів. До прикладу, готується цифровий сертифікат вакцинації, він запускається з 1 липня - кілька кліків до можливості безперешкодно подорожувати Європою та світом.</p>
<p>Кажуть, міністр просить багато грошей на медицину. Так, це правда, тому що хірург за операційним столом має думати про спасіння пацієнта, а не про те як прогодувати свою сім'ю чи де взяти гроші на нові кросівки дитині. Якщо нинішній механізм цього забезпечити не в стані, потрібно думати про зміну всієї парадигми фінансування охорони здоров'я.</p>
<p>Вчора я з великим подивом дізнався, що ще одну можливу причину моєї відставки – занадто активно вибивав зарплати для медиків і формував на цьому політичний імідж, мовляв, це вина міністра, що він використовує політичні інструменти в своїй роботі. Можливо, для когось це новина, але для більшості структурних рішень потрібно не лише менеджерська складова, а і політична воля.</p>
<p>У кожного з нас різні погляди, але єдині ми в одному – потрібно будувати сильну, самодостатню і успішну країну, в якій є доступна і високотехнологічна медицина. За пацієнтом, нарешті, має ходити здоров'я. Це головний і єдиний сенс нашої роботи. І я радий, що за минулий рік міцний фундамент цього сенсу закладений. Ми пройшли надважкий рік і попереду ще багато складних викликів. Я маю чіткий план, як повністю здолати пандемію, побудувати дієву українську медицину. Для цього потрібно дві складові – час і ваша підтримка.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться на запитання до доповідача, регламент – до 9 хвилин запитання від народних депутатів.</p>
<p>Заремський Максим.</p>
<p></p>
<p>17:31:16</p>
<p>ЗАРЕМСЬКИЙ М.В.</p>
<p>Передайте, будь ласка, Верещук слово.</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Верещук, будь ласка.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Верещук Ірина Андріївна.</p>
<p></p>
<p>17:31:24</p>
<p>ВЕРЕЩУК І.А.</p>
<p>Дякую, колеги. Дякую, пане Степане, за ваш звіт. Ви справді очолили міністерство в надскладні часи, і ми вам за це вдячні. Однак очевидно, що є ті непереборні обставини, які змушують сьогодні нас тут зібратися з питання вашої відставки.</p>
<p>Скажіть, будь ласка, ви щойно сказали у своєму звіті, що для реформ потрібна політична воля. На вашу думку, цієї волі немає у кого – у нас, у парламенту, який своїми постановами всіляко спонукали боротися з пандемією? Немає у Прем'єр-міністра, можливо, в цілому в Кабінету Міністрів? Можливо, немає у Президента? У кого немає політичної волі, щоб реформа сталася?</p>
<p>Дякую.</p>
<p></p>
<p>17:32:10</p>
<p>СТЕПАНОВ М.В.</p>
<p>Дякую за ваше запитання.</p>
<p>Якщо ви згадаєте, то я це казав в контексті. Там було не просто політична воля. Для того, щоб вирішувати якісь речі, треба не тільки менеджерська складова, а і політична воля. Саме тому я і наголошував на тому, що якщо ми маємо політичну волю, ми, нарешті, повинні визнати, що заробітна плата наших лікарів, і саме про це я наголошував з минулого року, вона є рабською. І це правда. І треба політична воля для того, щоб це зробити. Зробити, саме підняти заробітну плату нашим медичним працівникам.</p>
<p></p>
<p>ГОЛОВУЮЧИЙ. Ар'єв Володимир Ігорович.</p>
<p></p>
<p>17:32:59</p>
<p>АР’ЄВ В.І.</p>
<p>Сьогодні цій істоті буде питання ставити Іванна Климпуш-Цинцадзе.</p>
<p></p>
<p>17:33:09</p>
<p>КЛИМПУШ-ЦИНЦАДЗЕ І.О.</p>
<p>Пане міністре, протягом усього цього періоду боротьби з пандемією ви успішно провалили різні етапи цієї боротьби. Починаючи від того, що країна опинилася без масок на початку пандемії та після того. Навіть попри виділення коштів в ковідний фонд ви кисень почали закуповувати виключно восени. Ви не використали кошти на бронювання вакцин для того, щоб формувати вакцинувальний кошик в Україні. Я не знаю, ви не наполягли, не змогли чи навпаки брали участь у тому, щоб використовувати фірми-прокладки і долучатися, вмішуватися, втручатися в роботу окремої закупівельної агенції?</p>
<p>Але у мене питання. НАН України говорить про те, що цифри смертності України втричі більші. Не 46 з половиною тисяч людей, а 138 з половиною тисяч людей. Як ви спите з цими цифрами?</p>
<p>Дякую.</p>
<p></p>
<p>17:34:13</p>
<p>СТЕПАНОВ М.В.</p>
<p>Цифри, про які ви говорите, вони ніким ніяк не підтверджені. Ми говоримо вам про реальну статистику, на жаль, тієї кількості загиблих людей від COVID, який є в нашій країні. Ми ведемо відверту політику і боремось за життя кожної людини, кожного громадянина нашої країни. Але, на жаль, на превеликий жаль, COVID забирає наших громадян. Для того, щоб це зупинити треба подолати цю пандемію.</p>
<p></p>
<p>ГОЛОВУЮЧИЙ. Бондар Михайло Леонтійович.</p>
<p></p>
<p>17:34:51</p>
<p>БОНДАР М.Л.</p>
<p>Передайте, будь ласка, слово колезі Стефанишиній Ользі.</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Будь ласка, Стефанишина.</p>
<p></p>
<p>17:34:59</p>
<p>СТЕФАНИШИНА О.А.</p>
<p>Мені відомо, що прямо зараз ви, пан Степанов, весь цей час, всю цю добу або дві, тиснете на народних депутатів, обіцяючи їм "золоті гори": гроші на округ, гроші на опорні лікарні і таке інше.</p>
<p>Перше. Колеги, це брехня! Міністр охорони здоров'я сьогодні в ручному режимі не розпоряджається коштами і ті кошти, які вам обіцяються на округ або інші "плюшки", він вам дати не зможе. Це можна робити лише за рішенням Кабінету Міністрів України, Верховної Ради України, Офісу Президента. І всі ці люди сьогодні хочуть звільнити цю людину з посади. Тому я, перше, звертаюсь до колег - не вірте цим побрехенькам. А вам, пан Степанов, просто хочу побажати, перестаньте принижуватися, вас хоче звільнити вже вся країна, припиніть вертітися як вуж на сковорідці, тиснути на депутатів і брехати людям, йдіть уже у відставку нарешті!</p>
<p></p>
<p>17:36:11</p>
<p>СТЕПАНОВ М.В.</p>
<p>Я розумію, що у вашій уяві свого життя, мабуть, якщо б ви перебували на якихось посадах виконавчої влади, саме був той інструментарій, про який ви говорите зараз. Я практично впевнений, що ви все це використовували. Але я є людиною, яка відноситься до себе з, як мінімум, самоповагою і так само відношусь в тому числі і до народних депутатів. Я вважаю, що це є таким, нижче такого власного достоинства це робити. Тому ті фейки, які ви розповсюджуєте, які ви розповсюджували протягом року, до них всі вже звикли, і тут можна сказати, що, вони, слава Богу, вже почали менше доходити, ці фейки, до людей і їм менше почали вірити.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Дирдін Максим Євгенович.</p>
<p></p>
<p>17:37:12</p>
<p>ДИРДІН М.Є.</p>
<p>Прошу слово передати колезі Маслову Денису.</p>
<p></p>
<p>17:37:20</p>
<p>МАСЛОВ Д.В.</p>
<p>Пане міністр, у своєму виступі ви також не згадали ще і волонтерів, які відверто допомагали боротися з COVID вирішили питання і постачання і кислороду і концентраторів і захисних засобів насправді. А питання у мене таке. Зважаючи на можливість з вашого звільнення тут в стінах парламенту, я хочу дізнатися. Чи вплине, чи може це вплинути на процес постачання вакцини? Чи так як ви сказали, що Україна вже на сьогоднішній день повністю законтрактована на цей рік вакцинами і ваша можлива відставка жодним чином не вплине на отримання вакцин?</p>
<p>Дякую.</p>
<p></p>
<p>17:38:12</p>
<p>СТЕПАНОВ М.В.</p>
<p>Дякую.</p>
<p>Те? що стосується вакцин, я вважаю, що це надважливе питання для нашої країни. Як я вже говорив, у нас є два джерела постачання вакцин.</p>
<p>Перше джерело – це вакцини по ініціативі COVAX, яким займався мій заступник, займається Віктор Ляшко. Там у нас підписані всі документи.</p>
<p>І друге джерело – це безпосередньо законтрактовані вакцини. Там 34 мільйона. По всім цим вакцинам заключені відповідні контракти. В цих контрактах стоять терміни поставок цих вакцин. По цих контрактах проплачені кошти, по всіх без виключення. Тобто всі ці 42 мільйона доз.</p>
<p>На жаль, ми це побачили на практиці, коли інші країни вводять просто заборону на експорт вакцин як це у нас сталося з CoviShield, які повинні були поставити ще до 1 квітня всі вакцини. Зараз, я вважаю, одне із головних питань, окрім 2021 року, це робити контрактування на 22-й і 23-і роки. Тому що на сьогоднішній день європейські країни вже контрактують, Європейський Союз контрактує 1,8 мільярда доз вакцини Pfizer на 2022-2023 рік. І саме тому, як я говорив під час своєї доповіді, ще два тижні тому ми почали перемовини щодо контрактування вакцин. В тому числі з одним із власників, з власником Serum Institute під час його візиту в Київ, під час моєї зустрічі з ним, ми також обговорили поставки в 2022-2023 роках і також почали з іншими виробниками, тому зараз, це головне питання.</p>
<p></p>
<p>ГОЛОВУЮЧИЙ. Дякую.</p>
<p>Васильченко Галина Іванівна.</p>
<p></p>
<p>17:40:08</p>
<p>ВАСИЛЬЧЕНКО Г.І.</p>
<p>Стефанишиній, будь ласка.</p>
<p></p>
<p>ГОЛОВУЮЧИЙ. Стефанишина Ольга Анатоліївна.</p>
<p></p>
<p>17:40:14</p>
<p>СТЕФАНИШИНА О.А.</p>
<p>Ще раз доброго дня, пан Степанов. По-перше, методи, які сьогодні використовуються тиску на депутатів – це якраз ваші методи. А ще от сьогодні такий день, що ми згадуємо все про вас, що було зарік, як ви купували костюми захисту для лікарів на 40 відсотків дорожче, як ви "хімічили" на закупівлі вакцин для українців, яких досі в нас немає. А ще за вашу курточку, за 10 тисяч доларів.</p>
<p>І знаєте, в мене таке от до вас питання вже технічне, ви будете сидіти в Україні за всі ваші гріхи, чи ви втечете все-таки за кордон?</p>
<p></p>
<p>17:41:03</p>
<p>СТЕПАНОВ М.В.</p>
<p>Пані Стефанишина, я колись вам говорив вже, що чемність, елементарна повага – це не ваша сильна сторона, так буває в житті, всі ми різні, всі ми різні люди. Я вам вже говорив, що ті фейки, які ви розповсюджуєте, вони як мінімум, в них вже припинили вірити.</p>
<p></p>
<p>ГОЛОВУЮЧИЙ. Дякую. Сідайте, будь ласка, Максим Володимирович.</p>
<p>До слова запрошується голова Комітету з питань здоров'я нації, медичної допомоги та медичного страхування Радуцький Михайло Борисович.</p>
<p></p>
<p>17:42:00</p>
<p>РАДУЦЬКИЙ М.Б.</p>
<p>Шановний Голово, шановні колеги, на жаль, мій виступ не може давати мені право на запитання, якісь коментарі, тому суто по Регламенту, суто рішення комітету.</p>
<p>Вчора 17 травня 2021 року на засіданні Комітету з питань здоров'я нації, медичної допомоги та медичного страхування було розглянуто подання Прем'єр-міністра України про звільнення Степанова Максима Володимировича з посади міністра охорони здоров'я. Заслухавши та обговоривши це питання за участі Прем'єр-міністра України, міністра охорони здоров'я України, керівництва Офісу Президента України та керівництва фракції політичної партії "Слуга народу", народні депутати України члени комітету ухвалити рішення рекомендувати Верховній Раді України визначитися шляхом голосування щодо підтримки подання Прем'єр-міністра України про звільнення або не підтримки Степанова Максима Володимировича з посади міністра охорони здоров'я України.</p>
<p>Дякую.</p>
<p></p>
<p>ГОЛОВУЮЧИЙ. Дякую, Михайле Борисовичу.</p>
<p>Будь ласка, запишіться на виступи від депутатських фракцій та груп.</p>
<p>Федина Софія Романівна.</p>
<p></p>
<p>17:43:32</p>
<p>ФЕДИНА С.Р.</p>
<p>Прошу передати слово Петрові Порошенкові.</p>
<p></p>
<p>ГОЛОВУЮЧИЙ. Петро Олексійович Порошенко.</p>
<p></p>
<p>17:43:43</p>
<p>ПОРОШЕНКО П.О.</p>
<p>Шановний пане Голово, шановні колеги. Скажіть, будь ласка, чи заслуговує Максим Степанов на відставку? Очевидно і в цьому ні в кого немає сумнівів, і це для нього найгуманніший спосіб покарання. Однак хочу нагадати, що пан Степанов це четвертий, за рівно два роки перебування на посаді пана Зеленського, міністр охорони здоров'я. Які ще потрібні докази кадрового хаосу, який панує ці два роки в країні. І хіба це не є свідчення, що проблема з охороною здоров'я не в пані Степанові, бо країна залишилися ще в 20-му році без масок, без засобів захисту, без нічого.</p>
<p>Пану Степанову, коли він відповідає на питання пані Стефанишиної треба було б згадати, що мій благодійний фонд купляв на 40 відсотків костюми дешевше, ніж Міністерство охорони здоров'я. Мій благодійний фонд купляв кисневі концентратори на 27-40 відсотків дешевше, ніж Міністерство охорони здоров'я. Те саме відбувалося з рентгенівськими обладнанням.</p>
<p>Друзі, це має абсолютно просту назву і незалежно від політичних симпатій і антипатій ми маємо визнати – це має назву, корупція і за цю корупцію треба відповідати.</p>
<p>Друга позиція. Коли намагаються зараз звинуватити пана Степанова в тому, що він не є, не правильно, чи недостатньо ефективно купляв вакцини. На жаль, ми маємо констатувати, що зараз є "вакцинний націоналізм" і відповідальність за купівлю лежить лише на головах держав. І те, що ми на останньому місце, Володимир Олександрович Зеленський, це ваша відповідальність.</p>
<p>І те, що сьогодні не 46,5, і не 47, як сказав Степанов, а мінімум 48 тисяч 469 українців віддали своє життя, на 34 відсотки більше померли в березні 21-го, ніж в березні 20-го року.</p>
<p>І тут відповідь дуже проста, Степанов має піти у відставку. Зеленський має понести відповідальність за смерті, а ми маємо об'єднатися для того, щоб вирішити питання вакцин, кисню, ліжок, власного виробництва вакцини і рятування українців – це наша з вами мета. Давайте об'єднаємось.</p>
<p>Дякую. І Слава Україні!</p>
<p></p>
<p align=center>Веде засідання Перший заступник Голови Верховної Ради України СТЕФАНЧУК Р.О.</p>
<p></p>
<p>17:46:45</p>
<p>ГОЛОВУЮЧИЙ. Слово надається народному депутату Арахамії Давиду Георгійовичу, фракція політичної партії "Слуга народу".</p>
<p></p>
<p>17:46:54</p>
<p>АРАХАМІЯ Д.Г.</p>
<p>Передаю слово депутату Неклюдову.</p>
<p></p>
<p>ГОЛОВУЮЧИЙ. Депутат Неклюдов, будь ласка.</p>
<p></p>
<p>17:47:03</p>
<p>НЕКЛЮДОВ В.М.</p>
<p><a name=Temp></a>Дякую, шановні колеги, дякую пане Давиде за можливість висловити своє бачення, свою думку з приводу того питання, яке ми розглядаємо. Звісно, у нас є своє бачення щодо того, чи заслуговує пан міністр охорони здоров'я Степанов бути на своєму місці. Якщо його не бачать у команді – це, звісно, привід для того, щоб піти. Він висловлюю свою точку зору однак, якщо вона не співпадає з точкою зору команди нашої монобільшості, то має піти. Це однозначно.</p>
<p>Але, ви знаєте, шановні колеги, що ми маємо діяти у спосіб передбачений законом. Тобто як Конституція передбачає і дотримуватися правил етики. От доки колеги з "Європейської солідарності" будуть ображати колег, називаючи істотами чи будь-якими іншими речами? Ви знаєте, вчора я послухав виступи програми "Bihus", там я почув більше тих слів, що ви називали, що стосується вас. І формула "жму руку, обнімаю" для нас була вчора розкрита. Чому так було? Чому наші військові поверталися у зворотному напрямку? Чому ви не допомагали? Чому ви йшли на змову з іншою фракцією радикальною, з якою ви кажете, що <i>…(Не чути)</i> Кремля. Ви об'єднуєтеся з ними, і всі ваші дії показують, що ви саме винні в тому, що війна досі не закінчилась.</p>
<p>Тому я вас дуже прошу, ми будемо звертатися до регламентного комітету, щоб того колегу, який ображав і дійсно порушував всі правила етики, щоб розглянули питання про те, щоб, як це Регламент передбачає, позбавити на п'ять засідань можливості участі в засіданнях Верховної Ради.</p>
<p>А стосовно пана Степанова, я хочу зазначити, що це досить у нього небезпечна позиція. Я не знаю, я вчора задавав йому на фракції, з ким він хоче працювати, якщо його не бачать у команді, на кого він хоче розраховувати? Він хоче побудувати своє міністерство і бути незалежним від команди, в якій він працює, які буде рішення приймати?</p>
<p>На кого вони будуть розраховані?</p>
<p>Тому я думаю, що у пана міністра знайдеться сила волі, і він прийме рішення, яке буде відповідати тому рішенню, яке прийняла команда.</p>
<p>Дуже дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Цабаль Володимир Володимирович.</p>
<p>Стефанишина? Стефанишина Ольга Анатоліївна.</p>
<p></p>
<p>17:50:04</p>
<p>СТЕФАНИШИНА О.А.</p>
<p>Шановні колеги, я, напевно, свій виступ зараз почну з лікарів, про яких так сьогодні рвав горло Степанов, нібито він захищає. В мене є звіт Рахункової палати, яка каже про те, що кошти, виділені на зарплати лікарів, які борються з COVID, Міністерство охорони здоров'я навіть не використало на 35 відсотків. Тому не потрібно нам розказувати, що всі навкруги винні – Верховна Рада, уряд і так далі. Міністерство охорони здоров'я з цим міністром не здатне виконувати свої обов'язки.</p>
<p>Я думаю кожен із вас тут в залі має родичів, знайомих або близьких людей, які постраждали від коронавірусу або померли. І в той час, коли волонтери збивалися з ніг, а ми з вами скидалися на те, щоб купити кисневі концентратори, на планеті пана Степанова кисень ніде не закінчувався, в нього все було добре.</p>
<p>А коли він нам влітку обіцяв, що ми станемо однією з перших країн, яка отримає вакцини, сьогодні, ну, це просто насмішка: ми сьогодні на останньому місці за темпами вакцинації в Європі, у нас 2,2 відсотки населення вакциновано, нас уже Кенія перегнала, Зімбабве і сусідня Білорусь.</p>
<p>Колеги, я до вас хочу по-людські звернутися. Я розумію, що він обіцяє вам золоті гори, гроші, відправити когось лікуватися за кордон і так далі. Але здоров'я і життя – це те, що кожного з вас колись торкнеться або вже торкнулося. Ви коли зараз будете тиснути кнопку, ви будете тиснути кнопку за життя або за смерть, бо по 500 українців помирало щодня навесні, коли ця людина не була здатна забезпечити нас киснем і вакцинами.</p>
<p>Тому давайте сьогодні об'єднаємося всі разом для того, щоби наше Міністерство охорони здоров'я нарешті запрацювало, щоб воно нарешті перестало брехати, нападати на людей, критикувати депутатів і звинувачувати нас всіх в своїх провалах.</p>
<p>Тому я закликаю всіх дуже сильно подумайте, коли ви будете тиснути кнопку. Я знаю, що на вас здійснюється тиск, будь ласка, не бійтеся, ця людина, все одно, рано чи пізно піде, хай він піде зараз. Дякую.</p>
<p></p>
<p>ГОЛОВУЮЧИЙ. Сухов Олександр Сергійович.</p>
<p>Бакунець? Бакунець Павло Андрійович.</p>
<p></p>
<p>17:52:42</p>
<p>БАКУНЕЦЬ П.А.</p>
<p>Дякую.</p>
<p>Шановний пане Голово, пане Прем'єр-міністр, шановні народні депутати! Павло Бакунець, Львівщина, депутатська група "Довіра".</p>
<p>Пандемія коронавірусу – це біда, це виклик і це тест на спроможність, ефективно працювати для всіх урядів усіх держав. Це є і складний виклик для українського уряду і особливо для профільного міністерства. Звичайно, що ми з вами можемо сказати, що міністерство, особливо керівництво міністерства не сиділи, склавши руки протягом цього періоду. Вони робили якісь кроки, напевно, старалися, однак є і "але", є і недоопрацювання. Недоопрацювання насамперед по вакцинації, недоопрацювання по забезпеченню киснем, недоопрацювання по забезпеченню заробітними платами нашого медичного персоналу. Ціною таких недоопрацювань є майже 50 тисяч життів наших українців. Ціною таких недоопрацювань є і втрати для родин наших малих, чесних підприємців. Ціною цих недоопрацювань є і прогалини в освіті нашої молоді. Наслідками цих недоопрацювань є те, що Україна навіть не входить в сотню країн за темпами вакцинації і якби не самопожертва наших героїв-лікарів, напевне, страшно уявити, що б було.</p>
<p>Зараз ми разом з вами пройшли третю хвилю пандемії. І це вже є цей крайній час аби зробити аналіз і зробити висновки для того, аби почати швидку підготовку до ймовірної наступної хвилі, і щоб вона пройшла з якомога мінімальнішими втратами для здоров'я українців і втратами для економіки нашої країни.</p>
<p>То ж раціонально аналізуйте роботу керівництва міністерства і робіть висновки своїм голосуванням тут в залі.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Поляков Антон Едуардович.</p>
<p>Після цього голосуємо. Будь ласка, запросіть народних депутатів.</p>
<p></p>
<p>17:55:30</p>
<p>ПОЛЯКОВ А.Е.</p>
<p>Антон Поляков, Чернігівщина. Ми з вами тільки що почули деякі побрехеньки пана Степанова, тому що я порахував: навіть тих грошей, які ми виділяли, не вистачило б на закупку та проплату всіх вакцин, які він назвав – 42 мільйони доз. А якщо врахувати те, що ціни там завищені і всі вакцини закуповувалися через корупційні схеми, через фірми-прокладки, то це ще більша брехня.</p>
<p>Щодо пана Степанова. У мене особисто те, що він обіцяв, є питання.</p>
<p>Перше. Це стосовно того, що він обіцяв розробити механізм фінансування психіатричної служби. Він обіцяв не допустити закриття медичних закладів, звільнення лікарів, медпрацівників. А ми знаємо, що за період пандемії на Україні звільнено більше 50 тисяч медпрацівників. Де ваша виконана обіцянка, пан Степанов?</p>
<p>Наприклад, по вакцинації ще один момент. Ми знаємо, що у нас не тільки на сході зараз фронт, а й у лікарів свій фронт. Але ні лікарі, ні військові не забезпечені належним чином вакцинами. Наприклад, військові провакциновані лише 15 тисяч з 250 тисяч. Це ненормальні показники для воюючої країни.</p>
<p>Щодо всіх міністрів, яких сьогодні ми звільняємо. Моє особисте бачення, що цих міністрів треба не оваціями вам проводжати, не хлопати їм, а вручати їм підозри та реальні строки і саджати в тюрму разом з їх Президентом Зеленським і разом зі всіма, хто тут висказувався як повинно бути, зі "Слуг народу", як не повинно бути. Це ті, які з "Юзіком" фігурували на аудіозаписах, коли намагалися кришувати якихось силовиків в Дніпропетровській області.</p>
<p>Тому що весь народ України голосував, щоб цього ніколи вже не було. А ви два роки, разом зі своїми міністрами і зі своїм Кабміном, морочите всім українцям голови.</p>
<p>Ганьба вам!</p>
<p>Зеленський – це перший Президент, який отримає реальний тюремний строк разом зі своєю командою.</p>
<p></p>
<p>ГОЛОВУЮЧИЙ. Шановні колеги, переходимо до голосування.</p>
<p>Комітет рекомендував Верховній Раді визначитись шляхом голосування в залі з цього питання.</p>
<p>Відповідно до пункту 12 частини першої статті 85 Конституції України ставлю на голосування пропозицію про звільнення Степанова Максима Володимировича з посади міністра охорони здоров’я України.</p>
<p>Готові голосувати? Прошу голосувати.</p>
<p></p>
<p>17:58:23</p>
<p>За-292</p>
<p>Рішення прийнято.</p>
<p>По фракціях покажіть, будь ласка. "Слуга народу" – 203, "Опозиційна платформа - За життя" – 10, "Європейська солідарність" – 25, "Батьківщина" – 0, партія "За майбутнє" – 15, "Голос" – 18, "Довіра" – 15, позафракційні – 6.</p>
<p>Позачергове засідання Верховної Ради України оголошую закритим.</p>
<p></p>
<p></p>
<p></p>

