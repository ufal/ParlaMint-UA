Стенограма пленарного засідання
05 липня 2018
&nbsp;
<p align=center>ЗАСІДАННЯ ШІСТДЕСЯТ ЧЕТВЕРТЕ</p>
<p align=center>Сесійний зал Верховної Ради України</p>
<p align=center>05 липня 2018 року, 10 година</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>10:02:58</p>
<p>ГОЛОВУЮЧИЙ. Доброго ранку, шановні народні депутати і гості Верховної Ради України! Я прошу народних депутатів підготуватися до реєстрації.</p>
<p>Прошу зареєструватися, шановні колеги. Прошу реєструватися.</p>
<p>&nbsp;</p>
<p>10:03:20</p>
<p>В залі зареєструвалося&nbsp;352 народних депутати.</p>
<p>І ранкове пленарне засідання Верховної Ради України оголошую відкритим.</p>
<p>Шановні колеги, сьогодні день народження народного депутата України Руслана Демчака. Давайте привітаємо нашого колегу з днем народження! Бажаємо вам віка і здоров'я! <i>(Оплески)</i></p>
<p>І сьогодні День звільнення міста Краматорська та міста Слов'янська від проросійських терористів. Я пропоную нам привітати і Збройні Сили України, і Національну гвардію, і Службу безпеки України, які брали участь у звільненні Краматорська і Слов'янська! Побажати нашим захисникам натхнення звільнити Україну – Донецьк, Луганськ і Крим від окупантів, і повністю територіальну цілісність нашу відродити. <i>(Оплески) </i>І подякувати жителям Краматорська і Слов'янська за мужність.</p>
<p>Дякую.</p>
<p>І переходимо до розгляду порядку денного, шановні колеги.</p>
<p>Дякую.</p>
<p>Шановні колеги! До президії надійшли заяви від двох політичних партій і групи, від групи "Відродження" і "Опозиційного блоку", на перерву. Група і фракція згодні замінити на заяву.</p>
<p>І від "Опозиційного блоку" із заявою зараз візьме слово шановний колега Ігор Шурма. Будь ласка, запрошую вас.</p>
<p>&nbsp;</p>
<p>10:05:16</p>
<p>ШУРМА І.М.</p>
<p>Шановні громадяни України! Шановні колеги! Ігор Шурма, "Опозиційний блок". Вчора у нас відбулося перше засідання спільне двох Комітетів соціальної політики, зайнятості та пенсійного забезпечення та з питань охорони здоров'я. Змусило нас засідати стан справ, який є сьогодні в охороні здоров'я. Повістка дня була одна – заслухати звіт Міністерства охорони здоров'я по виконанню реформи. Дуже прикро, що вчора на засіданні двох комітетів не були присутні ні т.в.о. міністра, ні жоден заступник, а делегувала на це засідання людину, яка тільки у травні місяці була призначена на роботу в міністерство для керування питань реформування. Ще більш прикро було те, коли ми вчора подивилися, як наші друзі святкували незалежність Сполучених Штатів Америки. У той самий час, коли розглядалось це питання, т.в.о. міністра грало в гру "а що знаходиться в ящику", -&nbsp; і це є відношення і до комітетів, і до Верховної Ради, і взагалі до стану реформування. Ще більшим здивуванням нашим було те, що сьогодні, виявляється, міністерство не займається реформою, а вони займаються трансформацією. І на наше запитання – а де реформа, чи у вас є затверджена Концепція розвитку національної системи охорони здоров'я, система стратегії її впровадження – офіційно під протокол нам було сказано: цього немає.</p>
<p>Відтак спільним рішенням ми зафіксували, що Концепція розвитку національної системи охорони здоров'я відсутня, стратегія впровадження відсутня. Спільним рішенням комітетів прийнято звернення до Прем'єр-міністра розглянути питання відповідності займаній посаді Супрун на посаді першого заступника міністра. Терміново внести на розгляд Верховної Ради кандидатуру на посаду міністра. З трибуни Верховної Ради заслухати звіт т.в.о. міністра на протязі певного… цього періоду часу, коли вона займає цю посаду. Сьогодні, за це рішення проголосували одноголосно всі члени Комітету з питань охорони здоров'я і соціальної політики з різних політичних сил.</p>
<p>Сьогодні всім зрозуміло, що питання кадрове - це є питання відповідальності Прем'єр-міністра. І я до Прем'єр-міністра звернуся так, як говорив одіозний Лінчевський, пам'ятаєте: "Друзі, це рак, все одно вони помруть, ефективність від програм нуль". Так я говорю до членів Кабінету Міністрів: "Друзі, це непрофесіоналізм! У вас рано чи пізно все одно всіх звільнять і ефективність від вашої роботи - нуль".</p>
<p>Тому ми просимо внесіть сюди кандидатуру по звіту на посаду міністра охорони здоров'я і звіт Супрун Постанова 5632.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановні колеги.</p>
<p>Отже, у нас завершено виступ, який було замінено на перерву. Ми переходимо до порядку денного.</p>
<p>Шановні колеги, я хочу нагадати всім вам, що у середу ми завершили наше засідання розглядом проекту Закону України про внесення змін до Митного кодексу України та деяких інших законодавчих актів України щодо запровадження механізму "єдиного вікна" та оптимізації здійснення контрольних процедур при переміщенні товарів через митний кордон України. Цей закон ми розглядаємо в другому читанні. І ми вчора поставили крапку на 143 поправці.</p>
<p>Я запрошую до трибуни шановного колегу, народного депутата Кришина. Будь ласка. І зараз ми переходимо до поправок.</p>
<p>Колеги, залишилося достатньо небагато поправок, маємо насичений порядок денний, маємо гостей в нашій гостевій ложі і, сподіваємось, дійдемо сьогодні до кадрових запитань. Тому я пропоную, щоб поверталися всі до сесійної зали, і ми розпочинаємо нашу роботу.</p>
<p>Отже, поправка 144 нашої шановної колежанки пані Оксани Продан. Пані Оксана, будь ласка, вам мікрофон.</p>
<p>&nbsp;</p>
<p>10:09:41</p>
<p>ПРОДАН О.П.</p>
<p>Шановні колеги, спростити і зробити прозорими процедури контролю і митного оформлення в пунктах пропуску ми, Україна, намагаємося з 2005 року.</p>
<p>Вперше Постанова про попередній документальний контроль була тоді прийнята як постанова, Закон про попередній документальний контроль був прийнятий ще в 2011 році. І, на жаль, ми сьогодні не маємо ні прозорого оформлення, ні легких&nbsp; процедур, ні відсутності контрабанди і порушення митних правил. Цей законопроект 7010, який запропонований, він має на меті, і&nbsp; я сподіваюся змінить ситуацію на краще&nbsp; в пунктах пропуску: і експортери,&nbsp; і імпортери в пунктах пропуску зможуть просто і легко оформлювати товари. Тому я прошу вас підтримати цей законопроект, коли будемо виносити його на голосування.</p>
<p>Дякую дуже.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, наскільки я зрозуміла, пані Продан, яка дуже ретельно разом з комітетом попрацювали над поправками до законопроекту, не наполягає на 144 поправці, на винесенні її на голосування. Але тільки озвучила тут свою позицію і підтримку обговорюваному законопроекту.</p>
<p>Далі ми рухаємося. І до мене підійшов.</p>
<p>152 поправка, народний депутат&nbsp; Гуляєв. Не наполягаєте?</p>
<p>147-а. Будь ласка, пані Тетяна Острікова, прошу вас.</p>
<p>&nbsp;</p>
<p>10:11:15</p>
<p>ОСТРІКОВА Т.Г.</p>
<p>Шановні колеги, щодо поправки 147 авторства народних&nbsp; депутатів Кришина, Южаніної, Острікової. Ми сьогодні продовжуємо розгляд цього дуже важливого законопроекту щодо запровадження насправді електронного документообороту і оформлення товарів в будь-яких режимах передбачених Митним кодексом, виключно через відповідну систему "єдиного вікна" на митниці. Вчора ми закінчили поправки в Митний кодекс, сьогодні ми ідемо по поправкам до відповідних законів, зокрема зараз ця&nbsp; поправка стосується Закону про радіочастотний ресурс.</p>
<p>І я би хотіла звернутися до шановного пана доповідача представника Комітету пана Кришина, щоб він нам більш&nbsp; детально роз'яснив, тут вживаються слова, що Генеральний&nbsp; Штаб Збройних Сил вносять до єдиного державного інформаційного порталу "єдине вікно" документи дозвільні у формі&nbsp; саме електронних документів. І я би зараз хотіла, щоби він пояснив, яких саме документів, дозволів на радіоелектронних засобів та випромінювальних пристроїв спецпризначення це стосується.</p>
<p>Дякую.</p>
<p>&nbsp;</p>
<p>10:12:24</p>
<p>КРИШИН О.Ю.</p>
<p>Дякую. Дякую за запитання.</p>
<p>Я ще раз підкреслю, що ми не вводимо ніяких інших видів контролю. Ми цим законом тільки кажемо, що всі документи, які раніше потрібно було подавати в паперовому виді, ми будемо подавати виключно в режимі "митного вікна".</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо за роз'яснення.</p>
<p>Наскільки я розумію, пані Острікова сказала, що вона не наполягає на голосуванні, просто хотіла уточнюючу позицію комітету тут почути.</p>
<p>152-а, Гуляєв. Не наполягає.</p>
<p>153-я, Лопушанський. Не наполягає.</p>
<p>155-а. Наполягає Віктор Пинзеник і народний депутат Кулініч.</p>
<p>Я даю тут слово Пинзенику, а вам на 156-у. Отже, поправка зараз, колеги, дуже велика увага, будь ласка. 155 і 156 поправки це поправки народного депутата Кришина, і комітет їх врахував. Але Віктор Пинзеник і народний депутат Кулініч ставлять їх на підтвердження.</p>
<p>Будь ласка, Пинзенику мікрофон.</p>
<p>&nbsp;</p>
<p>10:13:28</p>
<p>ПИНЗЕНИК В.М.</p>
<p>Шановні колеги, дана поправка вносить зміни в Закон про стимулювання розвитку вітчизняного машинобудування для агропромислового комплексу. Цією правкою в режим підтримки, відповідно до цього закону, вносяться спеціальні вагони для перевезення зерна. Очевидно, наші зернові трейдери заробляють мало і їм треба трішки допомогти через інструмент державної підтримки. З таким же успіхом давайте включимо державну підтримку виробництво металу, метал теж іде на виробництво техніки для аграрного сектору, давайте включимо власників автозаправок, тому що сільське господарство теж отримує, використовує пальне. Я прошу поставити цю правку на підтвердження, а колег не підтримувати їх.</p>
<p>&nbsp;</p>
<p>ГОЛОВУЮЧИЙ. Будь ласка, Кулінічу мікрофон прошу увімкнути.</p>
<p>&nbsp;</p>
<p>10:14:21</p>
<p>КУЛІНІЧ О.І.</p>
<p>Дякую.</p>
<p>Шановні колеги, хочу підтримати автора правок, народного депутата Кришина і внести деякі пояснення. Цими правками вносяться зміни до двох законів: про держпідтримку в АПК і про стимулювання розвитку машинобудування. У нас на 2018 рік є 945 мільйонів на здешевлення с/г техніки, ці кошти вже є в бюджеті. Очевидно, що ці кошти не будуть використані в повному обсязі, тому ми їх і пропонуємо, якщо вони залишаться, направити їх на здешевлення, придбання, купівлі вагонів-зерновозів якраз для агровиробників, які будуть придбані на українських заводах у Львові, Кременчук, Дніпро. І тому ми вважаємо, що ця правка дасть можливість нам покращити дорогу на українських дорогах. А нашому агровиробнику це реальна підтримка і стимул для виробників таких вагонів, які є в нашій державі. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка,&nbsp; комітет вам слово.</p>
<p>&nbsp;</p>
<p>10:15:18</p>
<p>КРИШИН О.Ю.</p>
<p>Уважаемые коллеги! Я дуже прошу, щоб ми підтримали цю правку. Це підтримка нашого вітчизняного машинобудування. Це лобізм нашого вітчизняного машинобудування. Підтримайте, будь ласка,&nbsp; думку комітету, підтримайте цю правку.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановні колеги! Отже, комітет просить цю поправку підтримати, комітет проголосував за. В той же час Віктор Михайлович Пинзеник просить поставити поправку 155 на підтвердження. Я прошу залу визначатися і нагадую, що комітет просить "за" проголосувати. Будь ласка,&nbsp; визначайтеся.</p>
<p>&nbsp;</p>
<p>10:16:05</p>
<p>За-69</p>
<p>69 – за. Поправка не підтримана.</p>
<p>Наступна, будь ласка,&nbsp; народний депутат Кулініч вимагав слово по 156 поправці. Ні, все, не наполягаєте.</p>
<p>Колеги, я прошу до зали повертатися тому що у нас залишилося буквально кілька поправок, і ми переходимо з вами до голосування.&nbsp; Я думаю, що хвилин за п'ять.</p>
<p>166 поправка. Це поправка так само народного депутата Кулініча, вибачте, це поправка народного депутата Кришина.</p>
<p>І наполягає на тому, щоб її поставили на підтвердження народний депутат Пинзеник. Будь ласка, Пинзенику мікрофон увімкніть, ми обговорюємо 166 поправку.</p>
<p>&nbsp;</p>
<p>10:16:48</p>
<p>ПИНЗЕНИК В.М.</p>
<p>Шановні колеги! Ця правка стосується тої самої теми, яку я піднімав тільки що. Про введення в режим підтримки виробництва зернових вагонів. Крім того, я хочу наголосити, ця правка взагалі не мала права з'явитись в законі тому, що в першому читанні відповідних норм&nbsp; не було. А ми маємо право вносити до другого читання тільки ті поправки до тих норм, які розглядалися в першому читанні.</p>
<p>Тому я прошу поставити правку на підтвердження і не голосувати за неї.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; Кулінічу увімкніть мікрофон на підтримку поправки.</p>
<p>&nbsp;</p>
<p>10:17:25</p>
<p>КУЛІНІЧ О.І.</p>
<p>Шановні колеги! Хотів би ще раз підкреслити, що мова йде тільки про агровиробників. У нас зараз є в бюджеті програма, в якій&nbsp; 945 мільйонів гривень. Очевидно, що ця програма, ці кошти не будуть використані на&nbsp; техніку вітчизняного виробництва. Тому ми і пропонуємо, якщо вони залишаться, направити їх на підтримку вітчизняного виробника, хто виробляє такі заводи… зерновози, і якраз підтримати наших аграріїв. Тому що мова йде виключно про аграріїв – це про платників податку четвертої групи. І це дуже важливо і для аграріїв, і для українського виробника. Тому прошу цю правку захистити.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Вибачте!</p>
<p>Будь ласка, комітету зараз слово. Але дійсно, я визнаю, що це було порушення Регламенту, тому що має або автор виступати за поправку, або комітет.</p>
<p>Будь ласка, пане Кришин, і ми йдемо далі по Регламенту. Я перепрошую, це технічна.</p>
<p>&nbsp;</p>
<p>10:18:20</p>
<p>КРИШИН О.Ю.</p>
<p>Шановні колеги, я прошу підтримати рішення комітету, підтримати рішення ваших колег. Ми… тут мова йде&nbsp; виключно про підтримку нашого машинобудування.</p>
<p>Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Шановні колеги, отже, наголошую, що зараз ми обговорюємо 166 поправку. Вона прийнята комітетом, і комітет просить її підтримати. Віктор Михайлович Пинзеник просить поставити її на підтвердження.</p>
<p>Я звертаюся до зали визначитися щодо цієї поправки і нагадую, що комітет просить проголосувати "за".</p>
<p>&nbsp;</p>
<p>10:19:16</p>
<p>За-71</p>
<p>Ця поправка не приймається.</p>
<p>Рухаємося далі. І я уважно дивлюся на пані Острікову, яка вимагає надати їй слово по поправці 172. Будь ласка, пані Острікова.</p>
<p>&nbsp;</p>
<p>10:19:33</p>
<p>ОСТРІКОВА Т.Г.</p>
<p>Шановні колеги, щодо 172 поправки, нею пропонується виключити "у підпункті 31 пункту 2 розділу ІІ абзаци третій-п'ятий виключити". І це у нас є зміни в Закон "Про прикордонний контроль".</p>
<p>Тому я би зараз хотіла не ставити цю поправку, яка є врахована комітетом, на підтвердження. Я би хотіла, щоби наш шановний пан доповідач – представник комітету більш детально зараз нам пояснив яким чином ми передаємо саме на прикордонний контроль здійснення радіологічного контролю, тому що це важлива революційна зміна, передбачена цим законопроектом. Більше екологів не буде в пунктах пропуску, ми передаємо здійснення радіологічного контролю саме у відання Державної прикордонної служби, яка буде мобільними пристроями заміряти рівень радіологічного випромінювання і, лише у разі спрацювання, буде викликати з обласних центрів відповідних фахівців по екології. Тому я би зараз просила пана...</p>
<p>&nbsp;</p>
<p>ГОЛОВУЮЧИЙ. Будь ласка, коментар комітету.</p>
<p>&nbsp;</p>
<p>10:20:48</p>
<p>КРИШИН О.Ю.</p>
<p>Дякую. Дякую вам за це запитання.</p>
<p>Я ще раз підкреслюю, що в нас на пунктах пропуску після прийняття цього законопроекту будуть тільки прикордонники і митники. Цим законопроектом ми спрощуємо режими митних формальностей. Функцію радіологічного контролю ми передаємо Державній пограничній службі України... прикордонній службі України. Ми спрощуємо митні процедури, тому я прошу всіх колег підтримати цю правку.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, ми обговорюємо 172 поправку, і ми чули, що просто автор поправки вимагала роз'яснення комітету, але не наполягає на голосуванні.</p>
<p>Колеги, ми наближаємося до закінчення обговорення поправок. Я дуже, дуже прошу всіх шановних народних депутатів повертатися з кулуарів до робочих місць, тому що в нас ще залишається буквально три поправки, і ми переходимо до голосування.</p>
<p>І я нагадаю, що у середу під час обговорення поправок була домовленість, що під час фінального вже акорду ми повернемося до кількох поправок, по яким була дискусія і суперечлива позиція в залі, і які були поставлені на переголосування, але домовилися потім до них повернутися.</p>
<p>Отже, пані Острікова, 174-а, будь ласка.</p>
<p>&nbsp;</p>
<p>10:22:19</p>
<p>ОСТРІКОВА Т.Г.</p>
<p>Шановні колеги, зверніть, будь ласка, увагу на дуже важливу поправку в Закон "Про рибне господарство, промислове рибальство та охорону водних біоресурсів".</p>
<p>Саме цією поправкою авторства народних депутатів Кришина, Южаніної та Острікової передбачається порядок переміщення через митний кордон&nbsp; України&nbsp; водних біоресурсів та продукції з них. І, зокрема, передбачається, що документи, необхідні для митного оформлення таких біоресурсів, також будуть подаватися до єдиного державного інформаційного&nbsp; веб-порталу "Єдине вікно для міжнародної торгівлі" у формі електронного документу, і органи доходів і зборів будуть здійснювати митні&nbsp; формальності, щоб випустити&nbsp; такі біоресурси і продукцію з них, саме на підставі документів в електронній формі, що&nbsp; зменшить контакт, власне, імпортерів і відповідних суб'єктів ЗЕД з контролюючим органом.</p>
<p>Пане Кришин, будь ласка,&nbsp; поясніть нам більш детально глибокий зміст цієї&nbsp; революційної поправки.</p>
<p>Дякую.</p>
<p>&nbsp;</p>
<p>10:23:28</p>
<p>КРИШИН О.Ю.</p>
<p>Я… Якщо сказати дуже спрощено,&nbsp; ми цим законом ні в якому разі не вводимо додаткових видів контролю. Якщо раніше, подаючи електронну декларацію, суб'єкту потрібно було подавати в паперовому виді ті чи інші документи, сьогодні весь цей пакет документів буде в "єдиному митному вікні". Це дуже велика дерегуляція. Це дуже велике спрощення. І я дуже прошу підтримати&nbsp; весь зал цю норму.&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Автор не наполягає на голосуванні. Вона просто ще раз акцентувала увагу зали на важливості цієї поправки і взагалі норм закону.</p>
<p>Колеги, у нас залишається дві поправки, дві. Це означає, що за кілька хвилин у нас відбудеться голосування. Я прошу повертатися до сесійної зали.</p>
<p>Будь ласка, пані Острікова. 175-а. Це передостання поправка. Будь ласка.</p>
<p>&nbsp;</p>
<p>10:24:35</p>
<p>ОСТРІКОВА Т.Г.</p>
<p>Шановні колеги, також хочу звернути вашу увагу одразу на дві поправки: 175-у і 176-у, які стосуються порядку взаємодії адміністрації морських портів і, зокрема, порядку здійснення координації діяльності&nbsp;&nbsp; адміністрації морських рибних портів, портопунктів, місць базування суден флоту рибної промисловості.</p>
<p>Одразу хочу подякувати депутатам, які є мажоритарниками, зокрема пану Гуляєву, представляючому свій регіон, і дійсно видно, що вболіває за морські порти, які знаходяться на його окрузі. А також авторському колективу колег Диріва, Сажка, Дзюблика, Ленського, Рибака. І саме завдяки вашим поправкам, які враховані редакційно, частково, ми на базі робочої групи комітету виписали чіткий порядок взаємодії адміністрації морських рибних портів і центрального органу виконавчої влади, що реалізує політику здійснення державного нагляду (контролю) у сфері охорони навколишнього природного середовища.</p>
<p>Дуже вам дякую, пане Кришин. Поясніть більш детально, що передбачає ця поправка.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, пане Кришин, прошу, ваш коментар.</p>
<p>&nbsp;</p>
<p>10:25:46</p>
<p>КРИШИН О.Ю.</p>
<p>Дякую за запитання. Ця правка, цією правкою ми вносимо зміни до Закону України "Про рибне господарство, промислове рибальство та охорону водних біоресурсів". Стосовно взаємодії між адміністрацією порту та підрозділами Держекоінспекції у разі виявлення випадків скидання судами забруднюючих речовин у межах акваторії порту. Ми цією правкою врегулювали цю процедуру, зробили її більш прозорою і більш чіткою.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, пані Острікова не наполягає на голосуванні, вона просто, знову-таки, скористалась своїм правом звернути увагу на ці важливі поправки. Колеги, ми переходимо до останньої поправки. Я дуже прошу всіх колег повертатись до сесійної зали.</p>
<p>Будь ласка, пані Острікова, поправка номер 191. Будь ласка.</p>
<p>&nbsp;</p>
<p>10:26:43</p>
<p>ОСТРІКОВА Т.Г.</p>
<p>Шановні колеги, ми рухаємося далі по поправках до профільних законів, які регулюють діяльність контролюючих та дозвільних органів, що надають дозвільні документи на товари для їх митного оформлення у відповідні митні режими. І зокрема йдеться про зміни до Закону України "Про державний контроль за дотриманням законодавства про харчові продукти, корми, побічні продукти тваринного походження, здоров'я та благополуччя тварин".</p>
<p>І зокрема в 191 поправці зверніть, будь ласка, увагу, тут визначається, що взаємодія компетентного органу з органами доходів і зборів, іншими уповноваженими органами також здійснюється під час проведення державного контролю вантажів з продуктами, що ввозяться на митну територію України, здійснюється з використанням механізму "єдиного вікна". Відомості про результати здійснення державного контролю у формі електронного документу, підписаного електронним цифровим підписом, вносяться державним ветеринарним інспектором до єдиного державного інформаційного веб-порталу "Єдине вікно", що також мінімізує контакт наших підприємців–учасників зовнішньоекономічної діяльності з контролюючими органами, які, ми знаємо, іноді можуть бути…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, роз'яснення представника комітету. Прошу.</p>
<p>&nbsp;</p>
<p>10:27:57</p>
<p>КРИШИН О.Ю.</p>
<p>Комітет підтримав цю правку тому, що це є принцип і це ідеологія цього законопроекту. Всі документи подаються виключно в електронному погляді, все – "електронне митне вікно".</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Я думаю, що ми завершили поправки. Але Артур Герасимов піднімає руку і вимагає 195 поправку, дати йому слово. Будь ласка, пане Артуре.</p>
<p>&nbsp;</p>
<p>10:28:34</p>
<p>ГЕРАСИМОВ А.В.</p>
<p>Шановні колеги! Я хотів би сказати, що є позиція депутатів зі сходу України, з Донецької, з Донецької областей і всіх інших, яка стосується вимушених переселенців.</p>
<p>Ми просимо доповнити цей законопроект наступним пунктом. У розділі ІІ законопроекту пункт 2 доповнити підпунктом 36 такого змісту: "У ПКУ ("Голос України" від 04.12.2010 – №229,/229-230) пункт 166.3 статті 166 доповнити підпунктом 166.3.9. такого змісту: "166.3.9. Суму коштів у вигляді орендної плати за договором оренди житла (квартири, будинку), оформленого відповідно до вимог чинного законодавства, фактично сплачених платником податку, який має статус внутрішньо переміщеної особи, платник податку має право скористатись зазначеною в цьому підпункті податковою знижкою виключно за умови, що він та/або члени його сім'ї першого та другого ступенів споріднення…".&nbsp; Можна закінчити 30 секунд?</p>
<p>&nbsp;</p>
<p>ГОЛОВУЮЧИЙ. Будь ласка, ще 30 секунд.</p>
<p>&nbsp;</p>
<p>10:29:41</p>
<p>ГЕРАСИМОВ А.В.&nbsp; "…не мають у власності придатного для проживання житлову нерухомість, розташовану поза межами тимчасово окупованої території України, не отримують передбачених законодавством України бюджетних виплат для покриття витрат на проживання, розмір такої знижки не може перевищувати, у розрахунку на календарний рік 30 розмірів мінімальної заробітної плати встановлено на 1 січня звітного податкового року".</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, колеги, це прозвучала позиція, я так розумію, "Блоку Петра Порошенка" з вимогою під стенограму внести ці поправки. Ми визначимося під час фінального голосування.</p>
<p>Іванчук, 196 поправка. Будь ласка, давайте, пане Іванчук.</p>
<p>&nbsp;</p>
<p>10:30:19</p>
<p>ІВАНЧУК А.В.</p>
<p>Шановна пані головуюча, "Народний фронт" також наполягає на включенні до цього прогресивного законопроекту поправок, які удосконалять процедури митного оформлення в режимі переробки, а саме:</p>
<p>статтю 149 пункт 2 слова "на підставі яких здійснюватиметься переробка товарів" замінити словами "на підставі яких зазначені в заяві товари були чи будуть ввезені на митну територію України";</p>
<p>у пункті 7 додати пункт 3 "вид зовнішньоекономічного договору";</p>
<p>у пункті 7 додати пункт 4 "форма розрахунку за зовнішньоекономічним договором"</p>
<p>у статтю 155 додати пункт 4 наступного змісту, що реалізація на митній території України продуктів переробки виготовлених товарів, власником яких є підприємство-резидент, здійснюється після поміщення таких продуктів переробки зазначеного підприємства у митний режим імпорту зі сплатою всіх митних платежів…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, завершити.</p>
<p>&nbsp;</p>
<p>ІВАНЧУК А.В. … зі сплатою всіх митних платежів, якими відповідно до законів України обкладаються товари під час ввезення на митну територію України. В іншому випадку ми не відповідаємо на основне питання підтримки українського бізнесу.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, зараз, хвилиночку. Іванчук. Шановна колега Острікова, 201 поправка, будь ласка, вам слово. 201 поправка.</p>
<p>&nbsp;</p>
<p>10:31:56</p>
<p>ОСТРІКОВА Т.Г.</p>
<p>Шановні колеги, я хочу зараз говорити не по 201 поправці, а хочу повернутися дещо у поправку 60, там де є пункт 7 з позначкою 3, де зазначено, що тимчасово, до офіційного приєднання України до Конвенції про єдиний режим транзиту, я хочу внести редакційну поправку про те, що тимчасово до набрання чинності для України Конвенцією про єдиний режим транзиту. Тому що ми можемо до конвенції приєднатись, але вона ще не буде для нас, не набуде чинності, поки не пройде установлена нашим законодавством процедура її ратифікації. Це дуже важливо, це поправки, які стосуються євроінтеграції, приєднання України до Конвенції про спільний режим транзиту і до системи NCTS, нову комп'ютеризовану систему транзиту товарів з країнами Європейського Союзу та ЄАВТ. Редакційно прошу її врахувати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, ми завершили обговорення. Я зараз дам підсумовуюче слово доповідачу пану Кришину і буквально за хвилину ми переходимо до голосування.</p>
<p>Я хочу звернути вашу увагу, що під час обговорення законопроекту поступили редакційні правки від пані Острікової до 60 поправки врахувати, там, технічні параметри, що стосуються термінів.</p>
<p>Від народного депутата Герасимова під стенограму також поступила поправка, що стосується переселенців.</p>
<p>І від народного депутата Іванчука також під стенограму поступили поправки, що стосуються технічних моментів цього обговорюваного законопроекту.</p>
<p>Я прошу зараз, щоб все це підсумував народний депутат Кришин, і ми виходимо на голосування.</p>
<p>І також звертаю вашу увагу, що під час обговорення поправок були певні нюанси, які зараз ми маємо почути також від пана Кришина, як ми повертаємось до остаточного голосування.</p>
<p>Дякую.&nbsp;&nbsp;</p>
<p>&nbsp;</p>
<p>10:34:01</p>
<p>КРИШИН О.Ю.</p>
<p>Шановні народні депутати! Для того, щоб ми не розбалансували законопроект в цілому і в нас осталась його мета, я прошу повернутися і переголосувати правки 14, 30, 58, 59, 155 і 166.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я прошу займати робочі місця. Я прошу займати робочі місця. Будь ласка, я за хвилину ставлю зараз на голосування… Шановні колеги, всі знаходяться на робочих місцях? Давайте ми розпочнемо наш уже такий активний день з результативних голосувань, тому що маємо насичений порядок денний.</p>
<p>Отже, на прохання доповідача від комітету пана Кришина я зараз ставлю на голосування повернення зали до поправок 14, 30, 58, 59, 155 і 166.</p>
<p>Прошу проголосувати за повернення до цих поправок.</p>
<p>&nbsp;</p>
<p>10:35:25</p>
<p>За-166</p>
<p>Пане Кришин. Ми виходимо… Будь ласка, вам слово.</p>
<p>&nbsp;</p>
<p>10:35:37</p>
<p>КРИШИН О.Ю.</p>
<p>Шановні народні депутати! Ми повністю розбалансуємо даний законопроект, ми повністю його&nbsp; розбалансуємо. Я ще раз звертаюсь до вас, 2 роки роботи, ми повністю розбалансуємо, давайте ще раз повернемося.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, слово пані Остріковій, вона, чи не найактивніший автор поправок. В тому числі я хочу нагадати колегам і з&nbsp; "Самопомочі", що вчора під час обговорення поправок, була така ініціатива спільна і вашої фракції, і&nbsp; присутніх інших, "Народного фронту", БПП, що у четвер ми повернемось до поправок, які тільки що прозвучали для того, щоби не розбалансовувати закон. І я зараз іду по домовленостям і по Регламенту. Будь ласка. І пан Івченко це підтверджує зараз, що по домовленостям. Будь ласка.&nbsp;</p>
<p>&nbsp;</p>
<p>10:36:36</p>
<p>ОСТРІКОВА Т.Г.</p>
<p>Шановні колеги, я зараз буду вас агітувати підтримати 30 правку авторства Кришина, Южаніної, Острікової, якою вносяться зміни в 319 статтю Митного кодексу – це Закон про "єдине вікно" на митниці. І я вас агітую за 319 статтю, якою ми повністю змінюємо порядок взаємодії суб'єктів ЗЕД у пунктах пропуску, де ми залишаємо лише два контролюючих органи – це орган доході і зборів і прикордонний. І повністю змінюємо порядок взаємодії на внутрішніх митницях,&nbsp; де тепер все буде в електронній формі. Якщо зараз зал не підтримає поправку номер 30, яку вибив народний депутат&nbsp; Курячий, то просто цей закон втратить будь-який зміст. Я вас дуже прошу, підтримайте саме 30 правку.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я хочу нагадати, що зараз і ви утрималися при цьому голосуванні, тому я ще раз, на вимогу "Самопомочі", ставлю на те, щоб ми повернулися до поправок 14, 30, 58, 59, 155, 156. Шановні&nbsp; колеги, я прошу визначатися. Ми голосуємо зараз за повернення 14, 30, 58, 59, 155, 156, щоб не розбалансовувати законопроект. 166, я перепрошую, 155, 166. Будь ласка, прошу голосувати і це прохання комітету, проголосувати "за", будь ласка.</p>
<p>&nbsp;</p>
<p>10:38:17</p>
<p>За-240</p>
<p>Я дуже дякую за конструктивну позицію зали. Отже, 240 народних депутатів проголосували за повернення до цих поправок.</p>
<p>Я ставлю на голосування проект закону, я ставлю на голосування зараз ці поправки, що ми 14, 30, 58. 59, 155, 166, прошу проголосувати на їх підтримку, будь ласка, і ми переходимо до голосування за законопроект. Прошу, колеги, визначатися.</p>
<p>&nbsp;</p>
<p>10:38:58</p>
<p>За-224</p>
<p>Доповідач в цей час підходив до головуючої, ну давайте хоча б доповідач буде голосувати, колеги. Я ще раз звертаюся до зали, у нас напружений день. Ми ще раз ставимо на… Шановні колеги, є консенсус зали, що ми голосуємо за ці поправки, щоб не розбалансовувати законопроект.</p>
<p>І я ставлю на підтвердження голосування за поправки 14, 30, 58, 59, 155, 166, будь ласка, за повернення до цих поправок. І прошу не ходити, ми голосуємо за повернення, прошу.</p>
<p><a name=Temp></a><b>&nbsp;</b></p>
<p>10:39:54</p>
<p>За-229</p>
<p>Дякую. 229.</p>
<p>Я ставлю на голосування поправки: 14, 30, 58, 59, 155, 166. Будь ласка,&nbsp; прошу визначатися.</p>
<p>&nbsp;</p>
<p>10:40:17</p>
<p>За-222</p>
<p>Будь ласка,&nbsp; що ми робимо далі? Зараз…</p>
<p>Дві хвилини, ми зараз просто визначимося, як ми рухаємося, щоб прийняти комплексний законопроект і рухаємося. Будь ласка,&nbsp; я прошу…</p>
<p>Шановні колеги! Я в останнє на вимогу комітету і представників кількох фракції ставлю на повернення поправки 14, 30, 58, 59, 155, 166.</p>
<p>Я дуже прошу залу зосередитися і ми ставимо зараз пакет повернення до голосування по поправкам. Я прошу визначитися: 14, 30, 58, 59, 155, 166, будь ласка.</p>
<p>&nbsp;</p>
<p>10:41:46</p>
<p>За-252</p>
<p>252 – за.</p>
<p>І зараз ми ставимо поправки: 14 30, 58, 59, 155, 166 на підтвердження. Прошу визначатись.</p>
<p>&nbsp;</p>
<p>10:42:12</p>
<p>За-241</p>
<p>241 – за.</p>
<p>Колеги, я ставлю на голосування проект Закону про внесення змін до Митного кодексу України та деяких інших законодавчих актів України щодо запровадження механізму "єдиного вікна" та оптимізації здійснення контрольних процедур при переміщенні товарів через митний кордон України (№ 7010) з редакційними правками, озвученими Тетяною Остріковою, що стосується статті 60 7 пункту, що стосується… редакційні правки народного депутата Герасимова, що стосується переселенців, і народного депутата Іванчука з поправками, які ми тільки що проголосували. Прошу визначатися, шановні колеги, по законопроекту 7010 з редакційними правками, озвученими трьома колегами і паном Кришиним.</p>
<p>&nbsp;</p>
<p>10:43:11</p>
<p>За-254</p>
<p>Вітаю вас.</p>
<p>Є з мотивів голосування заява народного депутата Голуба, який піднімав руку.</p>
<p>Вже немає з мотивів голосування.</p>
<p>Дякую. Дякую, колеги, ми розпочали день результативно. Сподіваємося, нам не прийдеться більше повертатися до голосувань через те, що не буде в залі.</p>
<p>І ми рухаємося далі. Зараз у нас з вами згідно порядку денного стоїть питання внесення… <i>(Шум у залі)</i></p>
<p>Закон прийнято – дякую шановному Олегу Ляшку – закон прийнято! Він підказав головуючій правильну норму, яку я мала зараз оголосити: Закон 7010 прийнято.</p>
<p>Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:43:52</p>
<p>ГОЛОВУЮЧИЙ. Дякую, колеги, за успішну плідну роботу.</p>
<p>Переходимо до наступного питання порядку денного. <i>(Шум у залі)</i></p>
<p>Колеги, увага! Чому такий шум у залі?</p>
<p>Наступний. Дуже важлива постанова, по якій, я впевнений, ми об'єднаємо зал, це проект Постанови про Звернення Верховної Ради України до інституцій ЄС щодо поглиблення співробітництва між Україною та Європейським Союзом, напрацьований народними депутатами з різних фракцій.</p>
<p>І, колеги, я прошу підтримати його розгляд за скороченою процедурою. Будь ласка.</p>
<p>&nbsp;</p>
<p>10:44:45</p>
<p>За-167</p>
<p>Рішення прийнято.</p>
<p>І я запрошую до доповіді народного депутата України Геращенко Ірину Володимирівну, будь ласка.</p>
<p>&nbsp;</p>
<p>10:45:00</p>
<p>ГЕРАЩЕНКО І.В.</p>
<p>Шановні колеги, наступного тижня в Брюсселі відбудеться 20-й ювілейний саміт Україна-ЄС. І абсолютно очевидно, що голос парламенту, який є ключовою інституцією в питанні імплементації Угоди про асоціацію, що стосується імплементації українського законодавства, модернізації до європейських норм і стандартів, є надзвичайно важливим. І тому я хочу подякувати колегам, керівництву Верховної Ради – Андрію Парубієві, Оксані Сироїд, лідерам фракцій – Артуру Герасимову, Максиму Бурбаку, Олегу Березюку, "Батьківщині", Сергію Соболєву, Олегу Ляшку, іншим колегам, але в першу чергу Комітету євроінтеграції і закордонних справ, які ініціювали нашу спільну заяву до саміту.</p>
<p>Що ми фіксуємо в цій заяві Верховної Ради України? Перше – нашу&nbsp; відданість шляху до євроінтеграції, усвідомлення тієї домашньої роботи, яку має зробити і уряд, і парламент для того, щоби якнайшвидше рухатися цим шляхом і отримати позитивний сигнал щодо перспективи членства для України, коли ми зробимо наше домашнє завдання. Але так само ми повинні апелювати до Європейського Союзу відносно того, що і Європейський Союз має зобов'язання перед Україною. В цій заяві ми з вами фіксуємо ті наші глибокі занепокоєння такою спокійною позицією країн Європейського Союзу до абсолютно політичного проекту Кремля Nord Stream – 2, і ми не будемо про це мовчати. Також ми закликаємо Європейський Союз тримати санкції проти Російської Федерації до повного виконання Мінських угод, до звільнення Донбасу і Криму. І ключове також, дуже важливе для нас – в цій заяві, колеги, ми з вами так само фіксуємо прохання, вимогу до Європейського Союзу посилити санкції проти Росії для звільнення заручників і політв'язнів. Ми наголошуємо на тому, що в тюрмах Росії утримається більше 60 українців кримських татар, так само...</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд – завершити.</p>
<p>&nbsp;</p>
<p>ГЕРАЩЕНКО І.В. Так само, колеги, ми наголошуємо, що Росія несе повну відповідальність за бранців Кремля, які знаходяться на окупованих територіях, і вимагаємо їх звільнити.</p>
<p>Я переконана, що ця заява об'єднає&nbsp; залу і стане дуже серйозним таким підспор'ям для українських дипломатів, для делегації, яку очолить Президент України на саміті для того, щоби засвідчити і&nbsp; наш курс на євроатлантичну інтеграцію, і наше очікування від Європейського Союзу&nbsp; щодо&nbsp; підтримки України, нашої територіальної цілісності і&nbsp; суверенності…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Прошу провести запис: два – за, два – проти. Будь ласка.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. Будь ласка, Максим Саврасов передає слово Марії Іоновій, яка буде виступати з місця. Будь ласка, шановна пані Марія.</p>
<p>Вона представить позицію "Блоку Петра Порошенка" і профільного Комітету євроінтеграції. Прошу.</p>
<p>&nbsp;</p>
<p>10:48:27</p>
<p>ІОНОВА М.М.</p>
<p>Дуже дякую, шановна пані головуюча.</p>
<p>Шановні народні депутати! Я хотіла би зазначити. Що, дійсно, окрім дуже важливої&nbsp; політичної підтримки країнами Європейського Союзу&nbsp; щодо протидії агресії Російської Федерації та відновлення територіальної цілісності України вагомою частиною саме порядку денного ХХ саміту Україна-ЄС буде виконання Угоди про асоціацію та зону вільної торгівлі.</p>
<p>І сьогодні ми чітко простежуємо незворотні процеси інтеграції&nbsp; української економіки до ринку Євросоюзу. Ми побачили, наскільки&nbsp;&nbsp; історично змінилась&nbsp; географічна структура українського експорту на користь збільшення&nbsp; обсягів&nbsp; експорту до країн&nbsp; Європейського&nbsp; Союзу.</p>
<p>Я би хотіла зазначити, що, дійсно, у Зверненні Верховної Ради України до інституцій&nbsp; Європейського Союзу парламент України&nbsp; закликає до посилення співробітництва щодо інтеграції України до енергетичного ринку ЄС, поглиблення співробітництва у сфері&nbsp; цифрової економіки, активізації взаємодії у митній сфері, а також у сфері юстиції, свободи і безпеки.</p>
<p>Ми також очікуємо від інституцій Європейського Союзу подальшої більш тісної взаємодії щодо імплементації Угоди про асоціацію та максимальне використання можливостей інтеграції України&nbsp; до внутрішнього ринку Європейського Союзу у тих сферах, які становлять спільний інтерес і охоплюються Угодою про асоціацію. Я також хотіла би зазначити, що парламент відданий адаптації гармонізації права до права ЄС, а також ми закликаємо і всі міністерства бути відданими і відповідальними за імплементацію.</p>
<p>Шановна пані головуюча і шановні колеги, я також прошу підтримати внесення однієї технічної зміни в тексті. Це в зверненні, замінивши по тексту слова "держава-транзитер" словами "держава-партнер" у відповідних відмінках, тобто що Україна – держава-партнер.</p>
<p>Дуже дякую, прошу підтримати.</p>
<p>&nbsp;</p>
<p>10:50:29</p>
<p>ГОЛОВУЮЧИЙ. Дякуємо, шановна пані Іонова. І звичайно, під час голосування ми врахуємо цю технічну поправку.</p>
<p>Будь ласка, Олена Сотник представить позицію фракції "Самопоміч". Прошу, пані Олена.</p>
<p>&nbsp;</p>
<p>10:50:39</p>
<p>СОТНИК О.С.</p>
<p>Дякую, пані головуюча. Насправді, не дивлячись на те, що текст носить, можливо, не дуже конкретний характер, але це історичний момент, переламний момент. Вперше Україна сама для себе визначає візію – візію співробітництва з Європейським Союзом.</p>
<p>Що таке саміт ЄС? Це agenda на наступний рік, яким чином буде співпрацювати Україна і Європейський Союз і яким чином ми будемо ще більше інтегрувати наші відносини в різних сферах, в першу чергу, звичайно, в економічній сфері.</p>
<p>І вперше Україна пропонує саме Європейському Союзу, не очікуючи, що нам запропонує ЄС, більш тісну співпрацю у сфері цифрового ринку, інновацій, енергетики, митний союз. Всі ці речі, вони є стратегічними з точки зору нашого збалансування економічних і політичних відносин. Звичайно, ми не оминаємо і питання того, що Європейський Союз є сьогодні ключовим політичним партнером, тому що агресія Російської Федерації, вона жодним чином не зникає з порядку денного.</p>
<p>Ще рік тому Європейський Союз говорив про те, що і мови не може йти про розширення, тобто про збільшення членів Європейського Союзу, а вже минулого тижня Македонія і Албанія отримали чіткий меседж про те, що вони можуть набути в найближчому майбутньому можливість членства в Європейському Союзі. Це означає, що для України також двері ці можуть бути відкриті, якщо ми належним чином виконаємо в тому числі Угоду про асоціацію. І це задача цього парламенту.</p>
<p>Тому я прошу підтримати цей перший крок – заяву, запропонувати Європейському Союзу узгодити нашу візію під час саміту, а після цього працювати над повною імплементацією Угоди про асоціацію.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую, шановна пані Олена.</p>
<p>Будь ласка, Максим Бурбак представить позицію "Народного фронту". Прошу вас.</p>
<p>&nbsp;</p>
<p>10:52:47</p>
<p>БУРБАК М.Ю.</p>
<p>Шановні колеги, фракція "Народний фронт" буде підтримувати дану постанову адже напередодні 20 саміту ЄС… Україна-ЄС, який відбудеться наступного тижня, ми в котре повинні підтвердити, що Україна впевнено крокує до членства ЄС.</p>
<p>З 2014 року було прийнято низку рішень, понад 140 законів, підзаконних актів, які були ініційовані урядом Арсенія Яценюка і в цьому залі прийняті, і всі скептики, які скептично відносились до надання безвізу нашій країні тепер мовчать і використовують біометричні паспорти для того, щоб вільно подорожувати країнами Європи, як і роблять це всі громадяни України.</p>
<p>Тому, гадаю, що вчергове треба звернутися до наших партнерів, щоб ми затвердили нашу позицію: Україна буде членом Європейського Союзу, Україна буде членом НАТО.</p>
<p>І тому ми вийшли з нашою ініціативою, щоб це було закріплено в змінах до Конституції. Ці зміни були озвучені під час з'їзду "Народного фронту", були озвучені лідером "Народного фронту" Арсенієм Яценюком. Ми чітко повинні прописати в Конституції, що Україна повинна стати членом ЄС, членом НАТО.</p>
<p>І наступне. Це позиція "Народного фронту". Дякую, що вона затверджена в проекті постанови, що ми звертаємося до наших західних партнерів, щоб вони зробили все, щоб унеможливити побудову "Північного потоку - 2" – це газовий зашморг для країн Європи. Ми його позбулися з 14-го…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка, одну хвилину ще.</p>
<p>&nbsp;</p>
<p>БУРБАК М.Ю. І не дамо попри численні бажання бізнесу залізти нашим європейським партнерам у цей зашморг.</p>
<p>Тому, шановні колеги, ще раз закликаю весь зал проголосувати дану постанову для того, щоб ми гідно окреслили майбутнє нашої України, майбутнє країни, ЄС та НАТО.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, дві хвилини так само Олег Ляшко. Просто дві фракції не встигли записатися. Тому&nbsp; 2 хвилини вони отримують так само. Будь ласка, шановний пане Олеже.</p>
<p>&nbsp;</p>
<p>10:54:55</p>
<p>ЛЯШКО О.В.</p>
<p>Олег Ляшко, Радикальна партія. Оце чергове, здається сьоме за останні&nbsp; три місяці звернення парламенту до Європейського Союзу – це прояв меншовартості.&nbsp; Це прохачі, які принизливо про щось просять. І замість того, щоб просити, треба бути сильними, коли ми будемо сильними, коли в Україні будуть люди працювати, заробляти, коли буде сильна&nbsp; економіка і сильна армія, тоді не треба буде нікого і нічого не просити, самі прийдуть і запропонують. Ви розвалюєте економіку, мільйони людей їдуть по закордонах шукаючи, де їм заробити.&nbsp;</p>
<p>Учора збанкрутував Чорноморський суднобудівний завод, після цього, ви ходите, просите! Хто вам, голожопим, що дасть, крім подачок.&nbsp; Я не хочу, щоб ви принижували мою країну принизливими проханнями. Я не хочу, щоб ви перед кожним&nbsp; зустрічним стояли принизливо на колінах. Ми повинні бути сильними, для цього треба відновлювати економіку.</p>
<p>Чому в цьому зверненні до Євросоюзу немає вимоги про перегляд квот? Мізерні квоти, які ми вичерпали, зокрема на мед, за 10 днів цього року, а всі інші ми платимо мита. Чому у нас&nbsp; проводять розслідування проти наших робітників антидемпінгові, обмежують наші можливості продавати, влада нічого не робить для того, щоб захистити національного виробника, Для того, щоб захистити робочі місця українців, для того, щоб знайти нові ринки для нашої&nbsp; продукції. Ви продаєте землю, ви продаєте деревину, ви продаєте дешеву робочу силу і національні інтереси України. І після цього ви робите вигляд, що коли ви будете&nbsp; двадцятий, чи п'ятдесятий раз приймати звернення, від цього Україна стане сильною і захистить себе. Ні, не захистить! Тому що бідний і слабкий – ніхто не поважає у світі. Щоб нас поважали, ми повинні бути сильними, піднімати економіку, захищати робочі місця українців і достаток українських сімей, от тоді нас поважатимуть.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:57:07</p>
<p>ГОЛОВУЮЧИЙ. Колеги, через 1 хвилину ми переходимо до прийняття рішення. Я прошу усіх… Вибачте, я не знав, ще&nbsp; "Батьківщина". Соболєв, будь ласка.&nbsp;&nbsp;</p>
<p>І це буде заключний виступ, 2 хвилини Соболєв і прошу всіх заходити в зал, і приготуватися до голосування.</p>
<p>&nbsp;</p>
<p>10:57:25</p>
<p>СОБОЛЄВ С.В.</p>
<p>Шановні колеги, курс держави визначали не ви, а люди на Майдані, це вони вийшли на вулиці, коли Янукович повів здавати Росії Україну. Не вам зараз визначати куди йти, люди вас обрали і саме для цього ви сидите в цій залі. Якщо хтось буде грати на антиєвропейській риториці, ідіть знову до людей, подивіться їм в очі, ідіть до тих, хто загинув сьогодні на фронті, тих ста людей, які загинули на Майдані, яких розстрілювали, і поясніть їм куди ви ведете країну. Наша фракція буде голосувати "за".</p>
<p>&nbsp;</p>
<p>ГОЛОВУЮЧИЙ. Дякую вам колеги.</p>
<p>Зараз одна хвилина Ірина Геращенко і через хвилину переходимо до голосування. Будь ласка, пані Ірина.</p>
<p>&nbsp;</p>
<p>10:58:24</p>
<p>ГЕРАЩЕНКО І.В.</p>
<p>Я від авторського колективу хочу зазначити, підсумувати обговорення. Дивно чути, що начебто Україна робить реформи для Могеріні, ми їх робимо для України. І ті країни Східної Європи, які доєдналися до найсильніших союзів НАТО і ЄС, стали сильнішими, а їх люди стали заможнішими. І тому насправді в цій заяві ми ще раз фіксуємо нашу відданість курсу, який обрав український народ до євроінтеграції, задля цього ми будемо здійснювати в тому числі і імплементацію українського законодавства до кращих стандартів. В той же час, ми ніколи не будемо робити вигляд, що Україна тільки боржник Європейського Союзу. Ні, це стосунки рівних партнерів і ми вимагаємо від наших партнерів, так само, бачити великий внесок в Україну, в безпекову, захист безпеки Європейського Союзу, ми так само фіксуємо увагу на неприпустимості політичного проекту "Північний потік". Ми закликаємо тиснути на Російську Федерацію по санкціям і допомогти нам звільнити заручників, і звільнити Україну від російського найманця, від російської…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ГЕРАЩЕНКО І.В. І мені здається, тут взагалі не може бути дискусій, тому що це заява рівних партнерів, з якими ми апелюємо до Європейського Союзу на рівних, а меншу вартість – це отак от виступати з трибуни.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Отже, колеги, переходимо до прийняття рішення. Я прошу всіх зайти в зал, зайняти робочі місця. Прошу приготуватись до&nbsp; голосування. Прошу приготуватись до голосування.</p>
<p>І я ставлю на голосування проект Постанови про Звернення Верховної Ради України до інституцій ЄС щодо поглиблення співробітництва між Україною та Європейським Союзом (№8551) в цілому з техніко-юридичними правками. Іонової, яка озвучувала.</p>
<p>Прошу проголосувати, прошу підтримувати. Голосуємо!</p>
<p>&nbsp;</p>
<p>11:00:44</p>
<p>За-233</p>
<p>233 – за. Постанова прийнята.</p>
<p>Колеги, по наступному питанню порядку денного Закону 6697 технічно доопрацьовує комітет і просить його перенести через одне питання. Поки йде технічне перенесення, ми переходимо до наступного питання порядку денного – 8331-д.</p>
<p>Проект Закону про внесення змін до деяких законодавчих актів України щодо удосконалення функціонування фінансового сектору в Україні.</p>
<p>Колеги, надважливий закон для фінансового сектору України. Я дуже прошу всіх бути мобілізованими і я прошу підтримати розгляд його за скороченою процедурою. Прошу голосувати і прошу підтримати. Підтримайте, колеги!</p>
<p>&nbsp;</p>
<p>11:01:44</p>
<p>За-166</p>
<p>166 – за. Рішення прийняте.</p>
<p>І я запрошую до доповіді першого заступника голови Комітету з питань фінансової політики і банківської діяльності Довбенка Михайла Володимировича.</p>
<p>&nbsp;</p>
<p>11:01:58</p>
<p>ДОВБЕНКО М.В.</p>
<p>Шановні колеги! За вашим дорученням комітетом було доопрацьовано проект Закону 8331, перш за все в частині збалансування представників парламенту і Президента. Встановлена рівна кількість і в конкурсній комісії, і в наглядовій раді. І оскільки ми серйозно опрацювали технічні деталі, просимо підтримати в цілому.</p>
<p>Хочу сказати, що чому 8331 сьогодні запропонований вам, цей законопроект треба підтримати. Ми маємо з вами навести лад у державному секторі банківської системи, який складає загрозливо монопольні 56 відсотків, і хочу сказати, є хронічно збитковим і неефективним. Тому, я думаю, що цей законопроект треба голосувати.</p>
<p>Друге. Хочу сказати, що ми маємо неефективний на сьогодні контроль за сотнями мільярдів гривень з Державного бюджету, які ми направляємо на підтримку державних банків. І тут теж маємо навести лад. І це цей законопроект нам дозволяє.</p>
<p>Третє. Хочу сказати, що ми на сьогодні не маємо сформованих наглядових рад у державних банках, а тому цей законопроект дає можливість новий механізм запустити і нарешті мати порядок.</p>
<p>І нарешті, четверте, що я хотів сказати. Ми маємо навести лад і в наших зобов'язаннях, які ми маємо перед нашими партнерами. А там ми маємо&nbsp; отримати фінансову допомогу у сумі 800 мільйонів доларів. І це допоможе нашій економіці ефективніше і пожвавіше працювати.</p>
<p>Тому прошу підтримати рішення комітету і прийняти законопроект 8331-д за основу та в цілому і доручити комітету спільно з Головним юридичним управлінням провести техніко-юридичне узгодження.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую дуже вам.</p>
<p>Я прошу провести запис: два – за, два – проти.</p>
<p>Від Радикальної партії Рибалка Сергій&nbsp; Вікторович. Сергій Вікторович!</p>
<p>&nbsp;</p>
<p>11:04:17</p>
<p>РИБАЛКА С.В.</p>
<p>Доброго дня, шановні колеги! Дійсно, питання державних банків сьогодні дуже болюче. 60 відсотків банківської системи – це сьогодні саме державні банки. Ці банки повинні підтримувати сьогодні власну економіку, зробити все, щоби були кредити доступними, доступними, в першу чергу, для бізнесу, зокрема, і через&nbsp; кредитно-експортне агентство підтримувати для того, щоб у нас сьогодні&nbsp; підприємства-виробники, виробники-експортери могли постачати і бути конкурентоздатними на ринку.</p>
<p>Я хочу нагадати, що за часи незалежності 12 мільярдів грошей державних пішло на підтримку державних банків, як я кажу, пішли в пісок.</p>
<p>У нас був основний і альтернативний законопроект. на базі комітету ми доопрацювали і зробили, я вважаю, велике поліпшення&nbsp; цього законопроекту, але, дійсно, як сказав мій колега пан Довбенко, у нас сьогодні не&nbsp; сформовані ради в&nbsp; державних банках, і це каже про те, що сьогодні нема контролю з боку держави, з боку суспільства над державними банками.&nbsp; Тому, як я кажу, "хорошему предела нет", але в даному випадку ми пропонуємо підтримати&nbsp; цей законопроект.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Від "Народного фронту" – Величкович Микола Романович.</p>
<p>&nbsp;</p>
<p>11:05:36</p>
<p>ВЕЛИЧКОВИЧ М.Р.</p>
<p>Прошу передати слово&nbsp; Михайлу Бондарю.</p>
<p>&nbsp;</p>
<p>11:05:42</p>
<p>БОНДАР М.Л.</p>
<p>Михайло Бондар, 119 виборчий округ. Шановні колеги, закон звучить: про удосконалення функціонування фінансового сектору&nbsp; України.</p>
<p>Буквально перед початком нам роздали звіт Рахункової палати за 2017 рік, де виявлено незаконне і неефективне використання державних коштів і майна на 23 мільярди&nbsp;&nbsp; гривень. На 23 мільярди! А ми хочемо 2,8 мільярди для удосконалення вугільного сектору якраз, для того, щоб модернізувати шахти, для того, щоб запустити нові лави, що в подальшому дасть, відповідно, збільшити заробітну платню і взагалі виплачувати заробітну платню шахтарям.</p>
<p>Я все-таки звертаюся, щоб сьогодні розглянути законопроект 8362, і щоб Міністерство фінансів все-таки найшло тих 2,8 мільярди для модернізації вугільного сектору. А оці 23 мільярди згідно звіту Рахункової палати, я думаю, що якщо би ефективно провести роботу,&nbsp; можна було би, відповідно, направити ці кошти для модернізації шахт.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Блоку Петра Порошенка"&nbsp; Каплін Сергій Миколайович.</p>
<p>&nbsp;</p>
<p>11:06:59</p>
<p>КАПЛІН С.М.</p>
<p>Як не парадоксально, але я б хотів зараз звернути увагу наших пенсіонерів, робітників і селян на законопроект, який зараз розглядається. Щоб ви знали, мої дорогі, протягом 27 років 1 трильйон – вдумайтесь в цифру! – 1 трильйон гривень держава неефективно використала на підтримку державних банків. 56 фінансових монополій в країні сьогодні працюють. Це бюджети, які мали би піти на підтримку пенсіонерів. Це бюджети, які мали б піти на розвиток національної інфраструктури. Це бюджети, які мали піти на розвиток реального сектору економіки: фабрики, заводи, розвиток фермерських господарств, конкурентоспроможності нашої держави. Відтак нові робочі місця, відтак високі зарплати, відтак єдиний соціальний внесок, відтак бездефіцитний Пенсійний фонд, відтак додаткова пенсія нашим пенсіонерам, відтак економічний суверенітет нашої держави.</p>
<p>І за цих умов, аби ми навели порядок у банківській сфері, аби не роздавали банки квотно партіям, які представлені зокрема в українському парламенті і міністрам, які представлені в уряді, ми би з вами добилися ситуації, коли не писали би листи-прохання ні Європейському Союзу, ні Вашингтону, ні в жодну іншу столицю всесвіту.</p>
<p>Сьогодні наше ключове завдання – прийняти цей законопроект. Після нього, через те, що буде створено нові фінансові інститути, інституційний порядок на фінансовому ринку, прийняти законопроект 6677 про другий рівень пенсійного забезпечення. Створити умови для того, аби реально запустити цей другий рівень. Створити умови для того, аби сьогоднішні наші з вами молоді люди отримали можливість отримати пенсію пізніше.</p>
<p>Це весь комплекс заходів, який має зробити парламент цього скликання. Ми&nbsp; не маємо морального права наступному парламенту передавати ці "білі плями" у чинному законодавстві. Голосуємо за цей законопроект!</p>
<p>&nbsp;</p>
<p>ГОЛОВУЮЧИЙ. Колеги, увага! Зараз буде заключний виступ від фракції "Самопоміч". Через 2 хвилини ми перейдемо до голосування. Я хочу запросити всіх депутатів в зал. Це один з ключових законів для українського фінансового сектору. Я прошу дуже відповідально, особливо ті фракції, які підтримують даний закон, запросити всіх в зал, приготуватись до голосування.</p>
<p>Голови фракцій, звертаюсь до вас. Максимальна мобілізація, через 2 хвилини голосування. Зараз 2 хвилини від "Самопомочі" Роман Семенуха. Через 2 хвилини переходимо до прийняття рішення. Будь ласка, включіть мікрофон.</p>
<p>&nbsp;</p>
<p>11:09:47</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч". Шановні колеги, шановний пане Голово, фракція "Об'єднання "Самопоміч" буде підтримувати цей важливий законопроект. І я думаю ще раз варто звернути наших колег увагу на головні тези, які має розв'язати цей законодавчий акт.</p>
<p>Фактично це доопрацьований законопроект про державні банки, який вносився Кабінетом Міністрів та розглядався у залі, але не був прийнятий фактично через слабку явку. Що ж пропонується.</p>
<p>Перше. Це зміна системи корпоративного управління державних банків відповідно до засад стратегічного реформування державного банківського сектору, який затверджений Кабінетом Міністрів цього року. Зокрема передбачається, що наглядова рада державного банку складається з 9 членів, з яких 6 членів повинні бути незалежними, а 3 члени – представниками держави пропорційно від Президента України, Кабінету Міністрів і парламенту.</p>
<p>Визначається також і перелік критеріїв, яким повинні відповідати незалежні члени наглядової ради та представники держави у наглядовій раді. Також дуже важливо, колеги, що для визначення таких претендентів на посади членів наглядової ради державного банку Кабмін утворює конкурсну комісію, до складу якої входить: представник Президента, 3 представника Кабінету Міністрів та 1 представник парламенту. Таке чисельне представлення є абсолютно логічним з огляду на те, що саме Кабінет Міністрів відповідає за цей сектор і це його пряма відповідальність.</p>
<p>Також важливо розуміти, що це врегульовує питання організації готівкового грошового обігу. Наразі у зв'язку з процесом трансформації Національного банку і централізації деяких функцій відбувається процес ліквідації його підрозділів у регіонах. Тому, зважаючи на це, виникає потреба у змінах на законодавчому рівні функцій&nbsp; НБУ, які полягають у наданні права Національному банку України делегувати свої повноваження у частині забезпечення готівкою регіонів уповноваженим банкам відповідно до окремої ліцензії, яку надає НБУ.</p>
<p>Шановні колеги, прошу підтримати, це важливий крок для подальшої корпоратизації державних банків і як продовження - зменшення частки держави у фінансовому секторі України. Дякую. У банківському секторі України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, це ключовий закон для банківської сфери, тому я прошу всіх зайняти робочі місця. Не виходьте із залу. Поверніть у зал народного депутата. Колеги, будь ласка, зайдіть у зал. Я звертаюся до всіх фракцій і до голів фракцій: ми зараз переходимо до прийняття рішення, кожен голос буде важливий. Хочу нагадати, що це повторне перше читання.</p>
<p>Попереднього разу нам не вистачило буквально кілька голосів, колеги, і тому зараз кожен голос буде мати велику вагу. Отже, готові, можемо переходити?</p>
<p>&nbsp;</p>
<p>ГОЛОС ІЗ ЗАЛУ. Да.</p>
<p>&nbsp;</p>
<p>ГОЛОВУЮЧИЙ. Будь ласка, я ставлю на голосування проект Закону про внесення змін до деяких законодавчих актів України щодо удосконалення функціонування фінансового сектору в Україні (№8331-д) за пропозицією комітету за основу і в цілому. Прошу голосувати і прошу підтримати. Голосуємо, колеги, всі разом злагоджено, підтримуємо. Прошу голосувати, голосуємо, голосуємо. Колеги, уважно кожен голос.</p>
<p>&nbsp;</p>
<p>11:13:08</p>
<p>За-263</p>
<p>Рішення прийнято. Закон прийнятий. <i>(Оплески)</i></p>
<p>Вітаю групу робочу, яка готувала законопроект!</p>
<p>Колеги, хочу нагадати, вчора ми проголосували за включення в порядок денний сесії для прийняття рішення цього тижня проекту Постанови про збереження історико-культурної спадщини на Поштовій площі (8541 і 8541-1).</p>
<p>Отже, зараз, ми включили його у вівторок, я маю право зараз поставити його на голосування. І я прошу зараз підтримати розгляд проекту Постанови 8541 і …41-1 за скороченою процедурою. Прошу проголосувати, прошу підтримати, голосуємо.</p>
<p>&nbsp;</p>
<p>11:14:07</p>
<p>За-177</p>
<p>Рішення прийнято.</p>
<p>І я запрошую до доповіді голову Комітету з питань культури і духовності Княжицького Миколу Леонідовича. Будь ласка, пане Микола.</p>
<p>Колеги, це – Поштова площа, ми її включили в порядок денний для прийняття рішення і я маю право поставити в будь-який момент.</p>
<p>&nbsp;</p>
<p>11:14:35</p>
<p>КНЯЖИЦЬКИЙ М.Л.</p>
<p>Шановні колеги, коли ми обговорювали постанову, коли ми обговорювали цю постанову для включення до порядку денного, фактично її сенс я вам зачитував. Коротко його зачитаю ще раз.</p>
<p>Отже: "Верховна Рада постановляє Кабінету Міністрів України вжити необхідних заходів для збереження об'єктів історико-культурної спадщини на Поштовій площі в місті Києві. Занести об'єкт культурної спадщини, ділянка прибережного міського кварталу середньовіччя Києва на Поштовій площі в місті Києві до Державного реєстру нерухомих пам'яток України за категорією "пам'ятка національного значення".</p>
<p>Київській міській державній адміністрації рекомендувати вжити вичерпних заходів для інформування громадськості стосовного об'єктивного поточного стану щодо музеєфікації об'єкту культурної спадщини та широкого обговорення подальших кроків з метою зменшення соціальної напруги.</p>
<p>Постанова набирає чинності з дня її прийняття".</p>
<p>Оскільки ми дуже довго обговорювали і предмет цієї постанови, і жахливу ситуацію, яка склалася навколо пам'ятки на Поштовій площі, пропоную підтримати цю постанову за основу і в цілому.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. До співдоповіді запрошується Юрій Левченко, будь ласка.</p>
<p>&nbsp;</p>
<p>11:15:58</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. На превеликий жаль, Київська міська рада під проводом Віталія Володимировича Кличка не робить нічого для того, щоб зберегти нашу культурну спадщину, для того, щоби створити музей середньовічного Києва, для того, щоб зберегти вулицю стародавнього Києва ХІ сторіччя, яку знайшли під час будівництва нової Поштової площі, а хоче побудувати там торгово-розважальний центр імені "завгоспа Януковича" Кравця під омофором пана Льовочкіна – спонсора Кличка.</p>
<p>Враховуючи це, потрібно, щоб втрутилась Верховна Рада України. І я сподіваюся, що хоча би тут знайдеться, можливо, бажання справді зберегти нашу спадщину, а не будувати виключно торгово-розважальні центри. Але перший проект рішення, який запропонований, він має свої позитиви, але він має недопрацювання. Проблема в першому проекті рішення в тому, що він не пропонує створити безпосередньо музей, а також у ньому не йде мова про заборону будівництва до надання пам'ятки національного значення.</p>
<p>Я не наполягаю саме на своєму авторстві, я знаю, яке ставлення в цій залі до мене особисто. Але я зараз звертаюся і до головуючого, і звертаюся до пана Княжицького: будь ласка, ви знаєте, до вас зверталася громадськість з цього приводу, і до мене зверталася громадськість, і я, власне кажучи, тому і подав, зокрема, альтернативний проект рішення. Додайте в ваш проект два питання: перше питання, щоб Кабінету міністрів невідкладно створити Національний музей "Центр Середньовічного Міста" на території відкриття пам'ятки на Поштовій площі. Це, по-перше.</p>
<p>А, по-друге, додати інший пункт заборонити будь-які будівельні роботи на території Поштової площі та прилягаючих територій, де були виявлені об'єкти історико-культурної спадщини до моменту виконання Кабміном вимог пункту 1 цієї постанови. Тобто до моменту надання національної пам'ятники, до моменту створення музею.</p>
<p>Якщо цього не буде зроблено, то буде таке саме рішення як прийняла Київська міська рада. Дайте 10 секунд, будь ласка.</p>
<p>&nbsp;</p>
<p>ГОЛОВУЮЧИЙ. 30 секунд завершити.</p>
<p>&nbsp;</p>
<p>ЛЕВЧЕНКО Ю.В. … якщо цього не буде зроблено, то є велика ймовірність, щоб буде та ж сама історія як була в Київській міській раді, що ми приймемо рішення, яке буде мати гарну назву і буде дуже гарно розпіарино, але за великим рахунком ні на що не буде впливати…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, автори мене переконували, що не буде ніякої дискусії по цій постанові, що ми зразу перейдемо до голосування. Ми можемо голосувати відразу, колеги?</p>
<p>Я ставлю в послідовності пропозицій…<i>(Шум у залі)</i></p>
<p>&nbsp;Тоді озвучте. Тоді, будь ласка, Микола Княжицький, озвучте.</p>
<p>&nbsp;</p>
<p>11:18:58</p>
<p>КНЯЖИЦЬКИЙ М.Л.</p>
<p>Шановні колеги, автори постанови не проти додати озвучені колегою Левченком пункти, в яких сказано "створити Національний музей…" Вірніше, я би сказав так: рекомендувати Кабінету Міністрів створити Національний музей "Центр Середньовічного Міста" на території відкриття пам'ятки на Поштовій площі в Києві та заборонити будь-які будівельні роботи на території Поштової площі та прилягаючих територіях, де були об'єкти культурної спадщини до моменту виконання Кабінету Міністрів умов пункту 1… попередніх пунктів постанови.</p>
<p>Під стенограму з цими пунктами автори підтримують.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу провести запис: два – за, два – проти. Від "Батьківщини" Іван Крулько, будь ласка.</p>
<p>&nbsp;</p>
<p>11:20:02</p>
<p>КРУЛЬКО І.І.</p>
<p>Іван Крулько, фракція "Батьківщина". Фракція "Батьківщина" буде підтримувати цей проект постанови. Адже ми не маємо допустити того, щоб Київ з культурної столиці, яка має тисячолітню історію, де знаходяться найважливіші на території нашої держави цінності, нашого культурного насліддя, щоб ці території були брутально забудовані. Щоб на цих територіях зростали не наші молоді українці, які будуть вивчати історію міста Києва і історію Древнього Києва, історію України, а де будуть знаходитися нові торгові майданчики, де будуть знаходитися нові МАФи. Де буде Київ захаращуватися в рекламних плоскостях і буде просто перетворюватися на місто, до якого не хочеться приїжджати туристам.</p>
<p>Тому, безумовно, цей проект постанови треба підтримати. Так само, як потрібно дуже чітко вводити обмежувальні заходи на проведення будівельних робіт в усій центральній частині міста, яка є під захистом ЮНЕСКО, яка має найважливішу історичну і культурну цінність для України.</p>
<p>І я просив би, щоб, дійсно, такі проекти постанов і такі рішення нас об'єднували. Хоча ми розуміємо, що цей проект постанови не є обов'язковим. Це є рекомендація. Його можуть не виконати, об нього можуть "витерти ноги" і робити своє. Але, в той же час, парламент хоча би політично нехай заявить свою позицію з цього питання.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Від "Самопомочі" Ірина Подоляк передає Соболєву, Єгору Соболєву, будь ласка.</p>
<p>&nbsp;</p>
<p>11:21:50</p>
<p>СОБОЛЄВ Є.В.</p>
<p>Я вже казав в цьому залі, що це буде одне з рішень, яке ми будемо довго пам'ятати, яким ми будемо хизуватися. Будемо старенькими приходити на Поштову площу і казати: я допомагав утворенню того музею. Ми вже пояснювали: йдеться не лише про музей, це насправді частинка війни за незалежність. Росія заперечує нашу історію. Росія заперечує, що Київ був центром утворення великої держави. І цей музей, ці розкопки, це диво природи, яке Дніпро з Почайною нам подарували, є беззаперечним доказом. Ви будете потрапляти і мільйони людей з усього світу в Київ IX-XII століття, яким він був, він таким і залишився. Ясно, що то корупція заважає ухваленню цього рішення на всіх рівнях: на рівнях Київради, де є люди, які відстоюють його, але не можуть провести; на рівні Верховної Ради, де інтереси колишнього завгоспа Януковича підтримує не одна людина. Але найважливіше – це люди, люди Києва, люди багатьох міст України, які розуміють значення цього голосування.</p>
<p>"Самопоміч" віддасть всі голоси "за". І просить колег зробити те саме.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Блоку Петра Порошенка" – Курило.</p>
<p>&nbsp;</p>
<p>11:23:33</p>
<p>КУРИЛО В.С.</p>
<p>Віталій Курило, "Блок Петра Порошенка". "Блок Петра Порошенка" буде підтримувати дану постанову, хоча ми прекрасно розуміємо, що ця постанова більше публічного характеру.</p>
<p>У той же час, коли ми спостерігаємо місто Київ за останні 20 років, то можна, на превеликий жаль, констатувати, що місто Київ втратило свою історичну частину як цілісну композицію. І у нас залишається не так багато у місті Києві таких куточків, які можна однозначно пов'язати з історією. І Поштова площа, Поділ – це одні якраз із тих небагатьох місць, які можна пов'язувати з давньою історією міста Києва. Тому збереження Подолу, збереження Поштової площі як єдиного комплексу – це дуже важливо як для сьогоднішніх поколінь, так і для майбутніх поколінь. Сьогодні треба зупинити любі будівництва в цій частині міста, там можуть працювати тільки археологи, там можуть працювати історики. І ми повинні залишити пам'ять про наших нащадків нашим майбутнім поколінням, тому я закликаю усіх підтримати дану постанову – це по-перше. І закликаю&nbsp; Київміськраду&nbsp; призупинити будь-які будівельні дії на цьому майданчику.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від&nbsp; Радикальної партії Ленський Олексій передає слово Лозовому Андрію. Будь ласка.</p>
<p>&nbsp;</p>
<p>11:25:26</p>
<p>ЛОЗОВОЙ А.С.</p>
<p>Андрій Лозовий, Радикальна партія Ляшка. Без сумніву, кожен патріот, кожен, хто любить місто Київ, має підтримати цю постанову&nbsp; і робити все для збереження древнього, величного Києва. Подивіться, як з 90-х років, початку 2000-х і як і нині таке красиве місто, яке в світі називають Новим Єрусалимом, просто уродується оцими свічками скляними, які ставлять між історичних пам'яток,&nbsp; якими знищують фактично культурну інфраструктуру міста.</p>
<p>Але,&nbsp; шановні друзі, в цілому ми повинні говорити про радикальну музейну реформу в Україні. Я спілкувався сьогодні&nbsp; з директором Одеського художнього музею Олександром Ройтбурдом, великим українським сучасним художником, він розказує речі, які не налазять на голову. Щоб ви розуміли, шановні друзі, яка зарплата наукового співробітника музею, чи наглядача залу, в середньому 3 тисячі 700 гривень, у директора великого музею зарплата 4 тисячі 650 гривень – це ганьба. Тому що держава, яка економить&nbsp; на музеях, на культурі в цілому – це держава, яка деградує.&nbsp;</p>
<p>І тому наша команда Радикальної партії вимагає від влади негайно, ви 30 років тим не займались, схаменіться. Країні потрібна музейна реформа, перш за все, збільшення фінансування, щоб у людей була нормальна зарплата і зміна штатного розпису.&nbsp; Щоб ви розуміли, який сьогодні штатний розпис в українських музеях. Немає, не можуть назначити зам.директора з розвитку, не можуть назначити куратора, зате є – вдумайтеся! – машиністка, проявщик плівки, пожежник і художник, який малює афіші, добре, що нема должності ізвозчика на конях. Ми повинні різко, радикально це змінювати і міняти як найшвидше. І найголовніше…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>ЛОЗОВОЙ А.С. Найголовніша складова музейної реформи, крім збільшення фінансування, зміни штатного розпису, це те, що музей має націлений на ефективність. Подивіться, як у Європі, музей, який є власністю територіальної громади, заробляють для громади, заробляють для країни. І ще важливий момент - це оцифровка фондів, наведемо порядок в музеях і наведемо порядок в країні.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, колеги, зараз буде заключний виступ, після того ми переходимо до голосування. За дві хвилини буде голосування, я прошу всіх запросити в зал, приготуватися до прийняття рішення.</p>
<p>А зараз я надаю слово для виступу від "Народного фронту" Леоніду Ємцю і прошу всіх заходити в зал.</p>
<p>&nbsp;</p>
<p>11:28:25</p>
<p>ЄМЕЦЬ Л.О.</p>
<p>Дякую.</p>
<p>Шановні колеги, Леонід Ємець, фракція "Народний фронт". Ті, хто не пам'ятають історію, вимушені повторювати її помилки, ті, хто не поважають історію, ганьблять пам'ять своїх предків. Занадто важкою ціною нашій державі, нашій нації далася наша незалежність для того, щоб ми зараз могли отак от на місці нашої культурної спадщини зводити нові торгівельні центри. На жаль, парламент вимушений піднімати це питання в єдиному законодавчому органі, тому що, очевидно, сьогодні ні виконавча влада, ні місцеве самоврядування не здатне саме прийняти рішення, очевидно, виходячи з якихось своїх інтересів, які далекі від історії, поваги, самоповаги.</p>
<p>Тому, шановні депутати, величезне до нас всіх прохання, прийняти зараз це рішення, продемонструвати всім гілкам нашої влади і виконавчій, і місцевому самоврядуванню, що позиція українського народу, представлена через виборний орган – парламент, полягає в тому, що українська спадщина має бути основною цінністю.</p>
<p>Поштова площа має бути збережена. І в цьому є наша чітка позиція і позиція фракції "Народний фронт".</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Отже, колеги, переходимо до прийняття рішення. Колеги, я прошу всіх з лож повернутися в зал і зайняти робочі місця. Це важливе принципове голосування. І це важливо не тільки для киян, для всієї країни важливо, щоб наш древній Київ був належно вшанований. І щоб ми своїм рішенням підтримали створення музею на Поштовій площі.</p>
<p>Будь ласка, 30 секунд, Княжицький під стенограму. Займайте робочі місця, будь ласка.</p>
<p>&nbsp;</p>
<p>11:30:16</p>
<p>КНЯЖИЦЬКИЙ М.Л.</p>
<p>Отже, постанову, яку ви знаєте, під стенограму зачитую: доповнити пунктами рекомендувати Кабінету Міністрів та Київській міській адміністрації створити Національний музей "Центр Середньовічного Міста" на території відкриття пам'ятки на Поштовій площі міста Києва та заборонити будь-які будівельні роботи, якщо такі роботи не пов'язані з безпекою безпосередньо цього об'єкту (під техніко-юридичну правку), на території Поштової площі та прилеглих територіях, де були виявлені об'єкти історико-культурної спадщини до моменту виконання Кабінетом Міністрів України вимог пункту 1 цієї постанови.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Отже, переходимо до голосування. І я ставлю на голосування проект Постанови про збереження історико-культурної спадщини на Поштовій площі в місті Києві (№8541). Комітет пропонує прийняти її за основу і в цілому.</p>
<p>І я прошу всіх взяти участь в голосуванні, і прошу підтримати 8541 за основу і в цілому. Підтримаємо нашу історію, підтримаємо древній Київ. Голосуємо, колеги, прошу підтримати, голосуємо!</p>
<p>&nbsp;</p>
<p>11:31:39</p>
<p>За-294</p>
<p>294 – за. Постанова прийнята.</p>
<p>Колеги, наступне у нас в порядку в денному є включення в порядок денний сесії. Послухайте уважно мене, колеги, у нас сьогодні аграрний день. Але два питання з блоку аграрного дня вони просять включити до обіду, щоб після обіду ми їх розглянути. Це є всього два питання: 8450 (вони були зазначені у порядку денному), і 8171, і також 6688 – безпековий. Це прохання включити у порядок денний для прийняття рішення, щоб ми могли повноцінно розглянути блок питань аграрної політики. Зрозуміло?&nbsp; Це прохання комітету. До обіду включаємо, після обіду розглядаємо.</p>
<p>Приймається – так? Теж пропонується включити…</p>
<p>Дякую вам.</p>
<p>Отже, я починаю зачитувати.</p>
<p>Перше. Я ставлю пропозицію включити до порядку денного та прийняття рішення проект Закону про інформацію для&nbsp; споживачів щодо харчових продуктів (проект народного депутата Бакуменка) (8450). Отже, прошу підтримати включення у порядок денний сесії для прийняття рішення сьогодні.</p>
<p>Прошу проголосувати, прошу підтримати аграрний комітет. Голосуємо.</p>
<p>&nbsp;</p>
<p>11:33:15</p>
<p>За-253</p>
<p>Рішення прийнято.</p>
<p>Дякую.</p>
<p>Наступне. Проект Закону про основні засади державної аграрної політики та державної політики сільського розвитку (проект народного депутата Бакуменка) (№8171). Теж включення в порядок денний сесії для прийняття рішення сьогодні.</p>
<p>Будь ласка, прошу проголосувати, прошу підтримати.</p>
<p>&nbsp;</p>
<p>11:33:48</p>
<p>За-232</p>
<p>Рішення прийнято.</p>
<p>Наступний, колеги, це прохання від комітету… <i>(Шум у залі)</i></p>
<p>Наступний – це пропозиція від комітету безпекового: внесення у порядок денний&nbsp; сесії для прийняття рішення проекту Закону про внесення змін до деяких законодавчих актів України щодо протидії загрозам національній безпеці в інформаційній сфері (№6688). Просить комітет включити у порядок денний сесії для прийняття рішення.</p>
<p>Прошу проголосувати, прошу підтримати.</p>
<p>&nbsp;</p>
<p>11:34:36</p>
<p>За-158</p>
<p>Рішення не прийнято.</p>
<p>Колеги... <i>(Шум в залі)</i> Увага! Нема ніяких мотивів.</p>
<p>Колеги, до мене щойно підійшло... а) голова фракції "Блоку Петра Порошенка", він попросив поставити 6424-д законопроект, який вчора ми не добрали кілька голосів із-за непорозуміння – багатоквартирні будинки.</p>
<p>Я ставлю пропозицію включити в порядок денний сесії для прийняття рішення. Це просто є, якщо нема заперечень, включення в порядок денний сесії для прийняття рішення 6424-д. Прошу проголосувати, прошу підтримати. Прошу підтримати, багатоквартирні будинки – вчорашній законопроект, комітет його підготував на повторне перше. Прошу підтримати, прошу голосувати.</p>
<p>&nbsp;</p>
<p>11:35:34</p>
<p>За-246</p>
<p>Рішення прийнято.</p>
<p>Наступне, 7390, вчора до якого ми дійшли, почали розгляд його, доповідав Яценко, і нам не вистачило кілька хвилин – його завершити, 7390, колеги, зорієнтуйтесь. Ми вчора до нього дійшли і є прохання його включити в порядок денний сесії для прийняття рішення, 7390.</p>
<p>Голосуємо, хто підтримує, прошу проголосувати 7390.</p>
<p>Назва закону, Яценко, скажіть назву закону. Включіть мікрофон Яценкові.</p>
<p>&nbsp;</p>
<p>11:36:16</p>
<p>ЯЦЕНКО А.В.</p>
<p>Шановні колеги, тут мова іде про те, що сьогодні фактично зупиняються обленерго: "Запоріжжяобленерго" - з 6 тисяч людей звільнилось 2,5 тисячі, "Черкасиобленерго", інші. Тобто сьогодні фактично ми вбиваємо галузь. І що ми будемо робити ще декілька місяців, коли люди не отримують заробітну платню? Тому ми мусимо негайно це прийняти, у нас залишається один сесійний тиждень, тому велике прохання це підтримати, бо люди за нами стоять за усіма.</p>
<p>Дякую дуже.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, 7390. Хто підтримує включення в порядок денний сесії для прийняття рішення, будь ласка, прошу голосувати.</p>
<p>&nbsp;</p>
<p>11:37:09</p>
<p>За-234</p>
<p>Рішення прийняте.</p>
<p>І, колеги, остання пропозиція від "Народного фронту" – це контрабанда, це криміналізація контрабанди, номер… Ми вчора його ставили.&nbsp; Колеги! <i>(Шум у залі) </i>8543. <i>(Шум у залі)</i>&nbsp;</p>
<p>Я по одній пропозиції від однієї фракції ставлю. <i>(Шум у залі) </i>&nbsp;Добре, зараз поставлю.</p>
<p><a href="http://w1.c1.rada.gov.ua/pls/zweb2/webproc4_2?pf3516=8343&skl=9" target=_blank>8343</a> – це криміналізація контрабанди, включення&nbsp; в порядок денний сесії для прийняття рішення. Прошу проголосувати. Прошу підтримати. Голосуємо.</p>
<p>&nbsp;</p>
<p>11:37:55</p>
<p>За-157</p>
<p>Рішення не прийняте.</p>
<p>Отже, колеги… Колеги, увага! Увага! Щоб було все справедливо, я поставлю від кожної фракції таку ж саму пропозицію. Від "Батьківщини"&nbsp; – це 8369: служба в органах місцевого самоврядування.</p>
<p>Хто за те, щоб включити в порядок денний. <i>(Шум у залі) </i>&nbsp;Але ми не встигнемо всього сьогодні розглянути. Ми не встигнемо всього розглянути сьогодні. Добре, тільки включення в порядок денний сесії. 8369 – включення в порядок денний сесії. Прошу голосувати. Прошу підтримати.&nbsp;</p>
<p>Прошу голосувати включення в порядок денний сесії 8369. Голосуємо.</p>
<p>&nbsp;</p>
<p>11:39:45</p>
<p>За-211</p>
<p>Ще раз. Отже, 8369 – служба в органах місцевого самоврядування, включення в порядок денний сесії. Лишень включення в порядок денний сесії. Прошу проголосувати, голосуємо. Прошу підтримати, прошу голосувати. Не сперечайтесь зі мною. Прошу підтримати службу в органах місцевого самоврядування.</p>
<p>&nbsp;</p>
<p>11:40:22</p>
<p>За-225</p>
<p>Поставлю третій раз 8369, включення в порядок денний сесії. Прошу голосувати і прошу підтримати. Голосуємо. Прошу підтримати і прошу голосувати. Голосуємо, колеги.</p>
<p>&nbsp;</p>
<p>11:40:46</p>
<p>За-215</p>
<p>Голосів меншає. Колеги, давайте, колеги, давайте зупинятись потрошку. Ще Радикальної партії, який номер?</p>
<p>&nbsp;</p>
<p>ГЕРАЩЕНКО І.В. Постанова про створення Міністерства промполітики (8359).</p>
<p>&nbsp;</p>
<p>ГОЛОВУЮЧИЙ. 8359 Радикальної партії. Постанова про створення Міністерства промполітики, включення в порядок денний сесії. Так, включення в порядок денний сесії. Хто підтримує, голосуйте. Прошу підтримати.</p>
<p>&nbsp;</p>
<p>11:41:25</p>
<p>За-222</p>
<p>Ще раз поставлю 8359. Ставлю другий раз. Прошу підтримати. Тільки включення в порядок денний сесії. Прошу голосувати.</p>
<p>&nbsp;</p>
<p>11:41:49</p>
<p>За-234</p>
<p>Рішення прийняте.</p>
<p>І останнє, останнє, колеги. Від Кабінету Міністрів 8490 – &nbsp;проект Закону про внесення змін до деяких законодавчих актів України щодо удосконалення забезпечення дотримання прав учасників кримінального провадження та інших осіб правоохоронними органами під час здійснення досудового розслідування (8490). Це останній, це включення в порядок денний сесії для прийняття рішення.</p>
<p>Прошу голосувати і прошу підтримати. Голосуємо, прошу підтримати 8490. Прошу голосувати. Прошу підтримати.</p>
<p>&nbsp;</p>
<p>11:42:38</p>
<p>За-206</p>
<p>Я ще раз поставлю, як і всі інші закони. Це, наголошую, це заключний закон. Я ставлю ще раз пропозицію включити в порядок денний сесії 8490.</p>
<p>Прошу проголосувати. Прошу підтримати 8490 включення в порядок денний сесії для прийняття рішення. Це є кабмінівський законопроект, так званий "маски-шоу стоп". Прошу проголосувати. Прошу підтримати. Голосуємо, прошу підтримати. Прошу підтримати.</p>
<p>&nbsp;</p>
<p>11:43:24</p>
<p>За-244</p>
<p>Я сказав, це останнє рішення. Отже, колеги, я сказав, це останнє було голосування. Зупиняємося, колеги.</p>
<p>Зараз у нас стоїть питання Центральної виборчої комісії. Ми маємо почати його до 12-ї години. Отже, колеги, по порядку денному наступним є питання про Центральну виборчу комісію.</p>
<p>Але перед тим, як перейти до цього питання, я хочу, щоб фракції, які до мене вчора звернулись, змогли висловити свою позицію. І я надаю слово для виступу кожній фракції по 1 хвилині для обміну думок.</p>
<p>Спочатку "Блок Петра Порошенка", Артур Герасимов. Артур Герасимов, по ЦВК, ваша позиція. Приготуватись, потім "Народний фронт", потім "Опозиційний блок".</p>
<p>&nbsp;</p>
<p>11:44:25</p>
<p>ГЕРАСИМОВ А.В.</p>
<p>Шановний Андрій Володимирович! Шановні колеги! Шановні виборці! Фракція "Блоку Петра Порошенка" вважає, що питання оновлення складу Центральної виборчої комісії не просто назріло, а перезріло. І ми маємо обов'язково сьогодні, як і заплановано, як і стоїть в порядку денному, вирішувати це питання.</p>
<p>Тому ми закликаємо всіх наших колег об'єднатися і підтримати, щоб сьогодні ми дали дуже важливий сигнал суспільству про те, що вже з наступного дня оновлений склад Центральної виборчої комісії зможе сформуватись і почати виконувати свої обов'язки.</p>
<p>Тому фракція "Блоку Петра Порошенка" підтримує розгляд цього питання, буде голосувати за розгляд цього питання і закликає всіх його також підтримати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Опозиційного блоку"? Немає виступу.</p>
<p>Від Радикальної партії Олег Ляшко, з трибуни.</p>
<p>&nbsp;</p>
<p>11:45:33</p>
<p>ЛЯШКО О.В.</p>
<p>Центральну виборчу комісію треба було змінити 3 роки тому так, як це передбачено Конституцією і законами. Але через прагнення Президента Порошенка в ручному режимі керувати ЦВК до сих пір норма Конституції не виконана. Ми за те, щоб змінити склад ЦВК, але ми категорично проти того, щоб новий склад ЦВК 10 із 15 нових членів були контрольовані Президентом Порошенко, тому що треба йти чесно перемагати, а не фальсифікувати вибори. А для того, щоб чесно перемагати треба відновити порядок в країні і піднімати людям доходи, зарплати, щоб тебе люди підтримували. А коли Президент Порошенко хоче отримати склад ЦВК і намалювати результати виборів, не треба тратити мільярди, в Адміністрації Президента беріть малюйте.</p>
<p>Тому ми вимагаємо від Президента Порошенка виконати конституційний свій обов'язок – внести подання на новий склад ЦВК, який буде представляти всі політичні партії, представлені в парламенті, і де не буде монопольного впливу владу на новий склад ЦВК, щоб люди мали чесні вибори, а не фальсифіковані…</p>
<p>&nbsp;</p>
<p>ГОЛОВУЮЧИЙ. Від "Батьківщини"?</p>
<p>Давайте від "Відродження" – Бондар. Потім від… Добре. Давайте, хто як зголосився. Бондар.</p>
<p>&nbsp;</p>
<p>11:46:50</p>
<p>БОНДАР В.В.</p>
<p>Дякую, шановний Андрію Володимировичу.</p>
<p>Шановні колеги, "Партія "Відродження" теж заявляє про те, що ми рахуємо, що склад ЦВК має бути&nbsp; представлений абсолютно всіма політичними партіями, які є представлені в парламенті. І має бути представлений в першу чергу опозиційними партіями і групами, які тут є. І&nbsp; це нормальна ситуація і в нормальній країні люди, які не збираються фальсифікувати вибори, роблять все для того, щоб Центральна виборча комісія була максимально представлена всіма політичними партіями.</p>
<p>Сьогодні влада намагається зробити монополію&nbsp; в ЦВК, а це значить, що готуються фальсифікації. Якщо ви проти фальсифікацій, якщо ви демократичні, як ви кажете, партії, то я думаю, ви розумієте, що треба віддати в ЦВК максимально повноваження всім політичним партіям присутнім в парламенті. Ми вже бачили ваші підходи по формуванню комітетів в Верховній Раді, коли опозиція не отримала жодного комітету, заступників і сьогодні вимушена, навіть щоб питання поставити в порядок денний, ходити до вас і постійно клянчити насущні питання для людей.</p>
<p>Тому вимагаємо пропорційно роздати…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>БОНДАР В.В. Тому ми вимагаємо пропорційно роздати представництва всім політичним партіям, присутнім в цьому парламенті, і в першу чергу опозиції.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Папієв від&nbsp; "Опозиційного блоку".</p>
<p>&nbsp;&nbsp;</p>
<p>11:48:16</p>
<p>ПАПІЄВ М.М.</p>
<p>Дякую.</p>
<p>Шановні народні депутати України, шановні виборці! Те, що відбувається зараз – це лакмусовий папір на рахунок демократичності і європейськості Верховної Ради України, особливо його керівництва.</p>
<p>Я хочу нагадати Голові Верховної Ради України поправку до Резолюції&nbsp;&nbsp; Парламентської Асамблеї Ради Європи від 18 січня поточного року. Пане Голово, я хотів би, щоб ви її знали. Де чітко і ясно в імперативній формі записано, що в ЦВК мають бути представники усіх політичних партій представлених в парламенті, усіх політичних фракцій. Якщо ви не хочете виконувати Резолюцію Парламентської Асамблеї Ради Європи, вдихніть в&nbsp;&nbsp; себе повітря, наберіться сміливості і скажіть про це прямо.</p>
<p>&nbsp;"Опозиційний блок" не буде брати участь в цьому голосуванні і в цьому фарсі. Тому що&nbsp; от я показую вам лист&nbsp; "Опозиційного блоку", ми своєчасно подали свої кандидатури&nbsp; Президентові України, сьогодні жодної з наших кандидатур до списку…&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>ПАПІЄВ М.М. … не внесено. Більше того, закон не передбачає конкурсу. Як може бути внесено на 13 місць 14 кандидатур? Це порушення…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Тільки хочу нагадати Папієву, що Голова Верховної Ради не є суб'єктом подання. Тому вдихніть глибше і почитайте Регламент, хто є суб'єктом подання.</p>
<p>Отже, колеги, зараз від "Батьківщини" Соболєв Сергій, потім – "Народний фронт". По одній хвилині.</p>
<p>&nbsp;</p>
<p>11:50:08</p>
<p>СОБОЛЄВ С.В.</p>
<p>Шановні колеги, наша позиція абсолютно чітка. Для чого обирається Центральна виборча комісія? Для того, щоб вибори були чесними, відкритими і прозорими. Сам механізм, в який пробують сформувати Центральну виборчу комісію, він є нечесний, непрозорий і невідкритий. Саме тому Президент країни повинен виконати свої конституційні зобов'язання: виконати Резолюцію Парламентської асамблеї Ради Європи і внести 13 кандидатур, де будуть представлені всі партії, які є представлені у парламенті. Це буде чесно, це буде відкрито, і це дасть змогу сформувати Центральну виборчу комісію, згідно з конституційними принципами.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Народного фронту" – Максим Бурбак.</p>
<p>&nbsp;</p>
<p>11:51:06</p>
<p>БУРБАК М.Ю.</p>
<p>Шановні колеги, це дуже важливе рішення, яке ми очікуємо не перший рік щодо оновлення складу Центральної виборчої комісії. З огляду на те, що у наступному році ми заходимо у вибори і Президента, і парламенту, то цілком це є відповідальністю парламенту і Президента, щоб ми увійшли з оновленим складом ЦВК.</p>
<p>Але хочу нагадати, що я сьогодні послухав виступи своїх колег з фракцій опозиційних, і ми чуємо, що голосів за входження у цей законопроект і в розгляд цього питання немає. І це би нагадувало політичну авантюру: входити у зняття ЦВК, не маючи чіткої конструкції, який буде наступний склад оновленої ЦВК. Тому що 14 кандидатів на 13 посад, при тому, що рішення профільного комітету, що всі підходять, скажіть, будь ласка, хто з них лишній? Тому гадаю, що цю авантюру ми не можемо сьогодні розпочинати, треба продовжувати так, щоб все було відповідно до рекомендацій ПАРЄ, де чітко сказано, що повинно бути чітке представництво всіх політичних фракцій і груп…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>БУРБАК М.Ю. Не треба овацій, не треба овацій, ви їздили і так не плакались в Європу, і кажете, що нема представництва…</p>
<p>&nbsp;</p>
<p>ГОЛОВУЮЧИЙ. Все, дякую.</p>
<p>Від "Самопомочі" – Руслан Сидорович, одна хвилина.</p>
<p>&nbsp;</p>
<p>11:52:37</p>
<p>СИДОРОВИЧ Р.М.</p>
<p>Руслан Сидорович, "Об'єднання "Самопоміч". Шановний сесійний зале і шановні українці, я хочу нагадати, що сьогоднішній склад ЦВК він давно вже вичерпав термін своїх повноважень. Чотири роки,&nbsp; фактично вже чотири роки, ми не можемо оновити склад Центральної виборчої комісії. Я хочу нагадати, хто її очолює, очолює на сьогоднішній день Центральну виборчу комісію особа, яка підозрюється в корупції, яка фігурує в "амбарних книгах" Партії регіонів. Це ганьба, що до цього часу ми не можемо оновити цього складу.</p>
<p>Фракція "Об'єднання "Самопоміч" послідовно вимагала оновлення Центральної виборчої комісії, як запоруки одного з можливих елементів проведення чесних виборів. Ми зобов'язані це зробити і зобов'язані це зробити сьогодні, це друге подання Президента. Я хочу ще раз нагадати, що для повноваження Центральної виборчої комісії необхідно обрати не всіх 13, а бодай…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>СИДОРОВИЧ Р.М. І ми це зобов'язані сьогодні зробити. Оновлення складу Центральної виборчої комісії – це є те, чого чекає український народ і наш виборець.</p>
<p>&nbsp;</p>
<p>ГОЛОВУЮЧИЙ. Отже, колеги, а зараз репліка, одна хвилина, Герасимов.</p>
<p>&nbsp;</p>
<p>11:54:09</p>
<p>ГЕРАСИМОВ А.В.</p>
<p>Шановні колеги, ми тільки що почули дуже багато думок, що нібито в поданні Президента щось там чомусь не відповідає і так далі, і так далі.</p>
<p>Шановні колеги, хочу вас попросити і закликаю, не перекладати з хворої голови на здорову, будь ласка. Президент України подав подання на оновлення ЦВК більше року тому, не голосували народні депутати. Після того воно було змінено і подано ще один раз. Ми вважаємо, що нам нічого сьогодні не заважає зробити цей надважливий крок в напрямку оновлення складу Центральної виборчої комісії.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Отже, колеги, справді вчора до мене звернулися ряд голів фракції з тим, що вони не будуть брати в голосуванні сьогодні. Відповідно це ставить під великий ризик, формування ЦВК. Якщо ми під час голосувань і розгляду знімемо старий склад ЦВК, а новий не оберемо, це нас в колапс юридичний введе, всю українську державу.</p>
<p>Тому я хочу поставити на рейтингове голосування питання щодо готовності входження в склад Центральної виборчої комісії. І я хочу, щоб фракції визначились. Якщо не буде голосів, це питання буде відставлене, це не може воно зараз ввійти в розгляд. Хоч я глибоко переконаний, що ми не можемо зі старим ЦВК входити в нові вибори. І це моя принципова позиція.</p>
<p>Отже, ставлю на рейтингове голосування питання: хто за те, щоб ввійти в розгляд проекту Постанови про оновлення Центральної виборчої комісії, прошу проголосувати, прошу визначатись, по фракціям.</p>
<p>&nbsp;</p>
<p>11:56:06</p>
<p>За-189</p>
<p>189 – за.</p>
<p>Ми бачимо, що голосів для того, щоб ми могли розглядати питання немає. І це питання… По фракціям, включіть, по фракціям: "Блок Петра Порошенка" – 117,&nbsp; "Народний фронт" – 10, "Опозиційний блок" – 0, "Самопоміч" – 17, Радикальна партія – 16,&nbsp; "Батьківщина" – 1, "Воля народу" – 9, "Партія "Відродження" – 0.</p>
<p>&nbsp;&nbsp; Таким чином, колеги, ми не можемо зараз ввійти в розгляд даного питання і я вас дуже прошу зараз, колеги, дуже коротко за п'ять хвилин проголосувати питання, що стосується нашого розкладу на наступну пленарну осінь.</p>
<p>Це дуже… це наступне питання порядку денного, воно дуже коротке. Я дуже прошу всіх змобілізуватися і підтримати його.</p>
<p>Отже, наступне питання – це питання про проект Постанови про календарний план проведення дев'ятої сесії Верховної Ради України (8504). Я прошу підтримати розгляд його за скороченою процедурою.</p>
<p>Прошу підтримати. Календарний план, колеги, ви всі з ним були знайомі, ознайомились. Це – наступне питання.</p>
<p>&nbsp;</p>
<p>11:57:24</p>
<p>За-219</p>
<p>Рішення прийнято.</p>
<p>І я запрошую до доповіді першого заступника голови Комітету з питань&nbsp; Регламенту Пинзеника Павла Васильовича.</p>
<p>Вам всім були завчасно роздані документи, ви всі їх бачили – календарний план на наступну сесію. Нам треба затвердити, поки є мобілізація в залі.</p>
<p>Будь ласка, пане Павло.</p>
<p>&nbsp;</p>
<p>11:57:40</p>
<p>ПИНЗЕНИК П.В.</p>
<p>Колеги, проект Постанови 8504 щодо календарного плану проведення дев'ятої сесії Верховної Ради нашого скликання, підготовлений він відповідно до вимог 83-ї Конституції, 10-ї і 19-ї Регламенту і з врахуванням святкових і неробочих днів, визначених 73-ю Кодексу Законів про працю, і також графіку проведення чергових сесій Парламентської асамблеї Ради Європи, які проводяться з 8 по 12 жовтня 2018 року і з 21 по 25 січня 2019 року.</p>
<p>Розпочати планується 4 вересня 2018 року, закінчити 25 січня 2019 року. А 18 січня оголосити про час закриття сесії.</p>
<p>Провести планується пленарних засідань 9 тижнів, роботи в комітетах – 7 тижнів, роботи з виборцями – 5 тижнів, годин&nbsp; запитань до Уряду – 9 годин.</p>
<p>Проект було надіслано всім депутатським фракціям і групам і керівництву Апарату Верховної Ради&nbsp; для розгляду і надання пропозицій.</p>
<p>Враховуючи всі пропозиції, комітет прийняв рішення рекомендувати Верховній Раді&nbsp; прийняти проект Постанови 8504 за основу і в цілому. Прошу підтримати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, колеги.</p>
<p>Мені говорили, що всі питання є влагоджені. Але щойно каже Марія&nbsp; Іонова, що є застереження. Давайте "два – за, два – проти" включіть, щоб сказати застереження, які є.</p>
<p>Отже, від "Блоку Петра Порошенка" – Хлань Сергій Володимирович.</p>
<p>&nbsp;</p>
<p>11:59:24</p>
<p>ХЛАНЬ С.В.</p>
<p>Прошу передать Маше Іоновой.</p>
<p>&nbsp;</p>
<p>ГОЛОВУЮЧИЙ. Будь ласка, Марія Іонова. Включіть мікрофон.</p>
<p>&nbsp;</p>
<p>11:59:30</p>
<p>ІОНОВА М.М.</p>
<p>Дуже дякую.</p>
<p>Шановний пане головуючий, я дуже перепрошую, ми зазначали, що все ж таки у робочій тиждень з 17 по 21 вересня відбудеться Парламентський Комітет Асоціації між Україною і Європейським парламентом. Ми дуже би просили перенести даний сесійний тиждень на з 24-го на 28-е, будь ласка, велике прохання. Тому що знову поїдуть в Брюссель 4 народних депутати і ми... не буде український парламент належно представлений.</p>
<p>Дуже дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>"Народний фронт".</p>
<p>&nbsp;</p>
<p>12:00:05</p>
<p>МЕПАРІШВІЛІ Х.Н.</p>
<p>"Народний фронт" – за.</p>
<p>&nbsp;</p>
<p>ГОЛОВУЮЧИЙ. Дякую. <i>(Оплески)</i></p>
<p>Пане Павло, Павло Пинзеник, Павло Пинзеник, дала пропозицію Марія Іонова, які ваші будуть коментарі з цього приводу? Марія Іонова щойно озвучила пропозицію, що у зв'язку з міжнародною делегацією перенести тиждень. Які ваші будуть з цього приводу позиції?</p>
<p>&nbsp;</p>
<p>12:00:34</p>
<p>ПИНЗЕНИК П.В.</p>
<p>Колеги, це пропозиція від імені комітету прокоментована бути не може, оскільки комітет її не розглядав – на розсуд залу, звичайно.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Це йдеться про вересень місяць, як я зрозумів, що пропонується, сформулюйте правильно: з якого до якого перенести на яке. Іонова.</p>
<p>&nbsp;</p>
<p>12:00:53</p>
<p>ІОНОВА М.М.</p>
<p>Шановний пане Андрій Володимирович, ми можемо перенести сесійний тиждень з 17-го по 21-ше, давайте перенесемо: з 10-го по 14 вересня, щоб попрацювати 2 тижні, а потім попрацювати в комітетах і знову повернемося до...</p>
<p>&nbsp;</p>
<p>ГОЛОВУЮЧИЙ. Колеги, увага! Такі пропозиції обговорюються на рівні комітету. На рівні комітету мало би сформуватися. Ми будемо мати ще змогу змінити порядок. Зараз, я думаю, проголосуємо за позицію комітету, а потім, якщо буде необхідність, ми скорегуємо. Ми зараз просто не знайдемо голосів ні для чого. <i>(Шум в залі)</i> Отже, колеги, я ставлю зараз базову пропозицію, яка була подана комітетом. Я ставлю на голосування проект Постанови про календарний план проведення дев'ятої сесії Верховної Ради України восьмого скликання (№ 8504) за основу і в цілому.</p>
<p>Прошу підтримати. Поправки ми зможемо внести потім, в тому ж вересні. Прошу проголосувати. Прошу підтримати. Голосуємо. Прошу підтримати.</p>
<p>&nbsp;</p>
<p>12:02:19</p>
<p>За-257</p>
<p>Рішення прийняте.</p>
<p>Зараз згідно Регламенту я оголошую перерву на 30 хвилин. О 12:30 я прошу всіх прибути в зал для продовження нашої роботи.</p>
<p>Дякую.</p>
<p>&nbsp;</p>
<p align=center><i>(Після перерви)</i></p>
<p><b>&nbsp;</b></p>
<p>12:34:40</p>
<p>ГОЛОВУЮЧИЙ. Шановні колеги, час для перерви завершений.</p>
<p>Хочу вас повідомити, що вже підготували і роздали проект Закону про внесення змін до Законів України щодо вирішення деяких питань заборгованості підприємств оборонно-промислового комплексу (6697). Зараз Апарат роздає таблицю по залу. Цей законопроект є в порядку денному, просто ми його не розпочинали, поки депутати не отримають на руки таблиці. Зараз ми вже маємо змогу розглянути цей важливий законопроект.</p>
<p>Я прошу всіх, особливо авторів правок, зараз Апарат роздає таблиці, там правок небагато, взяти і ознайомитись. Це невеликий закон, і там небагато правок. Будь ласка, дайте для "Батьківщини", "Самопомочі", "Волі народу" теж дайте примірники.</p>
<p>Але перед тим, як перейти до порядку денного, я отримав заяви від двох фракцій: фракції "Блок Петра Порошенка" і групи "Воля народу". Вони готові замінити перерву на виступ від трибуни.</p>
<p>І я надаю слово для виступу голові фракції "Блоку Петра Порошенка" Артуру Герасимову.</p>
<p>&nbsp;</p>
<p>12:36:08</p>
<p>ГЕРАСИМОВ А.В.</p>
<p>Олег, Олег…</p>
<p>&nbsp;</p>
<p>ГОЛОВУЮЧИЙ. Будь ласка, 3 хвилини, Артур Герасимов.</p>
<p>&nbsp;</p>
<p>12:36:22</p>
<p>ГЕРАСИМОВ А.В.</p>
<p>Шановний Андрій Володимирович, шановні колеги, шановні виборці! Як ви знаєте, Президент України повністю підтримує питання оновлення складу Центральної виборчої комісії і зробив усе згідно з Конституцією українського законодавства для того, щоб це відбулося.</p>
<p>Фракція "Блоку Петра Порошенка" одностайно підтримує розгляд цього питання і неодноразово вимагала розгляд цього питання в цьому залі. Український народ чекає на це рішення роками. Громадськість постійно вимагає оновлення ЦВК. Але те, що сталося в цій сесійній залі, чітко показало, хто за реформи, а хто проти.</p>
<p>Тому, Андрій Володимирович, ми вимагаємо терміново повернутися до розгляду питання оновлення складу Центральної виборчої комісії. До результативного рішення цього питання, ми вважаємо, що Верховна Рада не має жодного морального права розглядати будь-який інший законопроект.</p>
<p>Дякую за увагу. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Я хочу з цього приводу зробити дві опції. Давайте обміняємось думками, як діяти далі. Я дам змогу всім фракціям. Я прошу обмінятись думками по хвилині, щоб ми знали, як діяти далі.</p>
<p>Отже, по 1 хвилині головам фракцій. Будь ласка, Максим Бурбак.</p>
<p>&nbsp;</p>
<p>12:38:08</p>
<p>БУРБАК М.Ю.</p>
<p>Шановні колеги! Звертаюсь до всіх голів фракцій, особливо до наших колег по коаліції – фракції БПП – з тим, щоб ми сьогодні продовжили пленарне засідання і розглядали питання порядку денного.</p>
<p>Натомість далі. Просто, можливо, мене не почули. А я ще раз говорив, для того, щоб оновлювати ЦВК, яке конче потрібне всім, всій країні і є суспільний запит, тому що входимо в передвиборчу кампанію і президентських, і парламентських виборів, і це буде зроблено, то треба, щоб було подання на 13 депутатів, на 13 кандидатів, на 13 посад.</p>
<p>І далі продовжити консультації, щоб всі фракції і групи були представлені. Щоб не було навіть натяків на можливість узурпації членів, кількості членів ЦВК в одних руках.</p>
<p>Тому замість того, щоб виходити з залу, треба лишатися тут і домовлятися з усіма. І щоб ЦВК було сформовано за всіма демократичними європейськими принципами. Нагадую…</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>БУРБАК М.Ю. Нагадую, що наші колеги з ПАРЄ робили заяву, що в оновленій ЦВК повинно бути представництво всіх фракцій і депутатських груп Верховної Ради України, щоб потім з численних ефірів ніхто не говорив, що вибори нелегітимні, що вони недемократичні.</p>
<p>"Народний фронт" буде стояти на засаді проведення вільних демократичних виборів і ЦВК повинно мати…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Олег Березюк, фракція "Самопоміч".</p>
<p>&nbsp;</p>
<p>12:39:55</p>
<p>БЕРЕЗЮК О.Р.</p>
<p>Шановна коаліція, в час війни, в час важких економічних переживань у людей виходити із залу і не працювати у залі – це неймовірна безвідповідальність. Ви не можете поділити місця в ЦВК. Зберіться і поділіть. ЦВК потрібна країні, ЦВК потрібна людям для того, щоб хоча б мати елементарну впевненість, що їхні голоси не будуть сфальсифіковані. Тому верніться у зал і працюйте тут для того, щоб будувати українську державність, а не бавитися в мишачу вовтузню. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. "Опозиційний блок", Папієв.</p>
<p>&nbsp;</p>
<p>12:40:51</p>
<p>ПАПІЄВ М.М.</p>
<p>Дякую.</p>
<p>Шановні народні депутати, шановні колеги, шановні виборці! Ви знаєте, сьогодні історичний день. Бо те, в який спосіб зараз діє Верховна Рада України, підтверджує, що здоровий глузд переміг, що накінець-то ми відчули, що Україна є парламентсько-президентська республіка, що для нас європейські цінності – це не якісь звуки, а це спосіб дії. І саме тому сьогодні я вдячний всім фракціям Верховної Ради України про те, що в основу основ покладено було Резолюцію Парламентської асамблеї Ради Європи від 18 січня поточного року, яка стосується конкретно України, де чітко і зрозуміло написано, що в ЦВК мають бути представлені всі фракції пропорційно їх чисельності.</p>
<p>"Опозиційний блок" вдячний вам і закликає всіх працювати над законопроектами, яких чекає народ України.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Від Радикальної партії – Заружко, потім від "Батьківщини" – Крулько. По хвилині.</p>
<p>&nbsp;</p>
<p>12:42:06</p>
<p>ЗАРУЖКО В.Л.</p>
<p>Валерія Заружко, Радикальна партія Олега Ляшка.</p>
<p>Шановні колеги! Шановні громадяни України! Я хочу сказати, що Радикальна партія в повному складі підтримує необхідність оновлення складу ЦВК. Але ми хочемо також наголосити, що вже 3 роки влада сама затягує процес зміни Центральної виборчої комісії. Вже 3 роки Радикальна партія каже про те, що необхідно оновити повністю склад членів ЦВК. Але ми наголошуємо, що це потрібно зробити в конституційний спосіб. Там потрібно, щоб були представлені члени усіх політичних сил, які є представленими у парламенті.</p>
<p>Я також цілком не згодна, що ми не маємо морального права розглядати будь-який інший законопроект.</p>
<p>Під стінами парламенту шахтарі вимагають прийняття законопроекту 8362 – людям немає чого їсти. Там представники усіх регіонів України, де є шахти, це Донецька, Луганська, Волинська, Львівська та інші області. Скажіть, вийдіть, будь ласка, цим людям, що ви не маєте…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>ЗАРУЖКО В.Л. … що ви не маєте морального права розглянути цей законопроект.</p>
<p>Радикальна партія вимагає 8362 – на голосування…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Сергій Соболєв від "Батьківщини".</p>
<p>&nbsp;</p>
<p>12:43:36</p>
<p>СОБОЛЄВ С.В.</p>
<p>Шановні колеги, коли я побачив вперше Указ Президента Порошенка про нагородження Охендовського почесним званням, у мене питань, хто ж підтримує нинішній склад ЦВК вже не було.</p>
<p>Коли я сьогодні чую цю істерику від частини фракції ББП, бо достойні, хто розуміють, які важливі питання далі треба розглядати, залишились в сесійній залі, я розумію чому ця істерика. Я думаю, що Порошенко і його команді треба звільнити заодно не лише цю залу, а і кабінети на Банковій, і тоді в країні буде порядок, і тоді ми швидко наведемо порядок. І тоді не буде торгівлі нагородами з Охендовським і іншими продажними, хто фактично підтримував Януковича.</p>
<p>Тому я думаю, що ситуація є дуже проста і конкретна: Президент, внесіть 13 кандидатів на 13 вакантних посад, і негайно зал…</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>СОБОЛЄВ С.В. … і негайно зал ухвалить рішення за 30 секунд. Тому я думаю, все залежить сьогодні від Президента, у нього в руках формування ЦВК, як це і було попередні всі 4 роки.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, зважаючи на ситуацію і користуючись своїм правом, я запрошую голів і представників&nbsp; фракцій на нараду, прошу до мене в кабінет на нараду. І оголошую перерву на 15 хвилин.</p>
<p>Отже, голів фракцій, якщо нема голови фракції зараз в залі, представник фракції, запрошую до себе на нараду зараз.</p>
<p>І оголошую перерву на 15 хвилин.&nbsp;&nbsp;</p>
<p>&nbsp;</p>
<p align=center><i>(Після перерви)</i></p>
<p><b>&nbsp;</b></p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>13:24:38</p>
<p>ГОЛОВУЮЧИЙ. Шановні колеги, дозвольте, будь ласка, зробити кілька оголошень. Шановні колеги, дозвольте, будь ласка, зробити кілька оголошень.</p>
<p>Перше. Зараз продовжується нарада керівництва парламенту, і дві фракції – "Батьківщина" і "Самопоміч" – подали до президії заяву про оголошення перерви на 30 хвилин. Тому продовжується у нас зараз нарада.</p>
<p>І я оголошую перерву ранкового засідання, тому що немає бажання цих фракцій зараз замінити на заяву. Ми працюємо, продовжуються політичні консультації. І я оголошую перерву до 16 годин, до 16 годин.</p>
<p>Ранкове пленарне засідання ми тоді оголошуємо закритим. Тому що ще у нас є перерва на 30 хвилин від двох фракцій. І о 16 годині всіх чекаємо в сесійній залі для продовження нашої роботи.</p>
<p>Дякую.</p>
<p>&nbsp;</p>

