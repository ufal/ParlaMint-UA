Стенограма пленарного засідання
12 квітня 2017
&nbsp;
<p align=center>ЗАСІДАННЯ ТРИДЦЯТЬ ТРЕТЄ</p>
<p align=center>Сесійний зал Верховної Ради України</p>
<p align=center>12 квітня 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:02:11</p>
<p>ГОЛОВУЮЧИЙ. Доброго ранку! Прошу заходити в зал, приготуватись до реєстрації.</p>
<p>Колеги, готові до реєстрації? Будь ласка, займайте робочі місця. Прошу провести реєстрацію. Будь ласка.</p>
<p>&nbsp;</p>
<p>10:03:38</p>
<p>Зареєстровано 361 народний депутат.</p>
<p>Ранкове пленарне засідання Верховної Ради України оголошую відкритим.</p>
<p>Відповідно до статті 25 Регламенту у середу ми маємо 30 хвилин виступів від народних депутатів України. Наголошую: не від фракцій, а від народних депутатів. І якщо представник фракції чи групи не попаде в перелік, це зовсім не означає, що він має наполягати на наданні слова.</p>
<p>Прошу всіх, хто має намір виступити у виступах від депутатів, взяти участь в записі і записатись на виступ. Будь ласка, прошу провести запис.</p>
<p>Горбунов Олександр Володимирович, будь ласка, передає Унгуряну Павлу. <i>(Шум у залі)</i></p>
<p>&nbsp;Колеги, будь ласка, Павло Унгурян до виступу.</p>
<p>&nbsp;</p>
<p>10:05:33</p>
<p>УНГУРЯН П.Я.</p>
<p>Шановні колеги, в цей особливий тиждень для всіх християн хочу привітати нас славетним українським вітанням "Слава Ісусу Христу!". Цей тиждень є особливим для народу України, адже незалежно від конфесійної приналежності українські православні, протестанти, греко-католики відзначають напевно найважливіший тиждень у житті Спасителя Ісуса Христа – тиждень, який називається страсним. І в цей тиждень хочеться говорити і розважати про найважливіше.</p>
<p>Я хотів би сьогодні говорити про одну з найважливіших цінностей, яку ми маємо в Україні, – це наші діти, це українська сім'я, це цінності духовності, моралі і виховання. Друзі, я думаю, що всі ми бачили ті шокуючі кадри з відеозаписом бійки дівчаток в одному з міст України. На жаль, як кажуть журналісти, як кажуть дослідники, психологи, вчителі, педагоги, такі бійки між школярами, між дівчатами відбуваються в багатьох містах України.</p>
<p>Друзі, і це величезна, величезна проблема. Друзі, сьогодні у нас проблема пов'язана із тим, що на державному рівні відсутній орган, який займається сімейною політикою, в нас немає Міністерства у справах сім'ї.</p>
<p>Сьогодні тема сім'ї і державного регулювання сім'ї, сімейних відносин, вирішення сімейних конфліктів, проблем, врешті матеріального забезпечення сімей, молодих сімей, вона знаходиться на рівні одного з підрозділів Міністерства соціальної політики.</p>
<p>Міністерство соціальної політики, судячи з усього, займається важливими питаннями і першочергово має завдання вирішення проблем і пенсіонерів, і ветеранів і воїнів АТО, і знедолених. Але тема сім'ї, яка завжди була в Міністерстві молоді, вона сьогодні інституційно абсолютно ніяк не представлена в уряді.</p>
<p>Тому я прошу вважати мій виступ сьогодні позицію і вимогою до уряду, до того, аби відновити діяльність міністерства сім'ї, молоді і сім'ї, можливо, відновити цю назву у назві міністерства адже ми бачимо, до яких серйозних величезних проблем призводить відсутність виховної функції, яка має починатися з кожної родини, з кожної сім'ї і має бути допомога від держави.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Різаненко Павло Олександрович. Передає слово Кудлаєнкові.</p>
<p>&nbsp;</p>
<p>10:09:00</p>
<p>КУДЛАЄНКО С.В.</p>
<p>Шановний український народе! Шановні народні депутати! Наприкінці цього тижня минає рік після призначення уряду діючої коаліції на чолі з Прем'єр-міністром Володимиром Борисовичем Гройсманом.</p>
<p>Насамперед, для нас як для найбільшої президентської парламентської фракції за час діяльності уряду стало очевидним, уряд знайшов ефективні механізми реалізації прийнятих під цих куполом законів, спрямованих на рішучі реформи. Підвищення рівня ВВП вперше від часу анексії Криму. Підвищення мінімальної заробітної платні до 3200 – значне досягнення діючого Кабміну. За умов, в яких опинилась країна, будь-хто не міг би наважитись на такий крок і сьогодні не кожен політик би зміг би таке зробити. Попри це, мільйони українців вже&nbsp; відчули на собі&nbsp; поліпшення фінансового забезпечення за рахунок підняття мінімалки.&nbsp;</p>
<p>Впровадження е-декларування, розвиток електронних адміністративних послуг як-то: шлюб онлайн, реєстрація бізнесу онлайн і дуже-дуже багато інших.</p>
<p>Стабільне і дієве функціонування системи електронних закупівель ProZorro, відктирі бази даних щодо контролю держвитрат, все це свідчить про впевнене запровадження новітніх технологій у роботі державних органів. Це не просто: інструмент зручної швидкої комунікації держави зі своїми громадянами.</p>
<p>І останнє, надзвичайно важливе нововведення уряду, який створила наша коаліція – електронне&nbsp; відшкодування ПДВ. Таким чином Україна наближається до когорти європейських розвинених країн, поглиблює міжнародну співпрацю та пришвидшує євроінтеграційні процеси.</p>
<p>Разом із тим, незважаючи на економічні втрати, які відбулися під час блокади поставок із окупованих територій, в такій ситуації Кабмін спільно з парламентом стояв на чіткій позиції: будь-які торгівельні відносини з терористами навіть не розглядались як можливі.</p>
<p>Уряд не відмовився від подальших реформ в Україні. Зокрема, вже восени відбудеться підвищення пенсійного забезпечення і це менш, ніж за рік після стрімкого підняття мінімалки. У 2018 році на ремонт доріг планують&nbsp; витратити близько 30 мільярдів гривень, збираються почати енергомодернізацію будівель. Але ці досягнення Кабінету Міністрів і Прем'єра не змогли б втілитись без ефективної співпраці і постійного діалогу з парламентом. Тому фракція Партії "Блоку Петра Порошенка" закликає народних депутатів і надалі працювати в одній команді з урядом, продовжувати дискурс у питаннях реформи країни та ставити інтереси українців вище своїх політичних амбіцій.</p>
<p>Дякую.</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>10:11:32</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Олега Кулініча.</p>
<p>Прошу,&nbsp; народний депутат&nbsp; Кіссе.</p>
<p>&nbsp;</p>
<p>10:11:51</p>
<p>КІССЕ А.І.</p>
<p>Уважаемые коллеги, дорогие избиратели! В последнюю неделю работы в округе ко мне&nbsp;&nbsp; <a name=Temp></a>было массу обращений, как и ко всем народным депутатам. И я принял участие в одном из собраний, которое было проведено в селе Оксамитное Болградского района в хозяйстве государственного предприятия Академии аграрных наук Украины Суворова. В чем проблема? На протяжении последних лет складывается серьезная проблема с одним из ведущим предприятием по виноградарству, его саженцы известны не только на Одесчине, но и за рубежом. Но последние несколько лет из бездеятельности уже бывшего директора этого предприятия началась попытка прихватизации данного предприятия. Но, благодаря все же таки государственному подходу Академии наук, аграрных наук Украины, был проведен конкурс, конкурс на должность директора этого государственного предприятия. Но что дальше происходит? Появляются некоторые казачки, которые пытаются дестабилизировать ситуацию, завести в тупик избрание конкурсной комиссии соответствующего должностного лица, фамилия Русанжик Иван Георгиевич, который одноголосно был выбран на эту должность и представлен Академии наук для согласования, и назначения. Но уже полтора месяца нет ни согласования, ни назначения.&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Вчера появляется на сайте Академии аграрных наук Украины о назначении директора этого предприятия на основании соответствующего решения конкурсной комиссии. Но через несколько часов из сайта данное назначение исчезает, появляются судебные иски. Но, возвращаясь к моей встрече с трудовым коллективом в несколько сотен людей, которые однозначно требуют назначения опытного руководителя в лице Русанжика Ивана Георгиевича, который себя зарекомендовал в Белградском районе один из лучших руководителей предприятий. Стоило больших усилий руководство области и районов уговорить его пойти на конкурс с тем, чтобы не дать разорвать данное предприятие.</p>
<p>Я от имени большого коллектива<a name=_GoBack></a> этого хозяйства государственного предприятия Академии наук Украины обращаюсь к Президенту и президиуму Академии наук Украины, к Кабинету Министров Украины, к Министерству аграрной политики Украины принять оперативные меры и назначить в&nbsp; соответствии с решением конкурсной&nbsp; комиссии человека, который был избран. И дать возможность стабилизировать ситуацию в этом предприятии с тем, чтобы оно, предприятие, которое уже потеряло свое лицо, поднялось над…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до&nbsp; слова народного депутата Юрія Бублика.</p>
<p>Прошу народний депутат Галасюк.</p>
<p>&nbsp;</p>
<p>10:15:17</p>
<p>ГАЛАСЮК В.В.</p>
<p>Дякую.</p>
<p>Шановна пані&nbsp; головуюча! Шановні колеги, народні депутати! Комісія з регулювання з енергетики та комунальних послуг перетворилася на кишеньковий інструмент влади&nbsp; з пограбунку споживачів на догоду олігархам.</p>
<p>Першою аферою цієї комісії в цьому&nbsp; році стало прийняття&nbsp; Постанови 148 про встановлення вартості приєднання до електромереж. Цією постановою НКРЕКП вдарили одночасно по&nbsp; промисловості, по&nbsp; будівельному сектору, по альтернативній енергетиці і по українських аграріях. Вони заклали абсолютно драконівські тарифи за приєднання, які порахували штучно,&nbsp; взяли оцінку&nbsp; компанії "Deloitte Touche", яка&nbsp; робилася для інших цілей, де вартість&nbsp; активів поклали на плечі споживачів, і зробили інвестиційні бар'єри, які унеможливлюють&nbsp; практично створення нових виробничих та інших об'єктів.</p>
<p>Ми&nbsp; цю ганебну&nbsp; аферу зупинили на&nbsp; марші, оскільки як заступник лідера Радикальної партії і голова Комітету промполітики я звернувся до Прем'єр-міністра, до&nbsp; Генеральної прокуратури, до НАБУ, ми&nbsp; надали всі&nbsp; обґрунтування і офіційні відповіді на&nbsp; депутатські звернення, які свідчить, що це афера&nbsp; НКРЕКП. Ця постанова не була оприлюднена, не вступила в силу.</p>
<p>Сьогодні Дмитро Вовк хоче зробити практично те ж саме з косметичними змінами.</p>
<p>Друга величезна&nbsp; афера була – це спроба&nbsp; введення так званої абонплати за газовий лічильник. Хотіли заставити українців&nbsp; платити за газ, навіть коли вони його не споживають, щоб 24 мільярди гривень доходів отримали облгази, щоб отримали олігархи, діставши ці кошти з кишені українців. І це найбільше&nbsp; вдарило би по селянах, по пенсіонерах, по тих, хто економить газ, по тих, у кого старі котли, це були б додаткові сотні гривень видатків на місяць. Це абсолютно ганебна афера, яку вдалося зупинити завдяки персональним зусиллям Олега Ляшка і фракції Радикальної партії і багатьом колегам у цьому парламенті, які підтримали цей рух. Це друга велика афера, яку намагалися провести НКРЕКП.</p>
<p>Але навіть на цьому вони не зупиняються. Сьогодні, відмінивши цю постанову, вони намагаються зайти з іншого боку і сьогодні пропонують введення плати за приєднання до газової труби українських газовидобувників. Ви тільки вдумайтесь: не імпортерів, а українських газовидобувників, для того, щоб іще підвищити тарифи для українських громадян. Та для українських газовидобувників має&nbsp; бути безкоштовний вхід в газотранспортну систему, так як це є, наприклад, у Франції: з імпортерів брати плату, а з українського видобувника не брати. Ми маємо стати експортером газу, а не вічно залежним від імпорту чи то з Європи, чи то з Росії, чи то з інших&nbsp; країн.</p>
<p>Тому ці ганебні афери НКРЕКП треба припиняти, відправляти у відставку НКРЕКП на чолі з Вовком, і підпорядковувати діяльність державним інтересам.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую&nbsp; до слова народного депутата Андрія Іллєнко.</p>
<p>&nbsp;</p>
<p>10:18:32</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода", місто Київ.</p>
<p>&nbsp;Шановні українці, хотів би поінформувати вас, що в умовах, коли країна знаходиться у війні, в умовах, коли кожного дня українці рахують останні гривні для того, щоби якось вижити, коли знаходиться наша держава в кризі, парламент вирішив іти більш, ніж на місяць на фактичні канікули. Тобто немає чим зайнятися сьогодні, очевидно, у Верховній Раді, так хочеться відпочити, що 14 квітня відбудеться останнє засідання у квітні місяці, і аж 16 травня буде за календарним планом наступне засідання парламенту воюючої країни.</p>
<p>Звичайно, що уже, напевно, нема куди нижче падати, але такі речі, вони викликають абсолютно справедливе обурення і нерозуміння в українців. А є чим зайнятися, насправді, тому що візьмемо навіть оту саму тарифну політику, про яку, зокрема, щойно говорилося з трибуни. Ми розуміємо, що сьогодні відбувається, знову відбуваються чергові спроби олігархічного пограбунку українців через те ж саме НКРЕКП. Ми розуміємо, що тільки через тиск суспільства, тільки через обурення людей, через діяльність активних народних депутатів вдалося призупинити поки що рішення НКРЕКП про введення абонплати за газові лічильники. Ми розуміємо, що це сталося не тому, що вони от раптом прозріли і вирішили, що їхнє рішення було помилковим. Це сталося тільки тому, що було величезне обурення, величезний тиск суспільства. І зараз ми не повинні на цьому зупинятися. Нам необхідно вимагати, щоби не просто було призупинено це ганебне рішення олігархічне, абсолютно антиукраїнське, антинародне, а воно було повністю скасоване.</p>
<p>Наступне, необхідно, щоби все керівництво НКРЕКП, яке є повністю залежним від влади, яке не є ніяким і близько незалежним регулятором, негайно все в повному складі йшло у відставку. І ми дійсно маємо сформувати незалежний орган, а не підконтрольний&nbsp; олігархату і виконавчій владі. І нам треба розуміти, що загалом має бути переглянуто всю тарифну політику, тому що вона повністю будується а корупційних схемах, вона будується на брехні, на маніпуляціях і на олігархічному лобі, яке, на превеликий жаль, контролює досі і більшість в парламенті, контролює уряд, контролює і цю саму, так звану, незалежну комісію.</p>
<p>Тому сьогодні хочу поінформувати, що представники Всеукраїнського об'єднання "Свобода", ми зареєстрували в парламенті законопроект про націоналізацію енергогенерації в Україні. Тільки таким чином можна зробити дійсно прозору в нинішніх особливо умовах війни і в умовах колосальної кризи, в умовах колосального зубожіння народу, можна зробити так, щоби ця система працювала в інтересах українців, а не в інтересах олігархів, які за безцінь її монополізували, і дати можливість українцям платити нормальні реальні тарифи, а не цей абсолютний грабунок, непосильний для більшості українських громадян.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я лише хочу прокоментувати, що кількість пленарних тижнів так само&nbsp; як і кількість роботи в округах, так само як і кількість тижнів роботи в комітетах визначена Законом про Регламент. Те, що було змінено впродовж цієї сесії, це лише порядок цих тижнів. Якщо народні депутати підтримують ідею збільшення кількості пленарних тижнів, з чим я повністю погоджуюся, я думаю, багато готові це підтримати. Я думаю, ми повинні просто знайти 226 голосів в залі для того, щоб збільшити кількість пленарних тижнів порівняно з тим, як це є сьогодні.</p>
<p>Дякую.</p>
<p>Прошу до слова народного депутата Михайла Головка.</p>
<p>&nbsp;</p>
<p>10:22:17</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода", 164 виборчий округ, Тернопільщина.</p>
<p>Шановні депутати, колеги, зараз ми напередодні річниці діяльності уряду Гройсмана чекаємо його звіту і дуже актуально те, що нещодавно міжнародне видання "Ernst &amp; Yong" підтвердило, що Україна, на жаль, але займає ганебне перше місце в світі за рівнем корупції. Оце є одне з ключових досягнень сьогоднішньої влади, нашого уряду і нашої коаліції.</p>
<p>Я хочу сказати дійсно ще одну цифру, яку підтвердило вже ООН, що Україна займає так само перше місце в Європі і одне з найперших місць в світі по бідності, і цей рівень бідності сьогодні Україні сягає більше 60 відсотків, і це є дійсно катастрофа національного масштабу.</p>
<p>Тому в таких умовах, коли країна доведена до зубожіння, рівень корупції процвітає, боротьби з корупцією ніхто не веде, економіка далі в тіні, понад 1 трильйон і це офіційно визнають економісти і визнають сьогодні Міністерство фінансів. Сьогодні нічого не відбувається, практично жодних ключових реформ, які пропонувала "Свобода", і наші законопроекти, щоб зупинити виведення коштів в офшори, примусово повернути їх, ліквідувати приватні монополії, стимулювати розвиток і виробництво в Україні, і допомогу нашому підприємству. На жаль, в розвитку української економіки цього нічого не відбулося.</p>
<p>Хочу сказати, навпаки сьогодні влада все більше затягує зашморг і втягує в боргову кабалу українську державу і нашу економіку. Підписання Угоди з МВФ, це практично капітуляція України і здача національних інтересів, і доведення до астрономічного розміру боргу нашої держави. Сьогодні він вже становить, хочу наголосити, більше 90 відсотків ВВП, це 2,2 трильйона гривень, це на кожного українця більше, ніж 50 тисяч гривень і цей борг далі зростає.</p>
<p>Тому про яку економіку, про які досягнення, про який розвиток ВВП може йти мова, коли сьогодні наша країна займається тільки обслуговуванням боргів. І ця цифра астрономічна є сьогодні: тільки 120 мільярдів на погашення відсотків, 240 мільярдів в цьому році в бюджеті закриття чергового боргу. Про який розвиток йде мова?</p>
<p>Тому наша позиція є послідовна. Ми вимагаємо, що, щоб реально підняти українську економіку, потрібно переглянути стратегію. І цю стратегію якраз "Свобода" пропонувала. Мені прикро те, що сьогодні влада готова для погашення боргів продати Україну оптом і в роздріб, адже такі умови є МВФ. Це здача, продажа землі, це продажа стратегічних підприємств, таких як "Центренерго", "Турбоатом", "Одеський припортовий завод" і так далі. Це здача інших національних інтересів.</p>
<p>Тому наша позиція є наступна: не можна допустити розпродаж України. Якщо влада говорить, що держава є поганим менеджером, така влада повинна піти. Ми вимагаємо для введення мораторій на збільшення боргів, і лише з погодженням парламенту давати згоду уряду брати чергові кредити.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Валерія Писаренка.</p>
<p>&nbsp;</p>
<p>10:25:37</p>
<p>ПИСАРЕНКО В.В.</p>
<p>Шановні колеги, шановні виборці, попередній виступаючий говорив про рейтинг бідності, але кожного дня нові рейтинги, звичайно, показують, який результат роботи діючої влади. В рейтингу щастя ми між Ганою та Угандою, по рейтингу корупції ми номер один у світі. І рейтинг найбідніших стран світу від Bloomberg сьогодні також нам показує, що наше місце, на жаль, посеред найбідніших країн Європи та світу.</p>
<p>Я озвучу лише одну цифру, це 7 мільйонів. Саме стільки українських сімей сьогодні отримують субсидію на оплату комунальних послуг, а значить, що вони не мають можливості самостійно платити. І це не межа, ця цифра щодня збільшується. Тільки в моєму окрузі на Харківщині сьогодні станом на початок року допомогу від держави сплати комуналки отримали більше півмільйона домоволодінь. І щодня кількість отримувачів субсидій збільшується на 2 тисячі сімей, а до кінця опалювального сезону кількість збільшилась майже на 20 тисяч людей.</p>
<p>Така вища комунальна арифметика свідчить лише, тільки про одне: про тотальне подальше зубожіння населення.</p>
<p>Але субсидія – це найболюче питання не тільки для людей, але й для органів місцевого самоврядування. Через затримку фінансування з держави субсидій комунальні підприємства, в яких тисячі споживачів, вже почали погрожувати відключати людей від своїх послуг.</p>
<p>Так, у Харкові на початок року кредиторська заборгованість держави по компенсації по житлово-комунальним послугам склала майже 718 мільйонів гривень. А для забезпечення своєчасних розрахунків надання субсидій населенню бюджету міста необхідно більше майже мільярд чотириста мільйонів гривень.</p>
<p>Хочу зазначити, що у січень-лютий поточного року у зведений бюджет Харківської області надійшло 8 мільярдів гривень і 6,3 мільярди з цієї суми були перераховані в державний бюджет. Тобто ніякої фактичної децентралізації ми, на жаль, не бачимо, яка б допомагала нам вирішувати проблеми регіонів самостійно. До сьогодні державний бюджет забирає більшу кількість доходів в регіонах.</p>
<p>Хочу також звернути увагу на одне також кричуще явище. Сьогодні повселюдно встановлюють загальні лічильники на дома на газ, замість індивідуальних. І люди фактично змушені платити за все, що споживає дом в розрізі кожного громадянина. Я хочу, щоб цей мій виступ був в якості звернення скерований Уряду України задля того, щоб допомогти українцям встановити приватні лічильники на кожну квартиру. Задля того, щоб унеможливити збільшення витрат на житлово-комунальні послуги. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:28:45</p>
<p>ГОЛОВУЮЧИЙ. Дякую вам.</p>
<p>Від "Народного фронту" – Лапін Ігор Олександрович. Будь ласка.</p>
<p>&nbsp;</p>
<p>10:28:53</p>
<p>ЛАПІН І.О.</p>
<p>Слава Україні! Шановні колеги! Сьогодні, на даний момент, кожного дня ми ведемо війну з країною-агресором – з Російською Федерацією, яка засилає до нас терористів, засилає до нас свої збройні сили. Але, як казав один відомий український діяч, що "нам не страшні московські воші, нам більш страшні українські гниди".</p>
<p>Хочу звернути вашу увагу, що в даний момент відбуваються негативні речі, у тому числі на території Волинської області. Справа у тому, що представники країни-агресора не гребують ніякими важелями для того, щоб знищити економіку нашої держави. При мінімальних затратах на військові дії, вони наносять максимальні збитки нашій державі. Ми втратили на сьогоднішній день частину територій, ми втрачаємо підприємства і тим не менше продовжуємо втрачати за допомогою українських гнид інші цінності, які належать нашій державі. Завдяки співпраці громадських активістів та правоохоронних органів нам вдалося зупинити багато негативних тем і схем, які відбувалися на території України.</p>
<p>Але хочу звернути вашу увагу на те, що сьогодні відбувається на Волині. Перш за все львівська фірма "Прикарпатзахідгаз" на сьогоднішній день, вчора була впіймана на тих моментах, що ріже трубопровід "Дружба". Якщо можливо хтось не знає, що це таке, то це є стратегічний об'єкт, який належав завжди Україні. Дозволи на цю порізку надані незрозумілою російською компанією.</p>
<p>Я звертаю увагу всіх присутніх у цьому залі, а особливо представників силових структур, завдяки взаємодії громадськості і правоохоронців ця оборудка була на даний момент призупинена. В соцмережах вже є відео, як добротні труби викопуються і ріжуться на території Камінь-Каширського і Ратнівського районів. Деякі фахівці з прокуратури, розглянувши документи, які їм привезли правоохоронці, сказали, що не вбачають складу злочину у порізці даного стратегічного об'єкту.</p>
<p>Тому я звертаю увагу силових структур, СБУ, Міністерства внутрішніх справ, а особливо Генеральної прокуратури розібратися у даному факті, розібратися у тих документах і притягнути до кримінальної відповідальності тих українських гнид, які сьогодні нищать стратегічний об'єкт і ріжуть на мателотом. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Опанасенко передає слово Романовій. Будь ласка.</p>
<p>&nbsp;</p>
<p>10:31:36</p>
<p>РОМАНОВА А.А.</p>
<p>Шановні колеги, тиждень тому сталася жахлива ситуація, що сколихнула всю країну: підлітки жорстоко знущалися з підлітків посеред білого дня у центрі міста.</p>
<p>Ще кілька десятків підлітків цинічно знімали на телефон це моральне і фізичне знущання над особистістю. Скільки таких випадків відбувається по всій країні? Сотні. Тисячі.</p>
<p>Справа в тому, що об'єктивної статистики немає, як правило, такі випадки замовчуються. Більше того, вони стали нормою. Замовчали би зараз, якби мама однієї з потерпілих дівчинок, яка отримала струс мозку, не виклала це ганебне відео в Інтернет з формулюванням: "Я хочу, щоб це побачила вся країна". І вся країна побачила цю оголену рану. Але справа в тому, що ми як державотворці зараз маємо терміново зробити висновки і сформувати дієву політику по роботі з молоддю та сім'єю.</p>
<p>Звичайно, з позиції народного депутата, виступаючи за цією трибуною, дуже важко призивати молодь не бути агресивними, тому що навіть у найвищому законодавчому органі цієї країні часто депутати, коли їм не вистачало аргументів, вони вдавалися до кулаків. І ми маємо засуджувати таку ганебну агресію.</p>
<p>Зараз усі свідомі представники влади мають об'єднатися в боротьбі за здорову морально і фізично молодь. Справа в тому, що ефективної молодіжної політики наразі не існує. З дітьми, підлітками та молоддю мають працювати служби у справах дітей та молоді, центри соціальних служб для дітей, сім'ї і молоді. Але вони мають настільки малий штат, кількість їх працівників мізерна, що охоплюють лише ці категорії дітей і молоді, які вже опинилися у скрутних життєвих обставинах. Тобто вони гасять пожежу там вже, коли зробити щось запізно. Вдумайтеся, лише 4 відсотки дітей колись звертались до шкільного психолога не тому, що в них немає проблем, а тому, що просто не довіряють. Шкільні психологи працюють зазвичай за інструкціями 20-річної давнини і не ведуть проактивної роботи з молоддю. А, насправді, ефективна молодіжна політика держави має охоплювати усі сфери життя дітей і молоді і працювати на основних принципах: формування успішної особистості; нульової толерантності до агресії; подолання комплексу меншовартості; розвитку здорового способу життя та національно-патріотичного виховання.</p>
<p>Тому сьогодні настільки важливо прийняти законопроект, який поставлений в порядку денному&nbsp; номер 6048 – про створення по всій країні молодіжних центрів я основних майданчиків встановлення особистості та головного інструменту державної політики держави. Я закликаю всіх народних депутатів сьогодні залишитися в залі та проголосувати за цей закон.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я теж бачив це жахливе відео і я глибоко переконаний, що держава повинна робити ефективні і дієві ходи, щоб молодь була залучена до виховання, в тому числі і спортивного. І я цілковито вас підтримую тому, що ми сьогодні повинні прийняти той блок законів, який запропонований Комітетом з питань молоді і спорту, і теж прошу всіх максимально змобілізуватись для прийняття блоку законів&nbsp; молоді і спорту.</p>
<p>Зараз ще останній виступ від депутатів, Сольвар передає слово Максиму Бурбаку, а потім, я дам слово для виступу.</p>
<p>&nbsp;</p>
<p>10:35:15</p>
<p>БУРБАК М.Ю.</p>
<p>Шановні колеги, доброго дня! Хотів би всіх нас повернути на події, які сталися понад 3 роки тому, з чого починався Євромайдан, з того, що тодішнє керівництво, яке втекло тепер до Росії, відмовилося йти по шляху євроінтеграції. Прикро, що минулого тижня ця подія пройшла повз цей склад парламенту, а те, що наші колеги з Євросоюзу підтримали введення безвізового режиму для України. Це досягнення всієї країни: за це вийшов Євромайдан, пройшла Революція Гідності і вся країна боролася за те, щоби врешті-решт, ми поверталися до європейської сім'ї.</p>
<p>А тепер, я хотів би наголосити на тому, що нам треба зробити наступні кроки для того, щоб імплементувати це рішення, для того, щоб наші громадяни змогли отримати біометричні паспорти, щоб змогли вільно пересуватися теренами Європи як це роблять громадяни Євросоюзу. Тому я звертаюся до уряду з тим, щоби передбачили збільшення фінансування Державної міграційної служби на понад 200 мільйонів гривень для того, щоб було встановлено додаткові пункти видачі біометричних паспортів, треба обладнати ще 470 таких автономних станцій для того, щоб ми змогли імплементувати рішення Європарламенту.</p>
<p>Звертаюся до Служби безпеки України, Держспецзв'язку, щоб вони забезпечили канали подання такої інформації для того, щоб ми могли, врешті-решт, щоб кожен громадянин України зміг отримати біометричний паспорт і вільно подорожувати тернами Євросоюзу.</p>
<p>Звертаюся до органів місцевого самоврядування з тим, щоб з грошей з бюджетної децентралізації, яка була впроваджена урядом Арсенія Яценюка, вони змогли обладнати за свої кошти також ці пункти. Тому лише 18 пунктів було обладнано за гроші місцевого самоврядування, більше нічого не робиться. А це ж такі самі громадяни, які проживають в наших містах, селах, в районах для того, щоб вони не могли стояти в черзі, для того, щоб вони вчасно змогли отримати таку можливість і спокійно, без черг, отримати біометричний паспорт.</p>
<p>І наступне. Шановний пане Голово! Звертаюся до вас з тим, щоб на наступному пленарному тижні в порядку денному стояв законопроект, який було ініційовано депутатами "Народного фронту", про впровадження віз для громадян Російської Федерації, це питання національної безпеки. Після того, як було проголосовано без віз для українців, ми повинні ввести візовий режим для громадян Російської Федерації і це убезпечить Європу від навали російських шпигунів. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, в президію надійшла заява на перерву від "Опозиційного блоку" і групи "Відродження". Вони готові замінити перерву на виступ. І від груп буде виступати Нестор Шуфрич, будь ласка, три хвилини.</p>
<p>&nbsp;</p>
<p>10:38:21</p>
<p>ШУФРИЧ Н.І.</p>
<p>Дякую. Шановні колеги, я багато речей бачив за свої, майже, 20 років роботи у Верховній Раді України, але того, що відбувається зараз, я, чесно кажучи, не бачив. Абсолютно переконаний, я бачу, тут на старожилів парламенту, наших колег, які приймали Конституцію України, пан Віктор, пан Сергій, Юлій Якович. Скажіть, будь ласка, коли ви приймали Конституцію, ви могли собі уявити, що ми будемо мати окремі канікули в парламенті, так звані пасхальні? Більше місяця Верховна Рада не буде збиратися, починаючи з п'ятниці. Совість є у народних депутатів, я питаю? Такого не було ніколи, ніколи не було такого.</p>
<p>Одна ситуація, це теж, на жаль, традиція, коли опозиція&nbsp; блокує, ігнорує, але коли влада, коаліція приймає рішення не збиратися на протязі місяця, а потім апелює: треба прийняти такий закон, треба прийняти такий закон. Скажіть мені, будь ласка, ви зробили, щоб люди жили краще? Ні. Люди в сім раз бідніші за ваші часи, за ці 3 роки люди стали в сім раз&nbsp; бідніші і вже боїтесь їм в очі дивитись.&nbsp;</p>
<p>Безумовно, багато чого нам треба розглянути, і ми наполягаємо, вимагаємо, щоб з 24 по 28 квітня Верховна Рада працювала в пленарному&nbsp; режимі. Були розглянуті… були розглянуті соціальні питання, закони, які стосуються долі переселенців ті закони, про які ви говорите. І я пропоную проголосувати законопроект 6220 про кримінальну відповідальність за не особисте голосування. Треба не кричати, а треба голосувати.</p>
<p>&nbsp;Я пропоную проголосувати постанову про те, щоб&nbsp; люди могли бачити,&nbsp; яка ж та коаліція, щоб особистий склад коаліції можна&nbsp;&nbsp; було побачити&nbsp; на сайті Верховної Ради України. Чого ви ховаєтесь?! Кого ви боїтесь! Людей, яких ви обдурили в 2004-му і&nbsp; продовжуєте дури&nbsp; з 2014-го.</p>
<p>На жаль, це правда і люди&nbsp; вам це скажуть. Ви боїтеся людей, тому що ограбували їх. І сьогодні я вже відчуваю, що в цій коаліції знову я бачу арбузівщину, і я вимагаю поважати конституції як, до речі, й 10 статтю&nbsp; Конституції, которая дает мне право использовать русский язык во всех сферах жизни, в том числе и на этой трибуне.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги! Для того, щоб пояснити позицію, і щоб ці звинувачення спростувати, хочу повідомити, що коли регламентний комітет планував порядок денний і план&nbsp; на сесію, ми враховували делегацію ПАРЄ, яка бере участь у міжнародних засіданнях, де відбуваються&nbsp; надзвичайно важливі засідання.</p>
<p>І також хочу наголосити, у парламенті перерви немає: є робота у комітетах і є робота в округах. А хто планує собі робити канікули, хай звітує перед виборцями за таку свою позицію.</p>
<p>І, шановні колеги, хочу повідомити, що парламент працює ефективно і дієво. І я хочу нагадати, що свого часу місяцями блокували&nbsp; роботу парламенту, коли з кульками тут ходили з підписами НАТО, і тепер ці люди будуть виховувати і розповідати, як має працювати парламент. Не дамо дискредитувати український парламент!</p>
<p>Колеги, наступна у нас є заява на перерву&nbsp; від Радикальної партії і "Народного фронту". Теж готові замінити на виступ перерву.</p>
<p>І я запрошую до виступу Юрія Березу. Будь ласка, пане Юрій.</p>
<p>&nbsp;</p>
<p>10:42:54</p>
<p>БЕРЕЗА Ю.М.</p>
<p>Доброго дня, шановний український народе, колеги! Коли на цю трибуну виходять фарисеї і розповідають про те, як вони не грабували під час Януковича, як вони не розв'язували війну, як вони звикли танцювати&nbsp; на&nbsp; кістках наших дідів під час офіційних свят, і говорять "давайте працювати!" Послухайте, хто вам заважає працювати сьогодні, хто вас заважав працювати вчора, хто вам заважав працювати кожен&nbsp; день, коли працює Верховна Рада?</p>
<p>Про збіднілість пана Шуфрича – це окрема тема. Подивіться його декларацію. Подивіться декларацію всього "Опозиційного блоку", цього блоку зрадників, "п'ятої колони", яка звикла грабувати мою країну. Вона звикла тільки грабувати, вона звикла підтанцьовувати Москві, вона звикла працювати на Москву. На жаль!&nbsp; На жаль, ми не посадили нікого з них до в'язниці. На жаль, це наша проблема. Я в цьому нам треба працювати.</p>
<p>І нам треба працювати, звісно, щоб за "вишки Бойко" сів Бойко, щоб за "вишки Шуфрича" сів Шуфрич, врешті-решт. І ви знаєте, коли фарисейство підходить до вищого, знаєте, такого знущання якраз над народом. Знаєте, пан Шуфрич, я б вам&nbsp; рекомендував, по-перше, поменше виступати на російських каналах, воно, вибачте, там заразне. А українська мова була і буде основною мовою в українському парламенті, не буде тут з москальщини, не буде тут кацапщини і не буде тут п'ятої колони, ваш час уже пройшов. Ви на смітнику історії! Ганьба їм! &nbsp;</p>
<p>&nbsp;</p>
<p>ГОЛОВУЮЧИЙ. Колеги, переходимо до питань&nbsp; порядку денного.</p>
<p>Репліка, хвилина. Шуфрич, репліка, хвилина.</p>
<p>&nbsp;</p>
<p>10:45:01</p>
<p>ШУФРИЧ Н.І.</p>
<p>Зараз ми... Зараз ми стали свідками того, яке обличчя у влади. Десята стаття Конституції, а це норма прямої дії, гарантує право виконання... використання русского языка во всех сферах жизнедеятельности.</p>
<p>Хочете змінити – міняйте Конституцію. Не подобається вам, що окремі люди мають інше громадянство і ви лякаєте їх, на жаль, це 25 стаття Конституції – поміняйте її і вимагайте відповідальності. А чиновники, які сьогодні приховують другий паспорт, щоб втекти – це ваші колеги і сьогодні їх треба притягувати до кримінальної відповідальності за зраду в тому числі.</p>
<p>А щодо моєї декларації, так я пишаюсь тим, що в 1998 році я був обраний як успішний бізнесмен і нічого не приховував в своїй декларації, не так, як ваша влада, яка...</p>
<p>&nbsp;</p>
<p>ГОЛОВУЮЧИЙ. Колеги, я остерігаюся, щоб ми за політичними дискусіями не завалили блок молоді і спорту. Тому я дуже прошу всіх відповідально зараз підійти до порядку денного. У нас одна ратифікація, потім –&nbsp; блок молоді і спорту. І я дуже прошу всіх до активної і дієвої роботи.</p>
<p>І ми переходимо до першого питання порядку денного – це проект Закону про ратифікацію Фінансової угоди (Проект "Міський громадський транспорт України") між Україною та Європейським інвестиційним банком (0139).</p>
<p>І, колеги, я прошу підтримати розгляд даного питання за скороченою процедурою. Прошу зайняти робочі місця, прошу зайти в зал і зайняти робочі місця, колеги.</p>
<p>І я прошу проголосувати і підтримати пропозицію розгляду за скороченою процедурою, прошу підтримати. Я думаю, це буде загальна позиція залу. Прошу проголосувати, голосуємо, колеги.</p>
<p>&nbsp;</p>
<p>10:47:21</p>
<p>За-160</p>
<p>Рішення прийняте.</p>
<p>І я запрошую до доповіді заступника міністра інфраструктури Довгань Віктора Миколайовича.</p>
<p>Будь ласка, пане Віктор.</p>
<p>&nbsp;</p>
<p>10:47:38</p>
<p>ДОВГАНЬ В.М.</p>
<p>Шановний пане Голово, шановні народні депутати! На ваш розгляд виноситься проект Закону про ратифікацію Фінансової угоди між Україною та Європейським інвестиційним банком.</p>
<p>Ми підписали цю кредитну угоду в листопаді 2016 року. Мета: залучення коштів в розмірі 200 мільйонів євро для забезпечення стабільного функціонування і розвитку міського пасажирського транспорту в містах України.</p>
<p>Очікується, що в рамках проекту буде залучено кредитних коштів на суму 400 мільйонів євро. Це 22 роки строк кредиту, пільговий відсоток, відстрочка по сплаті відсотків 5 років. Хочу звернути вашу увагу, що ратифікація угоди відкриє можливість вже в цьому році проводити тендери і закупки в 11 містах України. Загалом Угода передбачає закупки нового пасажирського транспорту, це сотні тролейбусів, автобусів, трамваїв, реконструкції колії, інфраструктури пасажирської в містах України.</p>
<p>Тому я вас дуже прошу… Я б хотів наголосити, Угоду ми підписали в листопаді, відпрацювали в уряді, Президент вніс, два тижні тому вона була зареєстрована в парламенті. Я хочу теж подякувати Комітету закордонних справ, Секретаріату парламенту. За два тижні відпрацювали, щоб ми могли в цьому році вже почати проводити оновлення пасажирського транспорту. І наступного року, щоб святкуючи Великодень, ви змогли на нових тролейбусах чи автобусах в містах України за кошти цієї угоди, за кошти Європейського Союзу посвятити паски.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова комітету Гопко Ганна Миколаївна, будь ласка.</p>
<p>&nbsp;</p>
<p>10:49:34</p>
<p>ГОПКО Г.М.</p>
<p>Доброго дня, шановні українці, шановний головуючий. Комітет у закордонних справах на своєму засіданні 5 квітня розглянув внесений Президентом України проект Закону про ратифікацію Фінансової угоди (Проект "Міський громадський транспорт України") між Україною та Європейським інвестиційним банком і рекомендує Верховній Раді прийняти згаданий проект за основу і в цілому, і фактично ратифікувати цю фінансову угоду.</p>
<p>Хотіла б дійсно підтримати Міністерство інфраструктури, що соціальним ефектом від реалізації спільних проектів Європейського інвестиційного банку та Європейського банку реконструкції очікується, що ми зможемо зменшити частку зношеного рухомого складу, яка зараз становить 87 відсотків, фактично до 76 відсотків. Ми також сподіваємося, що буде збільшено обсяг пасажироперевезень міським електричним транспортом на 200 мільйонів пасажирів на рік. Створено нові робочі місця, зокрема водії та обслуговуючий персонал. Я дуже сподіваюся, що ці бенефіціари в очікувані проекту, а це в основному комунальні підприємства Івано-Франківської, Львівської, Сумської, Одеської, Тернопільської, Харківської, Чернігівської міських рад зможуть скористатися цими коштами для того, щоб придбати автобуси, трамваї, зробити реконструкцію трамвайних ліній, також придбати тролейбуси. І для того, щоб громадяни України в різних містах змогли відчути, як, наскільки покращується якість транспорту і наскільки і безпечним він стає.</p>
<p>І тому надзвичайно важливо також дійсно, щоби громадяни змогли побачити, що після ратифікації цієї угоди уже представники міської влади, комунальних… змогли ці кошти почати освоювати вже в цьому році. Бо в нас, як ми бачимо по іншим міжнародним проектам, де ми беремо кредити, дуже погана вибірка, дуже погано оформлюється процес освоєння цих коштів, коли відсотки капають, як наші борги, а ми не вміємо користатися.</p>
<p>Тому перший транш, я сподіваюсь, в цьому році вже 20 мільйонів євро, ми зможемо побачити якісний транспорт.</p>
<p>Дякую за увагу. Прошу голосувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги: два – за, два – проти. Давайте дуже лаконічно. Прошу провести запис: два – за, два – проти.</p>
<p>Будь ласка, Кіраль Сергій Іванович.</p>
<p>&nbsp;</p>
<p>10:52:01</p>
<p>КІРАЛЬ С.І.</p>
<p>Шановні колеги! Обов'язково потрібно підтримати і ратифікувати цю угоду. Тому що ця угода дійсно забезпечить надходження важливих ресурсів на рівень наших міст. Це такі міста як Миколаїв, Івано-Франківськ, Суми, Чернігів, Запоріжжя, Харків, Київ. Це десятки вагонів громадського транспорту, тролейбусів, трамваїв, також вагони залізничного транспорту, для метро у місті Харкові.</p>
<p>Тому я би хотів лишень подякувати дійсно за досить оперативну роботу, спільну і злагоджену Міністерства інфраструктури та Європейського інвестиційного банку. І побажати їм вже цього року перейти до процесу закупівель.</p>
<p>На жаль, ще раз хотів би наголосити і підтримати тут голову Комітету закордонних справ, ми не можемо похвалитись подібними досягненнями в інших програмах, в тому числі програмах Європейського інвестиційного банку.</p>
<p>Я хотів би нагадати, що вже більш як рік ми не можемо визначити процедуру відбору проектів і приступити до реалізації проектів за кошти Європейського інвестиційного банку на модернізацію муніципальної інфраструктури. Тобто це також гроші Європейського інвестиційного банку, яким опікується Міністерство регіонального розвитку.</p>
<p>І хотів би тут, в присутності представників уряду, все-таки закликати їх активізувати роботу. Тому що там є не менш важливі проекти в не менш складних об'єктах муніципальної інфраструктури в містах України.</p>
<p>А цю угоду потрібно голосувати і підтримувати Дякую.</p>
<p>&nbsp;</p>
<p>ГОЛОВУЮЧИЙ. Дякую. Від "Народного фронту" – Максим Бурбак. Включіть мікрофон.</p>
<p>&nbsp;</p>
<p>10:53:55</p>
<p>БУРБАК М.Ю.</p>
<p>Шановні колеги! Фракція "Народного фронту" безумовно, буде підтримувати дану ініціативу. Тому що це додатковий інструмент в поновленні рухомого складу транспорту наших міст. І як завжди, хочу навести приклади, тому що ця угода – це додатковий інструмент в допомозі тим радам, які безпорадні і не можуть приймати таких рішень.</p>
<p>Чернівецька міська рада, підписана була угода про наміри з Європейським банком реконструкцій і розвитку, за умовні відсотки, ми могли&nbsp; уже суттєво оновити тролейбусний парк міста Чернівці. Натомість, запроданська більшість Фірташа у Чернівецькій міській раді не дала можливість провести це рішення і позбавила можливості чернівчан користуватися новітніми тролейбусами будь-якого виробництва тому що там був би прозорий конкурс, який би проводив Європейський банк реконструкцій і розвитку, вони не дали цю можливість і позбавили чернівчан їздити вже сьогодні на транспорті, натомість, вони вважають, що&nbsp; треба&nbsp; купувати беушні тролейбуси.&nbsp;</p>
<p>Тому фракція "Народного фронту" ще раз буде підтримувати цей законопроект і буде підтримувати ініціативу щодо дострокових виборів Чернівецької міської ради і міського голови. Профірташівська запроданська більшість не буде керувати Чернівцями і плюндрувати наше рідне місто. Це позиція "Народного фронту". Дякую.</p>
<p>&nbsp;</p>
<p>ГОЛОВУЮЧИЙ. Кишкар Павло Миколайович.</p>
<p>&nbsp;</p>
<p>10:55:24</p>
<p>КИШКАР П.М.</p>
<p>Прошу передати Юрію Солов'ю.</p>
<p>&nbsp;</p>
<p>ГОЛОВУЮЧИЙ. Будь ласка, пане Юрій.</p>
<p>&nbsp;</p>
<p>10:55:35</p>
<p>СОЛОВЕЙ Ю.І.</p>
<p>Юрій Соловей, 89 виборчий округ, Гуцульщина і Покуття.</p>
<p>Шановні колеги, однозначно, що сьогодні питання оновлення міської інфраструктури – це одне з ключових&nbsp; питань і ми повинні приділяти дуже багато уваги цьому. Але поряд з тим я хочу зауважити, що подібні угоди передбачають собою позики в іноземній валюті, які також нам так, чи інакше треба буде віддавати в іноземній валюті, а ми пригадуємо, що тільки за останні 3 роки девальвація української валюти рівняється 300 відсоткам. Чому я задаю це питання? Тому що сьогодні ми абсолютно не використовуємо наш український внутрішній потенціал, на руках у людей, за оцінками Світового банку, знаходься близько 100 мільярдів американських доларів, які сьогодні сховані під подушками і абсолютно не працюють в українській економіці.</p>
<p>Більше того, я хочу сказати,&nbsp; що я неодноразово з цієї також високої трибуни піднімаю питання те, щоби ввести з 2018 року обов'язкову накопичувальну пенсійну систему. Пенсійну систему, яка б дозволила інвестувати в українську економіку український капітал, який сьогодні є&nbsp; в українських людей, і перестати, і починати зменшувати запозичення зовнішні, а використовувати кошти, які є сьогодні на руках в українських людей. Для прикладу, введення обов'язкової накопичувальної пенсійної системи починаючи з&nbsp; двох відсотків&nbsp; з щорічним підняттям до семи відсотків, наступні&nbsp; десять років дозволить&nbsp; залучити в українську&nbsp; економіку понад 500 мільярдів гривень. А це&nbsp; кошти, які можна використати: на оновлення інфраструктури, на будівництво доріг, на довгі і дешеві кредити.</p>
<p>Саме тому я звертаюся до всіх парламентарів і до уряду, сьогодні, коли ми розглядаємо питання, в тому числі&nbsp; пенсійної реформи, обов'язково включити в порядок&nbsp; денний обговорення введення з&nbsp; 2018 року обов'язкової накопичувальної пенсійної системи як одного&nbsp; з най…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>СОЛОВЕЙ Ю.І. І обов'язково включити&nbsp; питання&nbsp; введення&nbsp; обов'язкової накопичувальної системи теми, яка може стати самим&nbsp; потужним економічним драйвером&nbsp; внутрішніх українських державних&nbsp; інвестицій.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від Радикальної партії, Олег&nbsp; Ляшко. Олег Валерійович, будь ласка.</p>
<p>&nbsp;</p>
<p>10:58:07</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Фракція Радикальної&nbsp; партії голосуватиме за ратифікацію цієї кредитної угоди, яка дасть можливість отримати 200 мільйонів євро під дешеві низькі проценти для&nbsp; оновлення рухомого парку у містах.</p>
<p>Але я шановні колеги, і Максим Бурбак і інші казали про те, що нам треба провести тендери і закупити будь-який&nbsp; транспорт. Я з вами категорично не згодний. Закуповувати треба не будь-який транспорт, а закуповувати&nbsp; треба вітчизняний транспорт. Треба створювати робочі&nbsp; місця для українців, коли ви&nbsp; виводите купуючи імпортну техніку ви кредитуєте іноземні&nbsp; економіки. Ви створює&nbsp; робочі місця для&nbsp; іноземних наших конкурентів, а треба створювати робочі місця для українців, кредитувати треба національне виробництво.</p>
<p>Тому я звертаюсь до уряду, до Міністерства інфраструктури провести&nbsp; тендери, щоб вигравав у чесних умовах, але вигравав національний&nbsp; виробник.</p>
<p>Нещодавно я був на КрАЗі – величезне потужне підприємство, тролейбуси роблять в Антонова, на авіазаводі, роблять у Львові, роблять у Дніпрі, тролейбуси. Я питаю: чому ми маємо запозичені кредитні ресурси, і давати&nbsp; можливість туди виводити, закуповувати імпортний транспорт?</p>
<p>Інше питання: вчора Прем'єр-міністр виступає, каже, я готовий купляти вугілля в Америці, в ЮАР, де завгодно. Я не згоден на тисячу процентів з Прем'єр-міністром, тому що вугілля треба купувати в Україні, робочі місця треба давати українським шахтарям, підтримувати треба вітчизняну вуглевидобувну галузь, як і українську економіку, і кредити треба дешеві брати не по закордонах, а треба, крім звільнення Гонтаревої, треба радикально змінити грошово-кредитну політику вітчизняного Нацбанку, щоб наші національні виробники могли брати дешеві, помірні кредити у нас, в Україні, створювати робочі місця українцям, піднімати зарплати українцям.</p>
<p>&nbsp;</p>
<p>ГОЛОВУЮЧИЙ. Товариство, хочу сказати: через дві хвилини відбудеться голосування. Я прошу всіх голів фракцій запросити депутатів у зал, прошу секретаріат Верховної Ради&nbsp; запросити депутатів у зал.</p>
<p>І зараз по хвилині: Долженков і Сергій Мельничук. По хвилині, будь ласка.</p>
<p>&nbsp;</p>
<p>11:00:35</p>
<p>ДОЛЖЕНКОВ О.В.</p>
<p>Що стосується політики держави щодо заборгованостей, то… і накопичування державного боргу, то, на жаль, станом на сьогоднішній день 34 мільярдів доларів – це державний та гарантований державою борг.</p>
<p>Що стосується цього проекту. Звичайна річ, щодо модернізації міської інфраструктури, щодо закупівлі електротранспорту – це дуже добре. Але за рахунок чого? За рахунок додаткового кредиту Європейського інвестиційного банку. В Європейському інвестиційному банку вже наше кредитове сальдо сягає близько мільярда доларів. Хто буде це повертати? Це головне, над чим нам всім потрібно замислюватися.</p>
<p>А хто говорить про&nbsp; те, що потрібно залучати вітчизняні внутрішні ресурси, то не потрібно було голосувати за звільнення від оподаткування лише власників зовнішніх облігацій, зовнішніх позик, це комерційні кредитори закордонні,&nbsp; а потрібно було підтримати нашу ініціативу, коли ми говорили, що і внутрішніх кредиторів також необхідно звільнити від оподаткування для залучення додаткового фінансового внутріш…</p>
<p>&nbsp;</p>
<p>ГОЛОВУЮЧИЙ. Сергій Мельниченко, Мельничук, перепрошую.</p>
<p>&nbsp;</p>
<p>11:01:48</p>
<p>МЕЛЬНИЧУК С.П.</p>
<p>Група "Воля народу", Сергій Мельничук. Шановні колеги, група "Воля народу" обов'язково буде голосувати "за" і підтримує даний законопроект. Адже хочу наповнити, що Україна очолила рейтинг корупції. І те, що ми маємо радіти кожній копійці, яку хочуть вкласти в нашу країну, ми маємо це підтримувати. Тут оратор мені деякий збоку підказує, так я йому хочу наповнити про машини МАN на пожежні автомобілі і де діваються гроші, виділені на армію, і потім по кожній машині по 500 тисяч куди діваються. Це саме на національного виробника чи тим бабусям, яких ви як корів доїте? Дякую.</p>
<p>&nbsp;</p>
<p>ГОЛОВУЮЧИЙ. Колеги, переходимо до прийняття рішення. Я прошу усіх зайняти робочі місця і приготуватись до голосування. Колеги, я прошу якщо можна в зал, щоб ми встигли проголосувати. Хлопці… Прошу зайняти робочі місця.</p>
<p>І я ставлю на голосування проект Закону про ратифікацію Фінансової угоди (Проект "Міський громадський транспорт України") між Україною та Європейським інвестиційним банком (№0139) в цілому. Колеги, в цілому прошу проголосувати, прошу підтримати. Голосуємо. Прошу підтримати. Голосуємо 0139 в цілому. Прошу підтримати.</p>
<p>&nbsp;</p>
<p>11:03:56</p>
<p>За-225</p>
<p>Зараз я поставлю на повернення і потім поставлю, добре.</p>
<p>Колеги, справді, коли кожен голос має вагу, займіть робочі місця, не зникайте з залу.</p>
<p>Отже, я ставлю пропозицію повернутись до проекту закону 0139. Я прошу підтримати цю пропозицію повернутись до ратифікації 0139. Прошу проголосувати за повернення. Будь ласка, голосуємо.</p>
<p>&nbsp;</p>
<p>11:04:38</p>
<p>За-229</p>
<p>229. Повернулись.</p>
<p>І я знову ставлю проект Закону про ратифікацію Фінансової угоди (0139) в цілому.</p>
<p>&nbsp;</p>
<p>ГОЛОС ІЗ ЗАЛУ Голосуємо!</p>
<p>&nbsp;</p>
<p>ГОЛОВУЮЧИЙ. Прошу проголосувати, прошу підтримати. В цілому. Голосуємо, колеги.</p>
<p>&nbsp;</p>
<p>11:05:05</p>
<p>За-230</p>
<p>230 – за. Рішення прийняте.</p>
<p>Колеги, перед тим як перейти до питання молоді і спорту я хочу вам сказати, що згідно статті 6 Регламенту Верховної Ради України ми прийняли рішення про необхідність присутності на пленарному засіданні Верховної Ради голови Національної комісії, що здійснює державне регулювання у сфері енергетики та комунальних послуг. Попередньо я запросив на 12.30 на доповідь. Але нам необхідне ще одне процедурне голосування, 150 голосів, щоб ми сьогодні… щоб ми надали йому слово сьогодні.</p>
<p>Тобто пропонується, як регламент, 20 хвилин – доповідь, 20 хвилин – питання від депутатів до доповідача і виступи від фракцій. Приблизно так як було попередній раз. Треба процедурне рішення 150 голосів. І згідно з статтею 28, 32 і 34 Регламенту Верховної Ради України ставлю цю пропозицію на голосування. Це процедурне рішення, 150 голосів, прошу проголосувати і прошу підтримати. Голосуємо, колеги, щоб сьогодні о 12:30 Вовк Дмитро Володимирович виступив тут в залі. Прошу підтримати.</p>
<p>&nbsp;</p>
<p>11:06:21</p>
<p>За-219</p>
<p>219 – за. Рішення прийняте.</p>
<p>О 12.30, тобто після перерви ми перейдемо до заслуховування Дмитра Володимировича.</p>
<p>Колеги, переходимо до питань молоді спорту.</p>
<p>Я дуже прошу концентрації, комітет дуже довго чекав цих питань. Я прошу всіх змобілізуватися і, можливо, бути більш лаконічними в обговореннях.</p>
<p>Отже, перше питання – це є проект Закону про&nbsp; внесення змін до Закону України "Про фізичну культуру і спорт" щодо визнання національних видів спорту (номер 5324).</p>
<p>І я прошу підтримати розгляд за скороченою процедурою. Прошу проголосувати, прошу підтримати, за скорочену.</p>
<p>&nbsp;</p>
<p>11:07:11</p>
<p>За-170</p>
<p>Рішення прийняте.</p>
<p>І я запрошую до доповіді міністра молоді та спорту Жданова Ігоря Олександровича. Пане Ігор, будь ласка.</p>
<p>&nbsp;</p>
<p>11:07:32</p>
<p>ЖДАНОВ І.О.</p>
<p>Шановний пане головуючий, шановні колеги народні депутати! За роки незалежності України почали відроджуватися і розвиватися види спорту, які зросли з українських традицій, серед них є і відновленні види, засновані на вікових народних традиціях, серед яких бойовий гопак, спас, рукопашний бій, хортинг тощо.</p>
<p>Метою законопроекту є необхідність визначення на законодавчому рівні поняття національних видів спорту, тому що більше ніде, як в Україні, ці види спорту розвиватися не будуть. А тому у нас є необхідність прийняти зміни до Закону України "Про фізичну культуру і спорт" для того, щоб міністерство могло діяти і розвивати такі види спорту. Прошу вас підтримати, тому що це дуже велика складова і національно-патріотичного виховання, і відродження тих національних традицій, на яких базується наша українська нація, на яких базується наша культура, на яких базується наш спорт.</p>
<p>Принагідно, я хочу підтримати два законопроекти, які внесені народними депутатами, які будуть розглядатися пізніше, це зміни до статті 90 Бюджетного кодексу України, які дозволять фінансувати з місцевого рівня поїздки атлетів на всеукраїнські змагання. Це дуже важливий законопроект, який чекають на місцях. І підтримати той законопроект, який внесений паном Крульком, щодо запровадження стандартів Ради Європи для молодіжних центрів і децентралізації для роботи з молоддю. Це європейський&nbsp; підхід, його треба підтримувати і приймати.&nbsp;</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується заступник голови комітету Силантьєв Денис Олегович. Будь ласка, пане Денис. Дуже лаконічно. Добре?</p>
<p>&nbsp;</p>
<p>11:09:36</p>
<p>СИЛАНТЬЄВ Д.О.</p>
<p>Да, да. Шановний Андрій Володимирович, шановні колеги, комітет на своєму засіданні 6 грудня 2016 року розглянув проект Закону про внесення змін до Закону України "Про фізичну культуру і спорт" щодо визнання національних видів спорту (номер 5324), поданий Кабінетом Міністрів України і повідомляє наступне. Законопроектом пропонується внести зміни до Закону України "Про фізичну культуру і спорт", зокрема до статті 1 закону додати поняття "національні види спорту" та "національний спорт". Крім того, змінами до статті 20 закону передбачається, що у разі відсутності відповідної міжнародної спортивної федерації, статус національної спортивної федерації, що сприяє розвитку національних видів спорту, надається за рішення центрального органу виконавчої влади, що реалізує державну політику у сфері фізичної культури та спорту.</p>
<p>Головне науково-експертне управління Верховної Ради України висловило низку зауважень до законопроекту. Під час обговорення члени комітету прийняли законодавчу ініціативу уряду, спрямовану на визначення на законодавчому рівні поняття "національний вид спорту" та особливості діяльності спортивних федерацій, що сприяють розвитку національних видів спорту, сприяння відродженню національних культурних традицій та патріотичного виховання молоді, популяризації серед українців здорового способу життя та фізичної культури та спорту. Водночас членами комітету було висловлено низку пропозицій до законопроекту, що будуть враховані до його прийняття у&nbsp; другому читанні. За наслідками розгляду комітет ухвалив рішення: рекомендувати Верховній Раді України законопроект про внесення змін до Закону України "Про фізичну культуру і спорт" щодо визначає національний вид спорту (номер 5324), поданий Кабінетом Міністрів&nbsp; України, за результатами розгляду в першому читанні прийняти за основу. Прошу підтримати, шановні колеги.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, я хочу вас повідомити, у нас є сім питань молоді і спорту, і захисту прав дитини. Я буду включати обговорення, але в мене є велике прохання, щоб ми дуже лаконічно виступали, просто до бажаючих виступити, дуже коротко.</p>
<p>Будь ласка: два – за, два – проти. Дуже коротко, колеги.</p>
<p>Чижмарю передає, так, Юзькова? Прошу, Юрій Чижмарь.</p>
<p>&nbsp;</p>
<p>11:12:19</p>
<p>ЧИЖМАРЬ Ю.В.</p>
<p>Юрій Чижмарь, фракція Радикальної партії.</p>
<p>Шановні колеги, зрозуміло, що нові види спорту, тим паче, які мають традиції в Україні, повинні ми розвивати, але не повинні забувати і про ті види спорту, які сьогодні існують і в занедбаному стані.</p>
<p>Я би хотів підняти проблему, користуючись нагодою присутності міністра, про такі види спорту, які пов'язані і військово-патріотичним вихованням молоді, адже ми розуміємо, що ми воююча країна.</p>
<p>Сьогодні через те, що, скажімо, такі види спорту як парашутний, авіапланеризм і пілотування потребує великої кількості земельних ділянок, які знаходяться навколо наших обласних центрів. Ці земельні ділянки є лакомі для забудовників, які починають їх відбирати, починають забудовувати, велика орендна плата, яка встановлена за ці ділянки, не дає можливість цим аеродромам проплачувати і відповідно зберігати це майно. Тому є проблема нагальна, наприклад, аеродром "Чайка", він традиційно готував нас, парашутистів, планеристів, пілотувальників, але на сьогоднішній день уже третій рік вони не можуть в Міністерстві транспорту сертифікувати цей аеродром, вони не можуть оплачувати орендну плату, тому що тих 50 гектарів, які знаходяться під їхнім управлінням, це дуже велика плата для спортивної школи. Ми повинні звільнити від орендної плати всі аеродроми, які сьогодні забезпечують спортивні школи, авіапілотувальників, авіаційників і парашутистів, і таким чином дати можливість сьогодні нашій молоді долучитися до тих видів спорту, які не тільки є прекрасними в своїй формі, але в тому числі і носять військово-патріотичний характер.</p>
<p>Тому, пане міністр, пане голово Комітету молоді і спорту, прошу звернути на це увагу і розібратися з питанням по аеродрому "Чайка". Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Розенблат Борислав Соломонович.</p>
<p>&nbsp;</p>
<p>11:14:05</p>
<p>РОЗЕНБЛАТ Б.С.</p>
<p>Прошу Івану Споришу передати. Да, Спориш.</p>
<p>&nbsp;</p>
<p>ГОЛОВУЮЧИЙ. Спориш.</p>
<p>&nbsp;</p>
<p>11:14:18</p>
<p>СПОРИШ І.Д.</p>
<p>Шановна президія, шановні народні депутати, звичайно, всі питання, що стосуються спорту, молоді, я думаю, тут немає різниці від фракції і інші, ми всі повинні однозначно підтримати. Тому що саме патріотичне виховання нашої молоді залежить від даного законопроекту. Ми сьогодні чули із слів міністра такі види спорту як бойовий гопак і рукопашний бік, козацький бій і таке інше. Шановні, це ті види спорту, які нададуть нашій молоді патріотичного виховання. І ми повинні всі за нього проголосувати.</p>
<p>І саме наша Верховна Рада може сьогоднішнім законопроектом дати напрямок вперше в історії новими видами спорту. Звичайно, вони ще олімпійськими не стануть, але разом з тим популярність їх дає можливість патріотичному вихованню нашої молоді. Тому я думаю, що всі сьогодні одностайно повинні даний законопроект прийняти як за основу, так і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую-дякую за лаконічність, дякую за розуміння.</p>
<p>Будь ласка, Євтушок. Власенко передає слово.</p>
<p>&nbsp;</p>
<p>11:15:24</p>
<p>ЄВТУШОК С.М.</p>
<p>Сергій Євтушок, фракція "Батьківщина".</p>
<p>Шановні колеги, ті, котрі апелювали зараз до Голови Верховної Ради про те, що вже можна без обговорення голосувати. Це дуже добре, що ви підтримуєте такі ініціативи, але я думаю, що зміст законопроекту вимагає більш ширшого розкриття питання, тому що маємо нині відповідну дуже гостру ситуацію, маємо Донбас. І саме в комплексний, системний спосіб ми зможемо змінити свідомість тих людей, які, на жаль, є за паспортом українцями, але апелюють до іншої держави, в даному випадку агресора Путіна і Російської Федерації про те, щоби він вводив свої туди війська.</p>
<p>Я точно знаю, що від звичайного тренера у селі по фізичній культурі до міністра молоді і спорту кожен має генерувати і за власним прикладом, – і міністр це показує своїм власним прикладом, – прагнути залучити молодь до здорового способу життя. Це дуже добре. Але є такі види спорту як національні види, де ми чітко розуміємо, що фундаментом і базою в їх провадженні є саме національні культурні наші цінності.</p>
<p>Одним із таких видів спорту ми маємо вид бойовий гопак і Володимир Степанович Пилат як засновник даного виду спорту чітко демонструє, як на національно-культурних традиціях можна виховувати нашу молодь. Я бачив ці змагання на Рівненщині, на Березнівщині, де Олександр Зайченко їх проводить. Так я вам хочу сказати. Ці змагання починаються з української молитви, де чітко дітки за супроводом духовенства починають прекрасні ці змагання, де виховується козацький дух. Де вони виходять вдягнуті у вишиванках та у шароварах, які ще носили наші прадіди і діди.</p>
<p>Тому я одразу скажу, що "Батьківщина" буде підтримувати всі законопроекти сьогодні в контексті фізичної культури молоді і спорту…</p>
<p>&nbsp;</p>
<p>ГОЛОВУЮЧИЙ. Через дві хвилини відбудеться голосування. Прошу всіх запросити в зал.</p>
<p>Від "Народного фронту" Медуниця передає Величковичу. Будь ласка, Микола Величкович.</p>
<p>&nbsp;</p>
<p>11:17:55</p>
<p>ВЕЛИЧКОВИЧ М.Р.</p>
<p>Шановні колеги! Я звертаюсь до всіх депутатів, незалежно від фракцій і політичного спрямування. Я звертаюсь до вас з проханням підтримати той законопроект, який і буде підтримувати саме українські, ті види спорту, які сформовані на українських традиціях.</p>
<p>Щоб не займати довго часу, тому що у нас попереду ще є ряд питань, які стосуються молодіжної політики і фінансування саме спортивної сфери, я закликаю всіх підтримати цей законопроект і проголосувати "за". Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І останній виступ. Павленко, одна хвилина. І переходимо до прийняття рішення. Будь ласка, займайте робочі місця. Будь ласка.</p>
<p>&nbsp;</p>
<p>11:18:34</p>
<p>ПАВЛЕНКО Ю.О.</p>
<p>Шановні колеги! Дуже добре, що накінець-то Верховна Рада перейшла до розгляду законопроектів, які стосуються розвитку фізичної культури, спорту, підтримки молоді, захисту прав дитини.</p>
<p>Тому що, на жаль, ці напрямки державної політики надзвичайно важливі, які формують завтрашній день, стали другорядними у роботі чинної влади.</p>
<p>Щодо даного законопроекту, то підтримуючи його по суті, ми не можемо голосувати за нього по формі, тому що ніщо сьогодні не заважає ні міністерству, ні Кабінету Міністрів підтримувати національні види спорту. Більше того, даний законопроект жодним чином не дасть можливості посилити державну підтримку для національних видів спорту. Для цього потрібна ефективна система управління і для цього потрібні гроші. На жаль, ні системи управління, ні грошей сьогодні на підтримку національних видів спорту не виділено.</p>
<p>&nbsp;</p>
<p>ГОЛОВУЮЧИЙ. Колеги, я дам по наступному законопроекту всім можливість виступити. Зараз прошу зайняти робочі місця, сконцентруватись, колеги. Будь ласка, це позиція, яку підтримали всі виступаючі від усіх фракцій. І ми переходимо до прийняття рішення, колеги. Будь ласка, прошу зайняти робочі місця.</p>
<p>І я ставлю на голосування проект Закону про внесення змін до Закону України "Про фізичну культуру і спорт" щодо визнання національних видів спорту (5324) лишень за основу, колеги. Всі поправки і пропозиції можна буде внести між першим і другим читанням. 5324 – за основу. Прошу проголосувати і прошу підтримати. Голосуємо, колеги. Прошу підтримати 5324 за основу. Голосуємо.</p>
<p>&nbsp;</p>
<p>11:20:57</p>
<p>За-218</p>
<p>Не встигли всі. Давайте я запрошу в зал. Колеги, я бачу, так, будь ласка. Я прошу показати по фракціях. Ну, очевидно, агітуючи за молодь і спорт, вартувало б всім проголосувати. Я прошу змобілізуватись, зайняти робочі місця. Давайте підтримаємо Комітет молоді і спорту, колеги.</p>
<p>Я прошу зайти і зайняти робочі місця,&nbsp; будь ласка, запросіть депутатів в зал Готові? Я ставлю пропозицію повернутись до розгляду 5324. Прошу підтримати, прошу проголосувати за повернення до розгляду 5324. Готові, колеги? Отже, голосуємо, кожен голос є важливий, я прошу кожного приготуватись і голосуємо за повернення до 5324. Прошу проголосувати, прошу підтримати.</p>
<p>&nbsp;</p>
<p>11:22:27</p>
<p>За-228</p>
<p>Повернулись</p>
<p>І тепер&nbsp; я ставлю проект Закону про внесення змін до Закону&nbsp; України "Про фізичну культуру і спорт" щодо визнання національних видів спорту 5324 за&nbsp; основу, колеги. Прошу змобілізуватись, кожен голос. За основую, прошу підтримати, прошу уважно голосувати за основу. Прошу підтримати Комітет молоді і спорту і проголосувати. Колеги, кожен голос має вагу, прошу проголосувати, голосуємо, прошу підтримати, прошу проголосувати, голосуємо, колеги, за основу.</p>
<p>&nbsp;</p>
<p>11:23:16</p>
<p>За-229</p>
<p>Рішення прийняте.&nbsp;</p>
<p>Колеги, я вважаю, це важливе рішення, в залі є багато тих, я сам займався багато років гопаком, бойовим гопаком і я впевнений, що ми сьогодні дали нове дихання для того, щоб ми змогли вивести на новий рівень національні види спорту. Я всіх вітаю з важливим рішенням.</p>
<p>Переходимо на наступне питання порядку денного – це є питання знову ж таки молоді і спорту 2223-а проект Закону про внесення змін до статті 90 Бюджетного кодексу України (щодо фінансування сфери&nbsp; фізичної культури і спорту).</p>
<p>І, колеги, я ставлю&nbsp; пропозицію… за скорочену процедуру прошу проголосувати, прошу підтримати. Скорочена процедура 2223а, прошу проголосувати.</p>
<p>&nbsp;</p>
<p>11:24:24</p>
<p>За-163</p>
<p>Рішення прийнято.</p>
<p>І запрошую до доповіді народного депутата України Силантьєва Дениса Олеговича. Будь ласка.</p>
<p>&nbsp;</p>
<p>11:24:43</p>
<p>СИЛАНТЬЄВ Д.О.</p>
<p>Шановний Головуючий! Шановні колеги! Цей законопроект було розроблено членами нашого комітету за&nbsp; пропозиціями&nbsp; експертної ради&nbsp; та спортивної громадськості, реалізація основних&nbsp; засадах формування всієї системи фізичної культури і спорту&nbsp; перешкоджає невідповідність деяких положень&nbsp; Закону України "Про фізичну культуру і спорт" вимогам&nbsp; Бюджетного кодексу України.</p>
<p>У статтях, які визначають видатки бюджету Автономної Республіки Крим та обласних бюджетів на&nbsp; фізичну культуру і спорт не передбачено здійснювати видатки на&nbsp; діяльність центрів олімпійської підготовки: створення в регіонах штатних спортивних команд, резервного спорту, утримання спеціалізованих навчальних закладів спортивного профілю, Центрів фізичного здоров'я населення "Спорт для всіх", спортивних споруд тощо.</p>
<p>Саме тому законопроектом пропонується внести зміни до статті 90 Бюджетного кодексу України, додавши до видатків, що здійснюються з&nbsp; бюджету Автономної Республіки Крим і обласних бюджетів&nbsp; видатки на&nbsp; утримання шкіл вищої спортивної майстерності, центрів олімпійської підготовки, центрів фізичного здоров'я населення республіканського Автономної Республіки Крим&nbsp; і обласного значення, штатних спортивних команд резервного спорту, підготовку збірних команд регіону до&nbsp; участі у&nbsp; спортивних змаганнях державного рівня, спортивних споруд&nbsp; республіканського Автономної республіки Крим та обласного значення.</p>
<p>Таким чином, запропоновані зміни додадуть можливість фінансувати зазначені об'єкти та заходи за рахунок обласних бюджетів.</p>
<p>Шановні колеги, цей законопроект конкретизує ті напрями, які можуть фінансуватися, що стосується розвитку фізичної культури і спорту. Вони не потребують&nbsp; додаткових бюджетних коштів, обласні бюджети&nbsp; вже готові це робити, але законопроект не дозволяє це зробити.</p>
<p>Прошу підтримати.</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>11:26:49</p>
<p>ГОЛОВУЮЧИЙ.&nbsp; Дякую.</p>
<p>Я запрошую до слова співдоповідача – голову підкомітету Комітету з питань бюджету Куліченка, народного депутата Івана Куліченка. Прошу.</p>
<p>&nbsp;</p>
<p>11:27:00</p>
<p>КУЛІЧЕНКО І.І.</p>
<p>Шановні колеги, Комітет з питань бюджету на своєму засіданні 12 листопада 15-го року розглянув законопроект за номером 2223а. З огляду на&nbsp; нові підходи формування місцевих бюджетів, нову транспортну політику у взаємодіях між місцевими бюджетами із Державним бюджетом та інші заходи з бюджетної централізації, видатки на культуру і спорт відповідно до статті 90 Бюджетного&nbsp; кодексу здійснюються виключно за рахунок коштів місцевих бюджетів. Тому забезпечення зазначених закладів та проведення спортивних заходів має здійснюватися, виходячи з фінансових можливостей відповідних місцевих бюджетів.</p>
<p>Міністерство фінансів вважає прийняття законопроекту доцільним, зазначаючи, що відповідні видатки вже передбачаються в місцевих бюджетах.</p>
<p>За наслідками розгляду законопроекту комітет ухвалив таке рішення: рекомендувати Верховній Раді&nbsp; проект Закону 2223а прийняти за основу та в цілому як закон.</p>
<p>Прошу підтримати.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>І я прошу підготуватися народних депутатів для участі в обговоренні. Прошу провести запис для участі в обговоренні.</p>
<p>Запрошую до слова від "Блоку Петра Порошенка" народного депутата Олександра Бригинця.</p>
<p>&nbsp;</p>
<p>11:28:28</p>
<p>БРИГИНЕЦЬ О.М.</p>
<p>Прошу передати слово Кишкарю.</p>
<p>&nbsp;</p>
<p>ГОЛОВУЮЧИЙ.&nbsp; Прошу, народний депутат Павло Кишкар.</p>
<p>&nbsp;</p>
<p>11:28:34</p>
<p>КИШКАР П.М.</p>
<p>Дякую, пане Олександре.</p>
<p>Насправді, сумно, що міністр молоді та спорту замість того, щоб бути міністром реформи, міністром, який проведе децентралізацію у сфері молодіжної політики та спорту, вносить і представляє законопроекти, які фактично нічого не вирішують. Попередній, проголосований вами за основу, закон не децентралізує і не надає більше коштів федераціям, не надає коштів більше спортивному комітетові, не збільшить кількість дітей, які займаються національними видами спорту, він абсолютно нічого не змінить окрім владних повноважень, владних повноважень, які міністерство собі лише збільшить.</p>
<p>Спортивні і культурній традиції, пане міністре, полягають у 4857. Будьте реформатором, ми вас готові підтримати, давайте проведемо фінансову децентралізацію у сфері спорту. Давайте так, як і в медицині, ми хочемо платити за койко-ліжко чи хочемо платити за реальну послугу? Ми хочемо перейти: гроші ходять за дитиною в освіті – так давайте це саме зробимо і в сфері спорту, не вітер, не повітря будемо фінансувати, а реальну&nbsp; послугу, якою є в дійсності сфера спорту. Звичайно, це...</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>КИШКАР П.М. А чого виключили?</p>
<p>&nbsp;</p>
<p>ГОЛОВУЮЧИЙ. А я перепрошую. Включить мікрофон, не завершився час для виступу.</p>
<p>&nbsp;</p>
<p>КИШКАР П.М. Насправді, цей закон потрібно підтримувати, тому що він прибирає ту неузгодженість, яка існує в бюджетному кодексі, відповідно до вже проведеної децентралізації у сфері фінансування дитячо-юнацьких спортивних шкіл та спортивних шкіл олімпійського резерву. Тому за цей закон потрібно голосувати. А від Кабінету Міністрів чекаємо 4857 (доопрацьований) з реальною реформою...</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І запрошую до слова від Радикальної партії Олега Ляшка народного депутата Ігоря Мосійчука.</p>
<p>&nbsp;</p>
<p>11:30:48</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка, Полтавщина.</p>
<p>Шановні колеги, шановний український народе, це надзвичайно важливий законопроект, який зараз розглядаємо, адже економити можна на чому завгодно, але тільки не на здоров'ї нації, тільки не на майбутньому українців, не на майбутньому українських дітей.</p>
<p>Найголовнішою стратегією Радикальної партії є виховання здорової нації, здорового молодого покоління.</p>
<p>Даний законопроект, запропонований комітетом, якраз пропонує і дає можливість фінансувати спортивні заклади в регіонах там, де живе більшість українців, не в столиці, де сконцентровані найкращі і найліпші спортивні заклади, а саме в регіонах, саме там, де молодь потребує підтримки, саме там, куди ми маємо на противагу алкоголізму і наркоманії нести спорт, нести здоровий спосіб життя заради майбутнього української нації.</p>
<p>Ми з моїм колегою Денисом Силантьєвим відвідували спорткомплекс на моїй рідній Полтавщині в місті Гребінка, там, де тренуються наші паралімпійці, які привозять не одну олімпійську нагороду в країну, несуть честь і гордість.</p>
<p>Зараз якщо ми підтримаємо цей законопроект, з обласного з бюджету цей спорткомплекс зможуть фінансувати, адже нам скаржились на його недофінансування.</p>
<p>Тому закликаємо всіх колег народних депутатів підтримати цей законопроект, підтримати здорову українську націю.</p>
<p>Слава Україні!</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Гусак, будь ласка.</p>
<p>&nbsp;</p>
<p>11:33:09</p>
<p>ГУСАК В.Г.</p>
<p>Шановні українці, шановні колеги, шановний Голово! Ця Верховна Рада має одну дуже сумну традицію, це щороку глибокої ночі приймати бюджет і супутні податкові закони, а потім розбиратися, що ж саме прийняли і виправляти найбільш кричущі помилки, і навіть не протягом одного року, а протягом багатьох років. Бо цей законопроект намагається виправити помилку, яка була зроблена при нічному голосуванні ще в 2014 році. Тоді, хотів би нагадати, серед багатьох інших речей фінансування дитячо-юнацьких спортивних шкіл передали з Фонду соціального страхування на місцеві бюджети і, як водиться в Україні, багато що загубилося по дорозі. Як наслідок в Україні вже закрилося 100 дитячо-юнацьких спортивних шкіл, понад 30 тисяч дітей втратили можливість займатися спортом. І не дивно, що понад 70 відсотків українських дітей мають відхилення по стану здоров'я.</p>
<p>Цей законопроект дає можливість зрештою обласним бюджетам фінансувати школи вищої спортивної майстерності та обласні центри фізичного здоров'я населення. Ми будемо підтримувати цей законопроект, бо українці мають право займатися фізичною культурою та спортом. І сподіваємося, що ганебна практика голосування вночі за бюджет буде зрештою припинена.</p>
<p>&nbsp;</p>
<p>ГОЛОВУЮЧИЙ. Дякую. Колеги, зараз останній виступ в обговоренні. Через дві хвилини… потім, так, ще. Все одно через 2-3 хвилини я прошу запросити усіх депутатів в зал. І я прошу секретаріат Верховної Ради запросити депутатів з кулуарів в зал.</p>
<p>Отже, Мельничук Сергій.</p>
<p>&nbsp;</p>
<p>11:35:24</p>
<p>МЕЛЬНИЧУК С.П.</p>
<p>Група "Воля народу", Сергій Мельничук.</p>
<p>Група "Воля народу" буде підтримувати дане законопроект, так як і підтримує військово-патріотичне виховання фактично по всім регіонам України. І ми раді допомозі нашій молоді, от, ми раді досягненням. І хочу сказати минулого разу… до минулого законопроекту не дали виступити. Я хотів сказати, що, наприклад, по козацькому двобою проходив Чемпіонат світу в Харкові. І команда, яка представляла Україну, завоювала 12 золотих нагород, і це досягнення.</p>
<p>І ми маємо ті кошти, які є в державі, хоча б мінімально направляти саме в ті клуби, в ті спортивні школи, які мають такі досягнення, а то фактично це все зараз на голому ентузіазмі і спонсорстві людей; спортсмени, вчителі, вихователі ходять з протягнутою рукою і просять на військово-патріотичне виховання ці кошти.</p>
<p>Тому держава має більш втручатися в це, адже наш ворог, з яким ми боремося зараз на війні, це… він нас набагато більше кошти вкладає і веде більшу пропаганду. Ми маємо вкладувати кошти в нашу молодь, в військово-патріотичне виховання і пропаганду. І держава має бути попереду всього. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, одна хвилина від "Батьківщини" Ігор Луценко. І я прошу заходити в зал, займати робочі місця. Колеги, будь ласка, через хвилину відбудеться голосування. Прошу включіть мікрофон, Луценко Ігорю.</p>
<p>&nbsp;</p>
<p>11:37:18</p>
<p>ЛУЦЕНКО І.В.</p>
<p>Шановні колеги! Шановні українці! Фракція "Батьківщина" гаряче підтримує цей законопроект. Безумовно, військово-патріотичне, національно-патріотичне виховання молоді неможливе без таких механізмів, які існують у спорті. Але, разом з тим, не можна не сказати наступне.</p>
<p>По-перше, в Україні взагалі на сьогодні відсутнє військово-патріотичне виховання і підготовка молоді через спорт. Це позиція міністерства профільного, Міністерства молоді і спорту, яке скасувало військово-прикладні види спорту. На сьогодні фактично вони відсутні. І той, до речі, законопроект, який лежить у Верховній Раді, який зараз голосується, він не вирішить цих проблем, тому що це лише умови для заняття військовим спортом, а не для підростаючої молоді, котра мусить тренуватися для того, щоб ставати захисниками Вітчизни.</p>
<p>Тому ще раз повторюю, "Батьківщина" підтримує цей законопроект, але наголошує на колосальних проблемах у цій сфері.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, переходимо до прийняття рішення. Я прошу не виходити з залу, а, навпаки, заходити в зал. Прошу запросити усіх в зал і зайняти робочі місця. Будь ласка.</p>
<p>І я ставлю на голосування проект Закону про внесення змін до статті 90 Бюджетного кодексу України (щодо фінансування сфери фізичної культури і спорту) (номер 2223а) за пропозицією комітету за основу і в цілому.</p>
<p>Прошу зайняти робочі місця, колеги, і прошу підтримати. Підтримаємо Комітет молоді і спорту, підтримаємо молодь і спорт. Будь ласка, голосуємо. Прошу проголосувати, прошу підтримати. Голосуємо.</p>
<p>&nbsp;</p>
<p>11:39:36</p>
<p>За-233</p>
<p>Рішення прийняте.</p>
<p>Колеги, переходимо до наступного питання порядку денного, це є проект Закону про внесення змін до деяких законів України (щодо запровадження стандартів Ради Європи для молодіжних центрів і децентралізації роботи з молоддю). І я прошу підтримати розгляд його за скороченою процедурою.</p>
<p>Прошу проголосувати за скорочену процедуру, будь ласка.</p>
<p>&nbsp;</p>
<p>11:40:12</p>
<p>За-174</p>
<p>Рішення прийняте.</p>
<p>І я запрошую до доповіді Величковича Миколу Романовича, будь ласка.</p>
<p>&nbsp;</p>
<p>11:40:29</p>
<p>ВЕЛИЧКОВИЧ М.Р.</p>
<p>Шановні колеги, я маю честь представити цей законопроект від авторського колективу, куди входять представники різних фракцій. Законопроект розроблений з метою запровадження стандартів Ради Європи для молодіжних центрів, передбачених у Європейській хартії про участь молоді у місцевому та регіональному житті, а також знаком якості для молодіжних центрів Ради Європи, врегулювання питання, пов'язаних їх з реалізацією молодіжної політики.</p>
<p>З метою вирішення цього питання, проектом закону пропонується надати можливість органам місцевого самоврядування, в межах власних самоврядних повноважень, створювати молодіжні центри, які б здійснювали інформаційне ресурсне забезпечення та взаємодію державних комунальних органів, установ, громадських об'єднань, благодійних організацій щодо реалізації державної політики у сфері молоді.</p>
<p>Зокрема, відповідні зміни пропонується внести до законів України "Про сприяння соціальному становленню та розвитку молоді України" та "Про місцеве самоврядування в Україні".</p>
<p>Проектом закону визначаються повноваження центрального органу виконавчої влади, що забезпечує формування державної політики у сфері молоді, фізичної культури та спорту та врегульовується питання міжнародного співробітництва у сфері молоді шляхом внесення змін до статті 4 Закону України "Про сприяння соціальному становленню та розвитку молоді України". Та відповідне доповнення вказаного закону положеннями статті 15-1 щодо міжнародного співробітництва у сфері молоді.</p>
<p>Проектом, законопроект розроблено з метою поліпшення реалізації молодіжної політики, захисту прав молоді, її всебічного розвитку, соціального захисту, стимулювання до активної участі у громадському житті. Такими шляхами є: надання можливості органам місцевого самоврядування у межах власних повноважень створювати молодіжні центри, визначення повноважень центрального органу виконавчої влади, що забезпечує формування державної політики у сфері молоді, фізичної культури та спорту та врегульовується питання міжнародного співробітництва у сфері спорту.</p>
<p>Комітет з питань сім'ї, молодіжної політики, спорту та туризму прийняв рішення рекомендувати…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ВЕЛИЧКОВИЧ М.Р. Було пропоновано розглянути проект Закону України про внесення до деяких законів України (щодо запровадження стандартів Ради Європи для молодіжних центрів) в першому читанні та прийняти його за основу та в цілому з наступними змінами.</p>
<p>В пункті 1 розділу другого "Прикінцевих положень" законопроекту слова і цифри: "1 січня 2017 року" замінити словами: "з дня, наступного за днем його опублікування". Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до співдоповіді, Спориш Іван Дмитрович. Будь ласка, пане Іване.</p>
<p>&nbsp;</p>
<p>11:43:17</p>
<p>СПОРИШ І.Д.</p>
<p>Шановний головуючий, шановні народні депутати! Комітет з питань сім'ї, молодіжної політики, спорту та туризму на своєму засіданні 21 березня цього року розглянув проект Закону України про внесення змін до деяких законів, законодавчих актів України (реєстраційний номер 6048).</p>
<p>Законопроектом пропонується внести зміни до законів України: "Про сприяння соціальному становленню та розвитку молоді України", "Про місцеве самоврядування", "Про молодіжні та дитячі громадські організації".</p>
<p>Метою законопроекту є запровадження стандартів Ради Європи для молодіжних центрів, передбачених у переглянутій Європейській хартії про участь молоді в місцевому та регіональному житті, врегулювання питань, пов'язаних із реалізацією молодіжної політики.</p>
<p>Підтримує даний законопроект Міністерство молоді та спорту, Міністерство соціальної політики. Підтримує даний законопроект Міністерство фінансів України. Адже незначна сума грошей, яка потрібна у цьому напрямку, вона виділяється.</p>
<p>Також комітет прийняв рішення рекомендувати Верховній Раді України прийняти законопроект за реєстраційним номером 6048 за основу та в цілому із змінами, які щойно переді мною виступав Микола Величкович. Тому прошу, шановні колеги, підтримати даний законопроект 6048 за основу та в цілому із редакційними правками знову ж таки ті, які висловив Микола Величкович.</p>
<p>Шановні, давно у нас вже були ці молодіжні центри, вони у нас є, но немає законодавчої бази. От ми сьогодні разом з вами повинні надати законодавчу базу. Дякую і прошу підтримати всіх.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, я дуже прошу лаконічно провести обговорення. Будь ласка: два – за, два – проти. І прошу дуже лаконічно.</p>
<p>Домбровський, будь ласка, Олександр. Передає Кишкарю, так? Будь ласка.</p>
<p>&nbsp;</p>
<p>11:45:35</p>
<p>ДОМБРОВСЬКИЙ О.Г.</p>
<p>Ні, я передаю мікрофон народному депутату Споришу, будь ласка.</p>
<p>&nbsp;</p>
<p>ГОЛОВУЮЧИЙ. Да, дуже вам дякую.</p>
<p>Будь ласка, Павло Кишкар. Павло Кишкар. Включіть, будь ласка, мікрофон.</p>
<p>&nbsp;</p>
<p>11:46:07</p>
<p>КИШКАР П.М.</p>
<p>Щиро дякую колезі Домбровському і пану Івану за надану можливість виступити. Дійсно, це той закон, якого довго чекали молодіжні центри і він фактично&nbsp; повністю&nbsp; врегулює цю сферу, шкода, що Кабмін не вносить ці законопроекти. І ми мусимо всі подякувати Івану Крульку за проведену роботу, за агітаційну роботу, а комітету щиро подякувати за підтримку такої законодавчої ініціативи.</p>
<p>Це як натяк, пане міністре, що треба вам такі законопроекти вносити і представляти, бо це саме питання молодіжної політики за яке ви відповідаєте, вам потрібно на цьому сконцентрувати увагу, а не маніпулювати розподілом коштів між федераціями спортивними. Коли ви згадували сьогодні національні види спорту і націонал-патріотичну підготовку, то ви забули, що ви недофінансували Федерацію карате, наприклад, яка є олімпійським видом спорту і ви чудово знаєте, чому ви недофінансували цей вид спорту тому що президент Федерації карате в опозиції до вас, в опозиції до того, що ви два з половиню роки нічого не робите щодо реформування сфери спорту. Ви так само вчинили з Федерацією водного поло, ви так само вчинили з десятками інших видів спорту, які просто вам не підпорядковані і не грають з вами в одну гру.</p>
<p>Будь ласка, вносьте 4857, виконуйте&nbsp; вимоги ратифікованої Верховною Радою Олімпійської хартії, яка передбачає автономність видів спорту, надавайте відповідні повноваження федераціям і контролюйте їх – це ваша основна функція. Чекаємо вас із реформаторським законом у цьому залі.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Євтушок.</p>
<p>&nbsp;</p>
<p>11:48:02</p>
<p>ЄВТУШОК С.М.</p>
<p>Дякую, пане Голово.</p>
<p>Сергій Євтушок, фракція&nbsp; "Батьківщина".</p>
<p>Шановні колеги, я одразу хочу сказати, щоби ми всі звернули увагу, що це запровадження стандартів Ради Європи, а це значить, що якщо ми проголосуємо сьогодні даний законопроект в якому буде передбачатися частинка фінансування із місцевих бюджетів, а друга частинка буде надаватися грантових коштів – це не кредити, які потрібно повертати.</p>
<p>І на сьогоднішній день я хочу подякувати Іванові Крулькові за ту його систему роботу, яку він впроваджує в молодіжній політиці, всьому колективу авторському, який разом з громадськими організаціями напрацювали цей прекрасний документ. Тому що молодіжною політикою і реалізацією її положень сьогодні опікуються і органи місцевого самоврядування, і органи&nbsp; державної виконавчої гілки влади, і громадські організації, але належної взаємодії між цими гілками влади, між цими органами немає. І тому наша молодь втрачає, зрозуміло, комунікацію. Вони не можуть брати&nbsp; повноцінно участь у громадському житті у спілкуванні міжнародному. Тому з'являються такі&nbsp; законопроекти. Я сказав би, що це не політичний закон, який&nbsp; потрібно підтримати. Даний закон чітко передбачає створення органами місцевого самоврядування молодіжних центрів, які будуть давати можливість збиратися нашій&nbsp; молоді, обговорювати нагальні питання, тобто брати участь&nbsp; у постійному вже дорослому громадському житті.</p>
<p>Я із прикладу скажу, будучи міським головою міста Сарни дуже багато разів використовую ініціативу саме молодіжної ради при міському голові. Тому потрібно це робити і я закликаю всіх, шановні колеги, проголосувати даний законопроект.</p>
<p>&nbsp;</p>
<p>ГОЛОВУЮЧИЙ. Секундочку. Від Радикальної партії – Олег Ляшко.</p>
<p>&nbsp;</p>
<p>11:50:07</p>
<p>ЛЯШКО О.В. Олег Ляшко Радикальна партія.</p>
<p>Шановні колеги, прикро, коли в парламенті розглядається питання&nbsp; фізичної культури, спорту, освіти наших&nbsp; людей, увага мінімальна, депутатів у парламенті майже&nbsp; немає, а ті, що є не&nbsp; слухають, бо їм це не цікаво.</p>
<p>Насправді, ви не хочете дивитися в дзеркало, ви не хочете бачити своє майбутнє: якою буде українська нація, якщо&nbsp; сьогодні не закладати підвалини здорового способу&nbsp; життя, розвитку&nbsp; фізичної культури, спорту це буде нація деградантів, це буде нація алкоголіків, наркоманів і максимум як дає Організація Об'єднаних Націй прогноз, до 2050 року в&nbsp; Україні залишиться 20 мільйонів людей.</p>
<p>Що треба зробити, щоб змінити цей тренд, цей катастрофічний прогноз для української нації? Треба вкладати&nbsp; гроші сьогодні не в офшори, не в корупційні схеми, не в якісь інші сумнівні питання, а вкладати гроші в освіту, в медицину, у фізичну культуру і здоровий спосіб життя.</p>
<p>Тому фракція Радикальної партії вимагає від уряду радикально підвищення видатків на фізичну культуру і спорт, щоб у кожному селі у нас хоча б був міністадіон, щоб у кожному райцентрі функціонували дитячо-юнацькі школи, спортзали, щоб у кожній області були б хоча б басейни, бо люди виростають, діти виростають, басейну ніколи в житті не бачили як я, колись навчаючись в інтернаті. Здорова нація, освічена нація – це запорука розвитку нашої країни, її успішності у сучасному глобальному світі. Матимемо здоров'я, матимемо знання, будемо конкурентоспроможними, а інакше, як кажуть: "Як дурний і больний, не треба ні собі, ні людям". То от українці повинні бути…</p>
<p>&nbsp;</p>
<p>ГОЛОВУЮЧИЙ. Від "Народного фронту" – Микола Помазанов. Будь ласка.</p>
<p>&nbsp;</p>
<p>11:52:23</p>
<p>ПОМАЗАНОВ А.В.</p>
<p>Андрій Помазанов, фракція "Народний фронт".</p>
<p>Ви знаєте, колеги, сьогодні ми дуже часто в цьому парламенті прикриваємося благими цілями, благими емоціями і хочемо їх іноді загорнути в дуже негарну обгортку. І саме це про даний законопроект.</p>
<p>Чомусь, коли деякі з авторів цього законопроекту дуже часто люблять наголошувати на тому, що негативний висновок Науково-експертного управління. Чому сьогодні на нього не звертає ніхто уваги? Я зацитую лише кінцеву частину.</p>
<p>"Аналогічний за змістом проект Закону про внесення змін до деяких законодавчих актів щодо удосконалення окремих положень молодіжної політики за реєстраційним номером 1248 розглядався Верховною Радою 18.01 цього року і не знайшов підтримки та був відхилений".</p>
<p>І я зацитую як правник за освітою частину другу статті 107. "Відхилений Верховною Радою законопроект або проект, що повторює його за суттю, не може бути внесений на поточній та наступній за нею сесії відповідного скликання. Відхилений законопроект знімається з розгляду і з відповідним зазначенням про це в базі даних законопроектів електронної і комп'ютерної мережі веб-сайту Верховної Ради".</p>
<p>Тому, що ми сьогодні бачимо? Шановні колеги, в січні цього року ми розглядали абсолютно такий точно законопроект, на чому наполягає експертне управління наше, якщо ми йому не довіряємо, давайте їх всіх звільнимо і не будемо їх взагалі слухати, і розпустимо. Якщо ми йому довіряємо, то давайте прислухатися до цього і не загортати хороші ідеї в погану обгортку.</p>
<p>А сьогодні я наголошую на тому, що ми, якщо зараз не відреагує регламентний комітет, не відреагує Голова парламенту Андрій Парубій, ми вимушені будемо констатувати, що ми хорошу ідею почали з обману і з порушення норм Регламенту. Тому незважаючи на багато зауважень, які звучали при розгляді цього законопроекту при його розгляді в січні такого самого абсолютно і незважаючи на те, що є негативний висновок Науково-експертного управління, ми сьогодні його ставимо в порядок денний, голосуємо, а інші важливі законопроекти, які подаються без порушень норм Регламенту, ми чомусь не голосуємо. Тому я прошу Голову парламенту ухвалити відповідне…</p>
<p>&nbsp;</p>
<p>ГОЛОВУЮЧИЙ. Я хочу вам наголосити, що перелік питань, які формуються в блоках, формують комітети Верховної Ради України і даний перелік питань був сформований Головою, і Комітетом з питань молоді і спорту. Будь ласка, Сергій Мельничук одна хвилина. І, колеги, через дві хвилини буде прийняття рішень, прошу всіх заходити в зал.</p>
<p>&nbsp;</p>
<p>11:54:53</p>
<p>МЕЛЬНИЧУК С.П.</p>
<p>Група "Воля народу", Сергій Мельничук.</p>
<p>Дуже важливий законопроект і його обов'язково потрібно приймати, тому що застарілі ті центри, які нам залишилися в спадщину від Советского Союзу, вони вже вижили себе і потрібно виховувати наше молоде покоління на принципах патріотизму, і християнської моралі. І саме виховувати на нових наших героях, які зараз появилися в ході російсько-української війни, на героях ті, які були забуті свого часу радянською псевдо-історією, ми це все маємо піднімати і навчати своїх, майбутнє покоління.</p>
<p>А на рахунок попереднього виступаючого, скажу, скільки раз голосувалося Закон про спецконфіскацію. Дякую.</p>
<p>&nbsp;</p>
<p>ГОЛОВУЮЧИЙ. Павленко включіть мікрофон, одна хвилина.</p>
<p>&nbsp;</p>
<p>11:55:56</p>
<p>ПАВЛЕНКО Ю.О.</p>
<p>Шановні колеги! "Опозиційний блок" вважає, що державна молодіжна політика повинна бути одним з ключових пріоритетів національної дії. Держава зобов'язана створити всі умови, щоби молода людина мала можливість розвиватися і досягати успіху в своїй власній країні.</p>
<p>На жаль, це одинокий законопроект, який тим чи іншим способом стосується молодої людини. Він у повній мірі не вирішує всіх проблем. І дійсно, молодіжні центри могли би стати тими осередками, через які молода людина могла би набиратися досвіду, знань, вмінь і досягати успіху.</p>
<p>На жаль, є серйозні зауваження до самої… до структури&nbsp; законопроекту. Разом з тим, я вважаю, що треба давати шлях і треба давати&nbsp; можливість даному&nbsp; закону розвиватися.</p>
<p>І ще дуже важливо: я наголошую міністру на необхідності створення системи секторальної децентралізації, бо …</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>І останній виступ – Віктор Пинзеник.</p>
<p>Колеги, прошу заходити в зал і займати робочі місця, зараз буде прийняття рішення.</p>
<p>Будь ласка, одна хвилина, Віктор Пинзеник.</p>
<p>&nbsp;</p>
<p>11:57:19</p>
<p>ПИНЗЕНИК В.М.</p>
<p>Шановні колеги, що передбачає цей закон: створити молодіжні центри з органами влади і фінансува… посадити їх на бюджет.</p>
<p>Питання перше: а чому до цієї молодіжної роботи не можуть залучатися будь-які громадські молодіжні організації? Всі повинні мати доступ до вирішення проблем молоді.</p>
<p>По-друге, бюджет не повинен утримувати установи, він повинен фінансувати продукт, результат, проекти, до яких має право бути залучена будь-яка організація.</p>
<p>Тому якщо є бажання прийняти цей закон у цілому, я прошу врахувати дві наступні принципові позиції. Позиція перша: будь-які молодіжні центри мають право доступу до грошей, а тому фінансування молодіжних центрів з бюджету – ця норма має бути вилучена; і друге –&nbsp; фінансування має робитися програм, молодіжних програм, до виконання яких мають право залучатися будь-які організації. Бо в цій версії, в які підготовлений законопроект, є ризик створення політичних молодіжних організацій, які будуть певними політичними силами фінансуватися з бюджету.</p>
<p>З тими правками, які я озвучив, ми можемо голосувати в цілому.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, переходимо до прийняття рішення. Я прошу зайняти робочі місця.</p>
<p>І я ставлю на голосування проект Закону про внесення змін до деяких законів України (щодо запровадження стандартів Ради Європи для молодіжних центрів і децентралізації роботи з молоддю) (номер 6048). Ставлю спочатку за основу, за основу. Хто підтримує дану пропозицію 6048 - за основу, прошу проголосувати. Голосуємо, колеги, 6048 за основу.</p>
<p>&nbsp;</p>
<p>11:59:20</p>
<p>За-194</p>
<p>Я раз поставлю на повернення. Прошу зайти в зал, зайняти робочі місця. Отже, я ставлю на голосування пропозицію проект Закону про внесення змін до деяких законів України 6048 повернутися до його розгляду. Прошу проголосувати 6048 повернутися до розгляду. Прошу голосувати. Прошу проголосувати за повернення.</p>
<p>&nbsp;</p>
<p>12:00:09</p>
<p>За-194</p>
<p>Рішення не прийнято.&nbsp; Нема достатньо голосів.</p>
<p>Так він пропонував в цілому, ми навіть не можемо&nbsp; за основу пройти. <i>(Шум в залі)</i> колеги, давайте повернемо в комітет на доопрацювання. Колеги, хай це об'єднає зал. Так підходить? Колеги, я вас прошу об'єднатися навколо пропозиції направити до комітету для підготовки на повторне перше читання. Колеги, я прошу підтримати, направити до комітету для підготовки на повторне перше читання. Прошу проголосувати. Прошу підтримати. Колеги, давайте цю пропозицію підтримаємо, щоб ми не втратили законопроект. Отже, я ставлю на голосування проект закону 6048 направити до комітету для підготовки на повторне перше читання. Прошу проголосувати. Прошу підтримати. Голосуємо, колеги. Прошу підтримати.</p>
<p>&nbsp;</p>
<p>12:01:16</p>
<p>За-198</p>
<p>Я поставлю останню пропозицію, колеги. І прошу зайти в зал, не виходити, а заходити з залу.</p>
<p>Наступне, повернути суб'єкту права законодавчої ініціативи на доопрацювання. Колеги, давайте об'єднаємося навколо цієї пропозиції, щоб не втратити закон. Я прошу зайняти робочі місця, я прошу приготуватись до голосування, зайдіть в зал, будь ласка.</p>
<p>І я ставлю на голосування пропозицію проект Закону про внесення змін до деяких законів України (щодо запровадження стандартів Ради Європи для молодіжних центрів і децентралізації роботи з молоддю) (номер 6048) повернути права законодавчої ініціативи на доопрацювання. Прошу проголосувати, прошу підтримати, колеги, щоб не втратити законопроект, прошу підтримати. Голосуємо, голосуємо, колеги.</p>
<p>&nbsp;</p>
<p>12:02:26</p>
<p>За-193</p>
<p>Рішення… Проект Закону 6048 відхилено.</p>
<p>Колеги, ми пройшли питання спорту та молодіжної політики, але не дійшли до питання захисту прав дитини і це дуже шкода. Ми розглянемо можливість коли зможемо пройти цей блок питань.</p>
<p>Зараз у нас, згідно Регламенту, є час для перерви, я оголошую на 30 хвилин перерву до 12:35. Нагадую, що в 12:35 ми будемо заслуховувати Вовка Дмитра Володимировича, прошу всіх прибути в зал для продовження нашої роботи в 12:35.</p>
<p>Дякую.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>12:40:58</p>
<p>ГОЛОВУЮЧИЙ.</p>
<p>Колеги, час, відведений для перерви, завершений. В президію надійшла заява від двох фракцій, але вони готові замінити перерву на виступ від трибуни. Це є фракція "Самопоміч" і фракція "Батьківщина".</p>
<p>І я запрошую на трибуну, Єгор Соболєв. Будь ласка, 3 хвилини Єгор Соболєв. Після того переходимо до доповіді голови Національної комісії. Будь ласка, Єгоре.</p>
<p>&nbsp;</p>
<p>12:41:26</p>
<p>СОБОЛЄВ Є.В.</p>
<p>До уваги всіх народних депутатів. Вчора до парламенту почали приїжджати батьки, дружини, сестри наших полонених. Вони дуже розстроєні, засмучені, вони вважають, що багато посадовців нашої держави не виконують роботу, яку мають виконувати для звільнення їх рідних. І вони мають прохання до українського парламенту. Вони кажуть, що наші чоловіки, наші діти, наші брати не мають жодного статусу. Вони навіть не затримані, вони насильницьки утримуються іншими громадянами України за міжнародним і українським законодавством.</p>
<p>І причина є в тому, що досі немає визнання війни війною, окупованих територій окупованими територіями. І вони просять зустрітися з лідерами політичних сил, і просять зустрітися з народними депутатами, які готові їх вислухати і готові разом з ними допомагати, щоби їхні рідні якомога швидше вийшли на волю, повернулися на вільну частину України. Така зустріч з усіма народними депутатами, які бажають, пройде сьогодні в 17 годині на вулиці Садовій, 3А, в залі 330. Прохання всім туди прийти, хто зараз мене чує, і передати вашим колегами по політичних силах.</p>
<p>Від імені "Самопомочі" хотів звернути увагу всіх нас, що ми маємо довести до кінця власну справу, за яку взявся спікер парламенту, яку він нам обіцяв, зокрема минулого тижня, розслідувати, як до Верховної Ради потрапив Юрій Голубан. Людина, чию поведінку в 2014 році зараз взялась розслідувати Служба безпеки України, Генеральна прокуратура України і прокуратура Києва.</p>
<p>Пане спікер, я нагадую, що в четвер минулого тижня ви особисто сказали нам, що впродовж двох днів будуть оприлюднені результати парламентського розслідування. Велике прохання зробити це зараз.</p>
<p>&nbsp;</p>
<p>ГОЛОВУЮЧИЙ. Я сказав, що будуть подані всі пояснення. І наскільки мені відомо, всі пояснення вже подані в регламентний комітет з приводу цього інциденту, Єгор. Те, що мав зробити Апарат і я, я особисто писав пояснюючу, писав Апарат пояснюючу і всі документи вже подані в регламентний комітет. Дякую вам.</p>
<p>Колеги, переходимо до доповіді. Я нагадую, що сьогодні ми маємо доповідь голови Національної комісії, що здійснює державне регулювання у сферах енергетики та комунальних послуг. І я запрошую до доповіді Вовка Дмитра Володимировича.</p>
<p>Нагадаю, ми проголосували за регламент: 20 хвилин – доповідь, 20 хвилин – запитання від народних депутатів, а потім – виступи від фракцій і заключне слово. Тобто це той час, в який ми зможемо, я думаю, так само, як і попередньої середи, ґрунтовно обговорити дане питання і відповідно рекомендувати певні висновки.</p>
<p>Я запрошую до виступу Дмитра Володимировича. Я дозволив, щоб використовувались ці схеми і таблички, які були запропоновані Національною комісією. Будь ласка.</p>
<p>&nbsp;</p>
<p>12:45:25</p>
<p>ВОВК Д.В.</p>
<p>Добрий день! Шановний Андрій Володимирович, шановні народні депутати! Дякую за запрошення, за можливість представити звіт про роботу комісії за 2016 рік. Вашій увазі буде запропоновано чотири ключові теми. Це прозорість в організації роботи комісії, впровадження Закону про регулятора, які кроки зроблено назустріч споживачам, які успіхи є в реформуванні сектору, які є пріоритети, а також відповіді на актуальні питання, які лунають останнім часом.</p>
<p>Власне, якщо казати про звіт, то останні роки він майже не змінювався і мав характер такої великої статистичної підбірки, з року в рік один і той самий. За минулий рік ми вперше зробили звіт комісії, який виглядає сучасно, містить реальні пріоритети в роботі, досягнення і результати реформ. На сьогоднішній день ми переходимо ще в більш зручний формат, коли всю інформацію про роботу комісії можна отримати буде на флешках і в профільні комітети вона буде передана. Якщо казати про звіт, то формально, згідно закону, він був затверджений до 1 квітня 2017 року за минулий рік та поданий до Верховної Ради.</p>
<p>Робота комісії починається з порядку денного і велика увага приділяється публічності та прозорості. Якщо до прийняття Закону про Національну комісію ми були зобов'язані лише публікувати порядок денний, то на сьогодні відповідно до Закону про регулятора ми публікуємо не лише порядок денний, а і матеріали до засідання, обґрунтування рішення, проект рішень завчасно. На сайті комісії організовано календар, ви можете побачити його на слайді презентації. Через календар можна, через зручну форму знайти всю цю інформацію, а також зареєструватись на відкрите засідання, щоб прийти і взяти участь в ньому особисто.</p>
<p>Ще з минулого року, позаминулого року, у вересня 2015 року комісія організувала онлайн-трансляцію своїх засідань. Це не було вимогою жодного закону, це було наше бажання залучити якомога більше людей до відкритого прозорого обговорення рішень комісії. Після того, як було затверджено Закон про регулятора, ми також публікуємо і доступ до архіву засідань, він наявний на сайті комісії.</p>
<p>Також комісія дотримується всіх вимог законодавства щодо порядку підготовки рішень, що мають ознаки регуляторних актів. На сьогоднішній день є чітка прозора процедура, яка включає в себе: публікацію проекту рішення на 1 місяць; збір письмових всіх пропозицій; публікацію всіх зауважень, що надійшли до комісії; публікацію всіх обґрунтувань врахування або відхилення письмових пропозицій і лише після цього рішення є таким, що пропонується до затвердження на відкритому засіданні комісії.</p>
<p>Окремим важливим елементом незалежності комісії або фундаменту навіть є фінансова незалежність. Закон, який проголосували народні депутати передбачає фінансування діяльності комісії через внески на регулювання. Для того, щоб цей інструмент запустити комісія зробила всі залежні від неї кроки: затвердила реєстр ліцензіатів, які мають бути платниками цього внеску; затвердила порядок розрахунку цих внесків. Єдине питання, яке залишилось не вирішеним і залежить від Верховної Ради – це внесення змін до Бюджетного кодексу.</p>
<p>Комісія неодноразово вже зверталась і до уряду, і до голів профільних комітетів Верховної Ради, щоб як найшвидше цей законопроект розглянути.</p>
<p>Забезпечення фінансової незалежності буде можливе лише у разі внесення змін до бюджетного кодексу.</p>
<p>Комісія також послідовно виступає за прозорі закупівлі ліцензіатів, яких вона регулює.</p>
<p>З впровадженням Закону про публічні закупівлі було організовано спільні заходи з Міністерством економічного розвитку та торгівлі, проведені всі необхідні тренінги та презентації для ліцензіатів. І на підсилення цього питання було прийняте рішення комісією про обов'язкове використання системи прозоро усіма ліцензіатами ще в 2016 році.</p>
<p>Крім того, на виконання статті 17 Закону про регулятора ми організували оперативну розробку ліцензійних умов. Вже затверджено майже 90 відсотків необхідних ліцензійних умов. В шести сферах вони повністю затверджені, схвалені, закінчується їх опрацювання в двох секторах. Лише в одному секторі на фінішній прямій їх розробка.</p>
<p>В кожному з напрямків діяльності, які регулює комісія при затвердженні ліцензійних умов реалізовані важливі новації. Я хочу їх представити на прикладі комунальних послуг. Це, по-перше, децентралізація тарифних повноважень, це обов'язкове використання системи ProZorro при проведенні закупівель, аудит фінансової звітності для найбільших ліцензіатів, захист критичної інфраструктури та створення call-центрів для обслуговування споживачів.</p>
<p>Ми впевнені, що ці кроки дозволять підвищити якість для споживачів, а також більш активно залучатимуть органи місцевої влади до регулювання. І</p>
<p>&nbsp;пропоную вашій увазі коротке відео щодо децентралізації повноважень у комунальній сфері. Прошу.</p>
<p><i>(Перегляд відеоролику)&nbsp;&nbsp; </i></p>
<p>На сьогоднішній день органи місцевої влади мали дуже широкі повноваження з регулювання тарифів,&nbsp; для того, щоб&nbsp; їх ще більше залучити до цього процесу, ми віддаємо на місця 70 відсотків ліцензіатів по теплопостачанню та майже дві третини по водопостачанню.</p>
<p>Державний контроль. Згідно закону комісія проводить перевірки для того, щоб організувати свою роботу, затверджені критерії та ступені ризику&nbsp; яких ліцензіатів, коли перевіряти. Лише за 2016 рік проведено 215 перевірок, в результаті яких вилучено з структури тарифів 1,1 мільярд гривень, тобто зменшено тарифи на 1,1 мільярд гривень. Крім того визначено до вилучення на суму 6 мільярдів гривень у разі невиконання заходів, які були затверджені.</p>
<p>Хочу підкреслити, що комісія займає принципову позицію по порушенням, всі їх висвітлює, до того як це стало обов'язком, всі акти перевірок&nbsp; публікуються на сайті комісії. І&nbsp; можна підкреслити, що найбільшу кількість порушень ми виявляємо в електроенергетичному секторі на державних підприємствах, по деяким з них ми зробили більше 50 звернень до правоохоронних органів.</p>
<p>Які кроки зроблено комісією назустріч споживачам. По-перше, це системна та послідовна робота і за останній рік, я хотів би вам показати, шість важливих років, які було зроблено.</p>
<p>По-перше, розроблено Закон про доступ споживачів до інформації по тарифам, які було проголосовано і підтримано Верховною Радою. Було перетворено сайт комісії з сайту, який був схожий на MS-DOS 2 роки тому, на сайт, який зараз є лідером і займає друге місце серед усіх органів державної влади. Кожне рішення важливе комісії супроводжується інформаційними матеріалами. Більше 250 тисяч громадян з цими інформаційними матеріалами, презентаційними матеріалами ознайомилися.</p>
<p>Було запущено також і інформацію про типове споживання енергоресурсів, яке дозволяє споживачам оцінити свою енергоефективність. За березень місяць всі споживачі природного газу отримають рахунки з інформацією про обсяг споживання не лише в кубічних метрах природного газу, а й в кіловат годинах, що знімуть повністю всі питання щодо якості газу.</p>
<p>Крім того, затверджено порядок про щорічне інформування споживачів. Що означає цей порядок? Він означає, що по всім видам послуг, по електричній енергії, по природному газу, по тепловій енергії, по централізованому водопостачанню та водовідведенню кожен споживач отримує інформацію про власні обсяги споживання, вартість послуг, структуру тарифів, що впливає на його обсяги споживання, інформацію про порівняння обсягів, на скільки він більше або менше споживає ніж такий же споживач в його області, в Україні або в сусідній до нас країні, яка структура тарифів в інших країнах, яка рівність тарифів в інших країнах, таким чином зменшити свій рахунок?</p>
<p>Крім того, в минулому році ми зруйнували монополію "Обленерго" на продаж лічильників зонних. Це дає можливість споживачам заощаджувати, вже 400 тисяч споживачів користується зонним обліком. Лише за минулий рік плюс 150 тисяч громадян України встановили такі лічильники, заощаджують кошти, допомагають енергосистемі України оптимізувати навантаження та зменшують таким чином і викид вуглекислого газу. Після спрощення темпи встановлення зросли майже двократно, на цей рік, ми бачимо темп, приблизно, 230 тисяч нових абонентів, які становлять зони прилади обліку.</p>
<p>Крім того, було&nbsp; в минулому році затверджено і компенсацію за неякісні послуги, за електропостачання. Щорічно, майже півмільйона громадян звертаються з питаннями щодо надання послуг за електропостачання невідповідної якості. Тепер, після затвердження цього порядку, від 50 до тисячі гривень за кожний такий випадок можна отримати як знижку ваш рахунок на електричну енергію.</p>
<p>Крім того, ми опрацьовуємо десятки тисяч звернень щомісячно. Для того, щоб всім було зручніше моніторити кореспонденцію, слідкувати за комісією ми запустили сервіс з пошуку листів онлайн. Вам достатньо лише&nbsp; ввести реєстраційний номер на сайті комісії, захист від роботу і отримати відразу інформацію про дату реєстрації, відповідальний підрозділ, дату опрацювання чи вже&nbsp; відіслана відповідь на ваш&nbsp; запит.</p>
<p>У частині реформування сектору хотів би зупинитися на трьох фундаментальних законах: це Закон про регулятора, Закон про ринок природного газу та Закон про ринок електричної енергії.</p>
<p>Я хочу подякувати всім народним депутатам, які після 24 існування вакуумів все ж таки підтримали Закон про Національну комісію і тепер ми можемо працювати&nbsp; абсолютно в легальному полі.</p>
<p>І на сьогоднішній день всі завдання, хочу підкреслити, які були поставлені перед комісією виконані. Єдине питання, яке&nbsp; досі не врегульовано це &nbsp;зміни до Бюджетного кодексу.</p>
<p>Ще раз запрошую народних депутатів підтримати внесення змін до&nbsp; Бюджетного кодексу, щоб забезпечити фінансову&nbsp; незалежність комісії.</p>
<p>По Закону про ринок природного газу, взагалі, сектору природного газу майже два&nbsp; роки тому 9 квітня 290 народних депутатів проголосували Закон про ринок природного газу все базове законодавство є в наявності, все вторинне&nbsp; законодавство прийнято регулятором, але&nbsp; досі необхідно вносити точкові&nbsp; зміни в закони для того, щоб&nbsp; запустити&nbsp; цей ринок повноцінним.</p>
<p>Іншим питанням, яке є&nbsp; важливим для роботи цього сектору&nbsp; є остаточна лібералізація&nbsp; цін. Це повноваження компетенція уряду, а також&nbsp; монетизація субсидій на рівні споживача.</p>
<p>Щодо електроенергетичного сектору, то найважливішим є, безумовно,&nbsp; Закон про ринок&nbsp; електричної енергії.&nbsp; Він дуже тривалий час розроблявся лише&nbsp; у Верховній Раді він майже більше&nbsp; року. На нашу думку, він є дуже&nbsp; необхідним, він дозволить гармонізувати українське законодавство, відповідно до вимог Третього енергетичного пакету запустить конкуренцію на ринку виробництва, дозволить споживачам обирати за якістю та послугою собі постачальника. А також дозволить&nbsp; підготуватися до опалювального періоду 2017-2018 року.</p>
<p>З гармонізацією законодавства відповідно до Третього енергетичного пакету комісія втратить велику частину своїх повноважень&nbsp; і має зосередитися на реформі природних монополій. Вони зафіксовані в Коаліційній угоді, найважливіше з них – це перехід до стимулюючого тарифоутворення у всіх секторах. Тут є чітка і повна підтримка всіх міжнародних донорів щодо переходу на стимулююче тарифоутворення.</p>
<p>Прошу вам продемонструвати лист, підписаний спільний шести ключовими донорами і партнерами України, які включає Європейський Союз, найбільшого кредитора України – Європейський банк реконструкції та розвитку, Світовий банк, Міжнародну фінансову корпорацію, Секретаріат енергетичного співтовариства, який категорично підтримує перехід до стимулюючого тарифоутворення в секторі дистрибуції електричної&nbsp; енергії, і що найважливіше, до того, як буде запущена приватизація.</p>
<p>Крім того, ми спільно працюємо з USAID щодо запуску цієї реформи у секторі централізованого водопостачання та водовідведення, а також теплопостачання.</p>
<p>Що дає ця реформа споживачам? Вона дозволить, по-перше, залучити інвестиції, щоб реконструювати сектор, вона дозволить стимулювати енергоефективність, а також дозволить підвищити якість&nbsp; для споживачів.</p>
<p>Хотів би перейти до актуальних питань. Всі питання в енергетиці є непростими. Але все ж таки виділю найпростіше – це вуличне освітлення. Останнім часом дуже багато чув про начебто інформацію, що комісія підвищила в 5 разів вартість вуличного освітлення, тому прокоментую, щоб було більше правди в цьому питанні.</p>
<p>В 2014 році народні депутати проголосували і підтримали коаліційну угоду, де в секторі реформи енергетики записано "запровадження мораторію на встановлення пільгових цін та тарифів для будь-яких категорій споживачів електроенергії та природного газу". На виконання цього&nbsp; пункту коаліційної угоди уряд під лідерством Арсенія Петровича Яценюка у 2015 році прийняв Постанову за номером 1192, де передбачено скасування всіх пільг для вуличного освітлення та електротранспорту. В цій постанові вказано, що вона набуває чинності з 1 січня 2017 року.</p>
<p>Хочу окремо зазначити, що лише за останні кілька років сума субсидій, перехресних субсидій, які сплатила промисловість для підтримки вуличного освітлення, склала майже 3 мільярди гривень.</p>
<p>Крім того, хочу сказати і дати пропозицію, рекомендації всім органам місцевого самоврядування, що окрім заощадження і впровадження енергоефективних технологій можна користуватися зонним обліком, як це роблять побутові споживачі і вночі сплачують менше. Також хочу нагадати всім органам місцевого самоврядування, що якщо вмикається вуличне освітлення о 19 годині, о 20 голині, то це є періодом пікового навантаження на енергосистему і електрична енергія в цей період є найдорожчою, а не безкоштовною.</p>
<p>Друге важливе питання, яке викликало бурхливі дискусії, була тема приєднань до електричних мереж. Роками ніхто не хотів вирішити проблему в цьому секторі, ми вирішили їх розв'язати і сповідуємо концепцію "під ключ", прозорого приєднання для всіх споживачів на єдиних, недискримінаційних умовах. В приєднаннях до електричних мереж важливими є три питання. Перше питання – це процедура. Друге питання – це вартість. І третє питання – хто оплачує приєднання. По процедурі ми навели повний порядок, тому що ми затвердили чіткий термін для всіх видів приєднань, де необхідно, їх скоротили до світових лідерських стандартів, а також запровадили відповідальність, окрім термінів. Якщо обленерго порушує терміни приєднань, то замовник отримає знижку 10 відсотків на вартість приєднання. Якщо незначне запізнення – 20 відсотків. Якщо є значне запізнення, у випадку суттєвого прострочення термінів – повернення з індексацією всієї суми коштів.</p>
<p>Ці зміни були опрацьовані спільно з представниками Європейської комісії, словацьким регулятором і презентувалися мною особисто в присутності голів профільних комітетів, яким я хочу особливо подякувати, це Олександр Георгійович Домбровський, пан Іванчук та пан Галасюк.</p>
<p>Друге важливе питання – це вартість приєднань. Наша ідеологія, що вартість має бути єдиною в незалежності від того, це народний депутат чи це звичайний промисловець.</p>
<p>Ми почули критику, яка лунала від усіх представників індустрії, від всіх замовників, удосконалили методологію, яку презентували, де передбачили розмежування для споживача та генерації, де передбачили зменшення вартості для споживача за рахунок вилучення лінійної складової, яка не буде оплачуватись, а також врахувала особливості генерації, для того, щоб відновлювати джерела енергетики, мали поштовх для розвитку в тих регіонах, де є дефіцит потужності. Ці зміни ми презентували знову ж таки за участі народних депутатів, в присутності Єврокомісії, словацького регулятора, які всі ці пропозиції підтримали.</p>
<p>І запрошуємо всіх зацікавлених дати свої письмові пропозиції до 4 травня. На сьогоднішній день рішень затвердження жодних ставок нестандартних немає, ми почули критику, все, що можливо, удосконалюємо.</p>
<p>Коли будуть надходити письмові пропозиції, я сподіваюсь, ми побачимо і відповідь на третє питання важливе, яке я сказав, політичний який має характер, хто оплачує цю вартість. Тут є два стратегічних напрямки.</p>
<p>Перший напрямок – це коли ми сповідуємо принцип справедливості і новий завод заплачує за вартість приєднання, це є справедливим, на нашу думку.</p>
<p>Або другий принцип – надання преференції, коли існуючі споживачі будуть оплачувати приєднання нового заводу. Якщо є таке бажання, ми готові їх проаналізувати спільно з вами.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp; Як впливають ці зміни на позицію України в рейтингу Doing Business, тому що він є загальновизнаним і показує на рівних підходах де знаходиться Україна. По терміну приєднання ми впевнені, що з передостанніх місць, які Україна займала, з терміном приєднання 280 днів, ці зміни, які вже затверджені, дозволять Україні вийти в лідери, мати…</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>ГОЛОВУЮЧИЙ. Пане голово, скільки вам потрібно ще часу для того, щоб завершити?</p>
<p>Давайте, три хвилини, і ми переходимо до питань. Дякую.</p>
<p>&nbsp;</p>
<p>ВОВК Д.В. Щодо вартості приєднання для підприємств. На сьогоднішній день в Україні, хочу довести до вашого відома, вартість приєднання є однією з найдешевших у світі. В Україні приєднання коштує дешевше, ніж в 90 відсотках країн світу, складає 55 доларів на 1 кіловат проти середнього в світі – 230.</p>
<p>Третя важлива тема, актуальні питання, це порядок формування ОРЦ. Він був розроблений на виконання рекомендаційАнтимонопольного комітету, тому що раніше не було жодного документа, який врегульовував би, як розрахувати оптово-ринкову ціну. Він дозволив пов'язати вартість на енергетичні ресурси зі світовими та встановити прогнозованість цін на енергетичні ресурси. При розробці він був погоджений усіма профільними органами влади: Міністерством енергетики, державною регуляторною службою, Антимонопольним комітетом, а також пройшов реєстрацію в Міністерстві юстиції.</p>
<p>Я хочу підкреслити кілька важливих речей по порядку формування ОРЦ для народних депутатів. По-перше, цей порядок є встановлення чітких правил ціноутворень, яких раніше не було в принципі 25 років.</p>
<p>Друга позиція, порядок є необхідним на перехідному етапі до того моменту, як народні депутати підтримають Закон про ринок електричної енергії. Я прошу вас завтра його підтримати.</p>
<p>Третя позиція, цей порядок дозволив і дозволяє досягнути енергонезалежності. Ми зупинили падіння видобутку вугілля в Україні. Цей порядок дозволив імпортувати та диверсифікувати постачання вугілля, та зменшити потребу в бюджетній підтримці галузі. Крім того, з 1 січня завдяки цьому порядку оптова ринкова ціна була зменшена на 10 відсотків. Окрема подяка тут депутатам, які в грудні проголосували за Закон 5129 щодо альтернативної генерації.</p>
<p>І останнє, питання, яке останніми тижнями вирує, яке насправді було логічним продовженням загальної реформи ринку природного газу, – це розділення вартості газу як товару та впровадження принципу потужності. Комісія це робила у відповідності до законодавства, Коаліційної угоди та Закону "Про ринок природного газу", за який проголосувало 290 народних депутатів. В цьому законі передбачена втрата повноважень по встановленню цін на природний газ, необхідність розділити газ як товар та транспортування, а також запровадження принципу потужності. Прошу звернути вас увагу на цей важливий слайд. Тому що він показує відповідальність комісії та відповідальність уряду в тарифах за газ та за опалення.</p>
<p>На сьогоднішній день комісія в рахунку за природний газ відповідає лише за 13 відсотків. І не має повноважень по затвердженню цін на природний газ. Вже два роки уряд встановлює ціну на природний газ.</p>
<p>У вартості теплової енергії комісія регулює 27 відсотків. В тому числі лише 11 стосуються транспортування та розподілу природного газу. Комісія не має повноважень щодо субсидій. Комісія не має повноважень і до її компетенції не належить питання власності на газорозподільчі чи будь-які інші мережі.</p>
<p>Методика, яка була використана з 1 квітня, розроблялась майже 2 роки. Вона пройшла погодження з усіма органами профільними, враховує європейський досвід, міститься в Меморандумі про співпрацю з Міжнародним валютним фондом і передбачає дуже конкретні переваги для споживача.</p>
<p>Прозорість рахунків. Тому що споживачі заслуговують знати, за що вони сплачують. Скільки окремо за газ. І мають розуміти, що споживача вони мають можливість змінювати. І окрема вартість природної монополії, яка в рази менша чим вартість природного газу.</p>
<p>Ми організовували в минулому році повномасштабне обговорення. 70 тисяч людей, громадян було опитано. І переважна більшість підтримала цей принцип.</p>
<p>В зв'язку з тим, що це питання стало дуже емоційним, політичним, я маю спростувати кілька тверджень, які неправдиві, але поширювались.</p>
<p>По-перше, споживачі й раніше оплачували вартість транспортування. З 1 квітня…</p>
<p>&nbsp;</p>
<p>ГОЛОВУЮЧИЙ. Пане голово, ви вже 5 хвилин вичерпали, вже вичерпали. Я вас, будь ласка, прошу, останній підсумок. Одна хвилина. Тому що люди хочуть задати вам запитання.</p>
<p>Одна хвилина. Будь ласка, одна хвилина.</p>
<p>&nbsp;</p>
<p>ВОВК Д.В. Хочу спростувати неправдиву інформацію, яка поширюється про те, що це додаткові кошти якісь. Це не є правдою, ці кошти йдуть виключно (прошу наступний слайд) на обслуговування газорозподільного та газотранспортного господарства українського, яке належить державі, в якому працюють 75 тисяч українців. Це не будівництво нового, це обслуговування та утримування, це не є окремою додатковою платою, це просто окрема плата і вартість газу за рішенням уряду було зменшено.</p>
<p>Враховуючи численні звернення споживачів, народних депутатів, Прем'єр-міністра України, Президента України, ми дослухалися і призупинили наше рішення, скасували його, якщо юридично так можна сказати, для того, щоб провести додаткові консультації, виконати всі вимоги закону, які проголосовані народними депутатами, передбачити додатковий захист для споживачів для того, щоб жоден споживач не отримав підвищення рахунку, а отримав лише позитивні зміни від цієї реформи: прозорість рахунків, безпеку, а також…</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Дякую. Час для доповіді завершений.</p>
<p>Колеги, хочу нагадати, 20 хвилин запитання до доповідача від народних депутатів, потім буде окремо від фракцій по виступу. Тому кожна фракція зможе своє право використати у розділі "виступи від фракцій". Зараз запитання від народних депутатів.</p>
<p>Хто хоче задати питання Дмитру Володимировичу, прошу провести запис. Будь ласка, прошу провести запис. 20 хвилин надається на цю процедуру, 1 хвилина на запитання.</p>
<p>Лінько Дмитро Володимирович передає Ляшкові. Будь ласка.</p>
<p>&nbsp;</p>
<p>13:12:56</p>
<p>ЛЯШКО О.В.</p>
<p>Олег Ляшко, Радикальна партія. У мене запитання до пана Вовка. По-перше, ми вас другий тиждень шукаємо, десь ви довго в лісі бігаєте, у корупційному лісі довго бігаєте. Швидше треба приходить.</p>
<p>А то як народ грабувати, то тільки… і вночі грабуєте, а як прийти прозвітувати, то вас немає.</p>
<p>Значить, перше питання. Чому сьогодні газорозподільчі мережі, які належать державі досі перебувають в управління олігарха Фірташа і його компанії, представленій тут Льовочкіну і Бойку?</p>
<p>Друге питання. Чому ви приймаєте рішення про запровадження абонплати, не порадившись з урядом, не порадившись з громадськістю, не поцікавившись думкою українців?</p>
<p>І третє питання. Пане Вовк, чи не вважаєте ви за необхідне добровільно піти у відставку після прийняття вами корупційних рішень, які поставили на вуха всю Україну, які схвилювали українських громадян, людям і так важко жити, а коли вони щодня отримують від вас нерадісні новини, то, я вважаю, що ви маєте подати заяву про відставку і йти у відставку.</p>
<p>&nbsp;</p>
<p>13:14:06</p>
<p>ВОВК Д.В.</p>
<p>Дякую за ваші запитання.</p>
<p>По-перше, питання власності не належить до комісії. Не Вовк віддав ці газорозподільні підприємства в управління будь-кому. Навпаки, ми підтримали те, щоб вони находились у власності держави, управлялись державою. Тому ми розробляли відповідний проект закону, направляли його до уряду, а також народним депутатам копії цих листів в мене в наявності до Прем'єр-міністра Гройсмана, до пана Домбровського, до пані Бєлькової, до пані Войціцької.</p>
<p>По другому питанню щодо обговорення з урядом. Комісія методику робила на виконання Закону про ринок природного газу, який проголосувало 290 народних депутатів, погодила його з усіма урядовими організаціями до того як було прийнято Закон про регулятор і зареєструвало в Міністерстві юстиції, що повністю підтверджує законність цієї методики.</p>
<p>Крім того, щодо своє відставки, хочу доповісти. Вона вже затверджена відповідно до закону та указу Президента. Вже в цьому…</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, завершуйте.</p>
<p>&nbsp;</p>
<p>ВОВК Д.В. … звільняються з посади, дві людини звільняються додатково в листопаді і я також знаю, що я звільнений відповідно до указу Президента. Це рішення вже є прийнятим.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступний, будь ласка, народний депутат Владислав Данілін, "Народний фронт".</p>
<p>Максим Бурбак, прошу, "Народний фронт".&nbsp;</p>
<p>&nbsp;</p>
<p>13:15:44</p>
<p>БУРБАК М.Ю.</p>
<p>Пане голово, дякую за те, що ви прийшли сьогодні, і ми почули ваш чудовий звіт. Вдячний за те, що ви згадали, що в 2015 році урядом Яценюка було зроблено все для&nbsp; того, щоб не було віялових відключень і вся система працювала і всі мали опалення і освітлення.</p>
<p>Але тепер хоті вас спитати і передати великий привіт з 204 виборчого округу від голів сільрад. І ви, до речі, сказали, що це було рішення уряду Арсенія Яценюка, про підняття, то хочу нагадати, що ви голова незалежного органу: він не під урядом, не під ким. І тепер хочу сказати: коли ви знімете це ганебне підняття тарифу на нічий час для освітлення на наших вулицях в селах, тому що зростає злочинність, ми витратили державні кошти на встановлення стовпів, поміняли led-ліхтарі, держава витратила вже кошти, а ви тепер нам розказуєте, що світло треба вмикати о 7-8-й. Та зменьшіть цей тариф 24 години по 6-у ранку, ви ж регулятор. Робіть щось, а не тупо виконуйте чиїсь вказівки!</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>13:16:48</p>
<p>ВОВК Д.В.</p>
<p>Дякую за ваше запитання.</p>
<p>Хочу ще раз підкреслити, що ми послідовно виконуємо Коаліційну угоду і Арсеній Петрович як керівник уряду в 2015 році прийняв рішення про те, щоби скасувати будь-які преференції з 1 січня 2017 року для міського освітлення та електротранспорту.</p>
<p>Ще раз нагадую, що є можливість органам місцевого самоврядування користуватися зонним обліком як це роблять і пром… населення, і сплачувати вночі менше, така можливість і сьогодні є.</p>
<p>&nbsp;</p>
<p>ГОЛОВУЮЧИЙ&nbsp; Дякую.</p>
<p>Наступний – народний депутат Сергій Євтушок.</p>
<p>&nbsp;</p>
<p>13:17:25</p>
<p>ЄВТУШОК С.М.</p>
<p>Сергій Євтушок, фракція "Батьківщина".</p>
<p>Оксано Іванівно, я звертаюсь до вас, я був на засіданні цього представника Вовка в НКРЕКП, там повний театр абсурду. Тому прошу передати слово Олексію Рябчину.&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ Прошу, народний депутат Рябчин. Прошу, включіть мікрофон для Рябчина.</p>
<p>&nbsp;</p>
<p>13:17:43</p>
<p>РЯБЧИН О.М.</p>
<p>Олексій Рябчин,фракція "Батьківщина".</p>
<p>Пане Вовк, за роки існування вашої комісії під вашим головуванням були істотно підвищені тарифи, що спричинили енергетичну бідність населення, був вироблений тариф "Роттердам плюс", який збагатив одного олігарха. Ви підняли абонплату за… встановили абонплату за газ, за лічильники і потім її скасували. Ви робили, намагалися продати трансформатори Григоришина. Ви намагалися зробити безліч речей, які просто ганьблять вас, як регулятора. Ви не бачите споживача, тому що ви інвест-банкір, ви бачите тільки монополістів, тільки олігархів, яким ви і служите.</p>
<p>А у мене до вас питання стосовно того закону, який ми прийняли, комісія повинна бути не-за-леж-ною. Чи не вважаєте ви себе незалежним регулятором, якщо ви працювали на Президента, якщо ви призначені указом Президента, якщо ви ходите на фракцію Президента і якщо ви призупиняєте власне рішення за вимогою Президента? Чи вважаєте ви себе незалежним регулятором?</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу, відповідайте.</p>
<p>&nbsp;</p>
<p>13:18:50</p>
<p>ВОВК Д.В.</p>
<p>Дякую за ваше запитання. Я вважаю, що комісія працює незалежно, я вважаю, що депутати прийняли правильне рішення, коли проголосували цей закон і додали незалежності комісії в частині прийняття рішень, але досі не прийняли рішення про фінансове забезпечення. Якщо будуть прийняті зміни до Бюджетного кодексу, повна незалежність буде забезпечена.</p>
<p>Щодо ротації та відставки? Я вже доповідав, згідно закону та Указу Президента, відставка всього діючого складу національної комісії затверджена. Крім того, хочу сказати, що якісь два роки тому ніхто про національну комісію нічого не знав, зараз ми всі рішення публікуємо, всі мають до них доступ. Я прошу не підбурювати населення, в тому числі по абонплаті. Хочу заспокоїти всіх споживачів, що наше рішення не призводить до зростання для жодного споживача, а несе лише позитив. Тому що вони будуть знати за що вони платять, хто відповідає за ціну газу, хто забезпечує безпечне, надійне газопостачання без жодних…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Сергій Соболєв, прошу.</p>
<p>&nbsp;</p>
<p>13:20:06</p>
<p>СОБОЛЄВ С.В.</p>
<p>Соболєв, "Батьківщина".</p>
<p>Скажіть, будь ласка, як вас можна назвати незалежним регулятором, якщо схема "Роттердам плюс" дала можливість Ахметову заробити, по оцінкам експертів, від 10 до 12 мільярдів гривень? Ця схема дозволила незаконно з ОРДЛО завозити сюди вугілля, яке подавалося ніби як вугілля, яке завозилося із-за кордону. Як вас можна назвати незалежним регулятором, якщо ви для Ахметова і інших власників обленерго встановили підключення до&nbsp; енергомереж для промислових підприємств в шість разів більше, ніж це було до вас. До речі, ви теж тоді перелякалися і не опублікували це рішення. Де воно це рішення? Як вас можна назвати незалежним, якщо&nbsp; ви встановлюєте тариф для населення фактично, розбивши його, дійсно, на&nbsp; два тарифи, але це приводить до збільшення вартості ключових послуг, які&nbsp; надаються. Ви ж працюєте на користь Фірташа і Ахметова, так і скажіть.</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>13:21:20</p>
<p>ВОВК Д.В.</p>
<p>Дякую за ваші запитання.</p>
<p>Хочу спростувати втри тези, які ви назвали.</p>
<p>Перша позиція: "Ротердам плюс" не застосувався у минулому році зараз не застосовується, використовується лише минулорічний індекс АРІ, який зменшений&nbsp; для врахування якості&nbsp; вугілля в Україні.</p>
<p>Друга позиція, яку хочу спростувати, жодного підвищення в&nbsp; шість разів комісія не затверджувала, жодних ставок раніше для нестандартного підключення не існувало.</p>
<p>На сьогоднішній день, як я вже пояснив, є три важливі питання: процедура, де ми навели&nbsp; повний порядок. Вартість, де ми&nbsp; удосконалюємо нашу методику: ділимо споживач – генерація враховуємо особливості для кожного з видів замовників. А також питання третє є політичне, яке часто піднімається, хто має за це оплачувати: новий завод, який приєднується чи існуючі споживачі?</p>
<p>Я сподіваюсь, що до 4 травня відповідно до процедури будуть подані письмові пропозиції, як краще&nbsp; розв'язати цю&nbsp; проблему.</p>
<p>І третє питання, яке хочу спростувати. Рішення по запровадженню принципу потужності і окремій&nbsp; оплаті 87 відсотків газу і окремої оплати.</p>
<p>&nbsp;</p>
<p>ГОЛОВУЮЧИЙ. Дякую.&nbsp;&nbsp;&nbsp;&nbsp;&nbsp;</p>
<p>Прошу народний депутат Купрієнко.</p>
<p>&nbsp;</p>
<p>13:22:36</p>
<p>КУПРІЄНКО О.В.</p>
<p>Олег Купрієнко, Радикальна партія Ляшка.</p>
<p>Пане Вовк питання таке, чи розумієте ви, що ви є фактично ворогом розвитку українського бізнесу. Ви підняли плату за приєднання до електромереж, до таких розмірів, що плата за приєднання більша ніж електродвигун, який треба приєднати. Я не кажу про будівництво нового житла, про будівництво підприємства, розвиток заводів і фабрик.</p>
<p>Який розвиток бізнесу може бути в Україні, де для того, щоб щось зробити нове, треба заплатити стільки, що бізнес стільки не коштує.</p>
<p>Питання: коли зміниться ця ганебна практика? Коли Клюєв і компані в 2012 році придумали плату за приєднання, щоб ці гроші направити на будівництво ЛЕП до своїх сонячних електростанцій і ви продовжуєте цю ганебну практику, збільшуючи плату за приєднання, перешкоджаючи вітчизняному бізнесу, а гроші ці йдуть в кармани олігархів, які скупили всю енергосистему України.</p>
<p>&nbsp;</p>
<p>ГОЛОВУЮЧИЙ. Прошу.</p>
<p>&nbsp;</p>
<p>13:23:46</p>
<p>ВОВК Д.В.</p>
<p>Шановний народний депутат, я ще раз повторюю, що по процедурі приєднання ми зробили вже найкраще, що можливо – встановили чіткі терміни по всім видам приєднань, стандартне, нестандартне в залежності обсягів. Друга позиція по вартості, мають бути єдині справедливі умови в незалежності від того, приєднується народний депутат або промисловець. Має бути враховано також і інтереси відновлювальних джерел енергетики, і всі ці речі досягнуто.</p>
<p>Якщо казати про сьогоднішню вартість приєднання, вона є найдешевшою, ніж в 90 країнах світу, одна з найдешевших в світі. Ще раз наголошую, використовувати правдиву інформацію. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Прошу народний депутат Олексій Кириченко.</p>
<p>Чижмарь, прошу народний депутат Чижмарь. Включіть, будь ласка, мікрофон.</p>
<p>&nbsp;</p>
<p>13:24:36</p>
<p>ЧИЖМАРЬ Ю.В.</p>
<p>Юрій Чижмарь, фракція Радикальної партії.</p>
<p>В мене два питання. Перше. Пане Вовк, те, що ви не провели професійну дискусію, призвело до двозначного тлумачення статті 40 Закону про ринок природного газу. Тому що вона говорить, що споживач оплачує послуги&nbsp; по транспортуванню, а ви ввели абонплату, тобто я користуюсь чи не користуюсь, оплачую абонплату, хоча говориться про послуги, які мені фактично надані, це перше.</p>
<p>Друге питання. Ви прийняли це, не погодивши з Кабінетом Міністрів, а реалізація Закону про ринок природного газу передбачала одночасне впровадження кількох механізмів для реалізації цього закону, в тому числі вільний ринок, поставка будь-яким імпортером або виробником газоспоживачеві, в тому числі вирішення питання субсидій. Тому що ця плата виходить із-під субсидій. І таким чином ви розбалансували виконання закону, а, на мій погляд, ви разом з Кабміном мали були прийняти покроковий шаг, тобто якийсь документ, як реалізовувати цей закон для того, щоби всі моменти врахувати своїм одностороннім впровадженням цієї абонплати, непрозорої абонплати, хоча ми говоримо про те…</p>
<p>&nbsp;</p>
<p>ГОЛОВУЮЧИЙ. Прошу, відповідайте.</p>
<p>&nbsp;</p>
<p>13:25:46</p>
<p>ВОВК Д.В.</p>
<p>Пане Чижмарь, послуга надається, вона полягає в забезпечені тиском природним газом кожного споживача, це досвід країн Європи, майже у всіх країнах використовується фіксована плата, вона також залежить де-факто від потужності, типу, розміру лічильника. Тому ми вважаємо, що ми діяли виключно в межах законодавства і наше рішення, погодження з боку Міністерства юстиції підтверджує залучення уряду у цей процес.</p>
<p>Щодо інших питань таких, як монетизація, лібералізація цін, питання треба адресувати уряду, тому що це його компетенція.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Долженкова, 2 хвилини, йому передав слово народний депутат Папієв та Гальченко. Прошу.</p>
<p>&nbsp;</p>
<p>13:26:36</p>
<p>ДОЛЖЕНКОВ О.В.</p>
<p>Здравствуйте, уважаемые граждане Украины, коллеги! Здесь действительно рассматривается очень важный вопрос – вопрос коммунальных услуг, который касается миллионов граждан.</p>
<p>Необходимо отметить, что сейчас мы наблюдаем театр абсурда. Почему? Потому что фактически каждая фракция пытается спихнуть друг на друга вину… <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Прошу виключити мікрофон.</p>
<p>Я вас прошу, щоб ви виступали державною мовою і ви зможете задати своє запитання.</p>
<p>Включіть мікрофон.&nbsp; Я просто зробила зауваження…<i>(Шум у залі)</i></p>
<p><i>&nbsp;</i></p>
<p>ДОЛЖЕНКОВ О.В. Пані Сироїд…</p>
<p>&nbsp;</p>
<p>ГОЛОВУЮЧИЙ. Державною мовою, будь ласка. <i>(Шум у залі) </i>Виступайте державною мовою і не буде проблем, це український парламент, і якщо вам не подобається, ви можете виступати російською в іншому парламенті. Які проблеми?</p>
<p>&nbsp;</p>
<p>ДОЛЖЕНКОВ О.В. Включіть мікрофон.</p>
<p>&nbsp;</p>
<p>ГОЛОВУЮЧИЙ. У вас включений мікрофон.</p>
<p>&nbsp;</p>
<p>13:27:46</p>
<p>ДОЛЖЕНКОВ О.В.</p>
<p>Пані Сироїд, я для вас особисто хотів би провести лікнеп щодо Закону України "Про Регламент" як головуючого. Ви зараз ведете засідання Верховної Ради України, зараз ви як посадова особа ви зловживаєте своїм посадовим становищем. Чому? Тому що ви порушуєте закон України, Конституцію України, Закон України "Про Регламент Верховної Ради України". Я неодноразово наголошував на тому, що людина, яка виступає, має право користуватися своєю мовою. Державною мовою маєте користуватися ви як головуюча. А ви зараз закриваєте рот опозиції.</p>
<p>А питання в мене наступне полягає. Справа навіть тут не в мові, тому що громадянам України не легше буде, якою мовою зараз це питання буде задаватися і які рішення будуть прийматися. Тому що зараз проводиться геноцид населення, і це не високопарні фрази. І цей геноцид населення проводиться за співучастю всіх фракцій, які сформували коаліцію "Європейська Україна". Їжте вашу Україну європейську з європейськими тарифами. А говорити про те, що пан Вовк в чомусь винуватий, він – виконавець. Всі тут це знають.</p>
<p>&nbsp;</p>
<p>ГОЛОВУЮЧИЙ. 30 секунд, дайте завершити.</p>
<p>&nbsp;</p>
<p>13:28:59</p>
<p>ДОЛЖЕНКОВ О.В.</p>
<p>Це централізована політика Президента, уряду, всіх тих фракцій, які підписували Коаліційну угоду. І пан Вовк зазначив, що дійсно в Коаліційній угоді були положення щодо запровадження мораторію на встановлення пільгових тарифів для всіх категорій населення. Саме в Коаліційній угоді були запроваджені положення, у відповідності до яких необхідно довести рівень тарифів на електропослуги, на постачання теплових послуг, на постачання водовідведення, природо…</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>13:29:35</p>
<p>ГОЛОВУЮЧИЙ. Дякую. Прошу відповідати.</p>
<p>&nbsp;</p>
<p>13:29:37</p>
<p>ВОВК Д.В.</p>
<p>На мою думку, відбулася за останні два роки дуже важлива реформа, коли перейшли від штучних політично мотивованих рішень по тарифам до системи адресних субсидій. Це рішення дозволило суттєво скоротити дефіцит державного бюджету. Я сподіваюсь, що, не зважаючи на бурхливі емоційні політичні виступи всі народні депутати все ж таки будуть підтримувати курс на енергонезалежність та на адресну допомогу тим, хто дійсно потребує допомоги. Дякую.</p>
<p>&nbsp;</p>
<p>13:30:13</p>
<p>ГОЛОВУЮЧИЙ. Слово надається, Шкварилюк передає Ігорю Гузю. Будь ласка, пане Ігор.</p>
<p>&nbsp;</p>
<p>13:30:18</p>
<p>ГУЗЬ І.В.</p>
<p>Ігор Гузь, Волинь.</p>
<p>Пане Вовк, у мене до вас питання: як вам спиться останній тиждень-другий? Ви висипаєтесь, все вам добре? Зранку встаєте? Я хочу до вас звернутись від імені моїх 150 тисяч виборців, бо я мажоритарник. У мене 208 сіл. Люди ламають ноги, тому що ви придумали, що треба низькі тарифи встановити на електроенергію з двадцять четвертої по шосту ранку!</p>
<p>Люди за 25 років попроводили собі газопроводи за свої гроші, а ви їх заставляєте за конфорку 100 гривень платити! Совість є у вас?! Ви думаєте, ви спілкуєтесь з людьми, пане Вовк?! Я пропоную вам "к чертовой матери" забиратися назад в "Рошен"! Там вам буде спокійно, чемно і добре, і солодко. А не займатись єрундою на вашій посаді! Думайте про людей! Ганьба вам! Дякую.</p>
<p>&nbsp;</p>
<p>13:31:19</p>
<p>ВОВК Д.В.</p>
<p>Дякую за ваше запитання, пане Гузь. Я, звичайно, коли повернусь на робоче місце, як це роблю кожен день своєчасно, перевірю, чи голосували ви особисто за Закон про ринок природного газу. І тому буду послідовно виконувати рішення, які прийняті в цій залі.</p>
<p>Щодо споживачів електричної енергії. Ви дійсно зазначили, що є можливість користуватись зонним обліком. Комісія зруйнувала монополію обленерго на продаж цих лічильників. Завдяки цьому рішенню майже 400 тисяч громадян мають можливість заощадити.</p>
<p>Щодо газопостачання. Хочу підкреслити, що 75 тисяч українців забезпечить надійне та безпечне газопостачання. Щоб не було в жодному місті ні України, ні Києва, в жодному і на вашому окрузі, жодних аварій на газопостачальних.</p>
<p>Мова не йде про купівлю чогось нового. Мова йде про велику систему, яку треба обслуговувати виключно. Дякую.</p>
<p>&nbsp;</p>
<p>ГОЛОВУЮЧИЙ. Дякую. Тільки, Дмитро Володимирович, вам нагадаю, що парламент і депутати є контролюючим органом, який контролює діяльність, а не навпаки. Щоб зберігалась і достатня повага до народних депутатів.</p>
<p>Сажко від "Опозиційного блоку", будь ласка.</p>
<p>&nbsp;</p>
<p>13:32:30</p>
<p>САЖКО С.М.</p>
<p>Прошу передати слово Шурмі.</p>
<p>&nbsp;</p>
<p>13:32:35</p>
<p>ШУРМА І.М.</p>
<p>Ігор Шурма, "Опозиційний блок".</p>
<p>Я звертаюсь зараз не до пана Вовка, я звертаюсь до громадян України, які зараз слухають те, що відбувається сьогодні в залі. Хочу вам сказати. На превеликий жаль, зараз вас ніхто не відстоює. Ніякі тарифи, ніякі абонплати не в голові. Не про вас іде на сьогоднішній день мова.</p>
<p>На сьогоднішній день є спроба так само, як з НАЗК, так само і сьогодні з комісію, поставити на коліна і в залежність тих людей, які є виконавцями.</p>
<p>Я хотів би вам сказати, що колись на кожному кроці звучало "коаліційна угода". Так чому ж сьогодні згідно коаліційної угоди ніхто не говорить, що сьогодні стало в сто раз краще, ніж за часів до 2014 року, що людям легше жити почалося? Зараз не про вас, не про людей, а зараз важно, щоб вас… щоб тих людей, яких сьогодні є в більшості, боявся Вовк, боялося НАЗК, боялося НАБУ. Якщо цього не відбувається, вони всі погані і&nbsp; непрофесійні.</p>
<p>А до пана Вовка, я вам кажу, виконуйте Закони України, як&nbsp; не знаєте, що робити.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Це, очевидно, було не запитання, а виступ.</p>
<p>І останнє слово для запитання я даю Тетеруку Андрію Анатолійовичу. І це буде останнє запитання. Потім будуть виступи від фракцій. Будь ласка.</p>
<p>&nbsp;</p>
<p>13:33:49</p>
<p>ТЕТЕРУК А.А.</p>
<p>Передаю слово Юрію Березі. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Логвінський, будь ласка, передає слово.</p>
<p>&nbsp;</p>
<p>13:34:10</p>
<p>ЛОГВИНСЬКИЙ Г.В.</p>
<p>Шановний пане Вовк, у мене до вас таке запитання… А можна попросити якось переді мною відійти трошки, а то не бачу… Да?</p>
<p>А ви скажіть, будь ласка, чи є у вас розуміння, коли і як для наших громадян буде все ж таки розуміння, яка буде економія, як за наслідками ваших реформ люди будуть відчувати себе добре, коли і як це відбувається, чи збудовано у вас якийсь план з цього приводу?</p>
<p>І ще скажіть, будь ласка, коли ми будемо відчувати себе&nbsp; європейцями, з вашим, у тому числі, обов'язком та допомогою в питанні, в тому числі, енергозабезпечення нашої держави? Що для цього потрібно?</p>
<p>Дякую.</p>
<p>&nbsp;</p>
<p>13:34:57</p>
<p>ВОВК Д.В.</p>
<p>Дякую за ваше запитання.</p>
<p>Якщо&nbsp; казати про рішення по розділенню рахунків, то хочу повідомити всім присутнім, що цим рішенням передбачалось забезпечити майже мільйон українців індивідуальними лічильниками, цим рішенням передбачалося забезпечити дистанційним обліком майже п'яту частину міста Маріуполя, велику частину міста Тернополя, щоб кожний споживач отримував інформацію, скільки він споживає в режимі он-лайн, мав власний кабінет, щоб була безпека при газопостачанні. І це лише по цьому невеличкому питанню, яке викликало стільки дискусій. По кожному сектору в нас є чіткі плани, як побороти великий знос мереж, про які ніхто не каже, як забезпечити це з мінімальним навантаженням на споживачів. Найважливішим завданням для комісії після того, як будуть прийняті Закон про ринок електричної енергії, вже прийнятий Закон про ринок природного газу, забезпечити ефективну роботу природних монополій на користь споживача. В цьому ми не єдині, ще раз підкреслюю, ключові донори такі як Європейський Союз, EBRD…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд</p>
<p>&nbsp;</p>
<p>ВОВК Д.В. … запроваджене стимулююче тарифоутворення, тому що лише воно дозволить залучити інвестиції, покращити якість та зменшити тариф.</p>
<p>&nbsp;</p>
<p>ГОЛОВУЮЧИЙ. Дякую вам, Дмитро Володимирович.</p>
<p>Час на запитання завершений. І зараз переходимо до виступів від фракцій. І я прошу фракції і групи записатись на виступ. Дмитро Володимировичу, це вже будуть виступи, а не запитання, ви можете зайняти своє місце, а потім будете мати заключне слово.</p>
<p>Прошу провести запис від фракцій і груп. Від "Самопомочі" Войціцька. Будь ласка, на трибуну.</p>
<p>&nbsp;</p>
<p>13:37:05</p>
<p>ВОЙЦІЦЬКА В.М.</p>
<p>Вельмишановний пане Голово, шановні колеги! Чесно кажучи, сьогоднішній виступ голови незалежного регулятора мені нагадав таку ситуацію, коли плюють в очі, а кажуть, що це божа роса. Брехня! Брехня на брехні!</p>
<p>Розпочнемо з просто прикладу того самого рішення, яке ви прийняли по трансформаторам Григоришина, де ми і депутатський корпус, і відповідні експерти приходили і намагались переконати вас у тому, що 2 мільярди гривень, які мали піти у кишеню пану Григоришину, були абсолютно безпідставні. До чого ми мали дійти, щоб незалежні експерти мали нуль у вас, виявляється, криденції. Ви на них не зневажали так само, як і на депутатів. І потім, коли тільки втрутилися депутат… корпус дипломатичний від наших колег західних, це рішення було переглянуто.</p>
<p>Наступне. "Роттердам плюс". Тут взагалі цікава історія. Нам розповідали про те, що введення формули було необхідне для того, щоб забезпечити відповідну енергетичну незалежність від постачання вугілля з зони окупованої. Потім виявляється, що це рішення не забезпечило нам диверсифікацію постачання адже з 25 мільйонів тонн вугілля, яке ми спожили одного року тільки 400 тисяч тонн ми взяли з інших ринків поза межами України. І нам треба було знову ж таки дочекатися до листа від віце-президента Європейської комісії, який назвав ваше рішення, цитую: "Контраверсійним".</p>
<p>Більше того, з 1-го квітня компанія "ДТЕК" розпочала іще і експорт електроенергії в Молдову. Тобто ніякої кризи у нас з вами немає. Але при цьому і при всьому незалежний регулятор приймає рішення, які йдуть не на користь споживачу, а на користь наповнення кишень олігархів.</p>
<p>І останнє, дуже цікавий момент, який стосується введення так званої абонплати. Ви розповідаєте нам і на всіх ефірах про те, що депутатський корпус прийняв такий революційний Закон про ринок газу. Так, ми його прийняли і там ми дійсно заснували європейські принципи. Але ми сказали, що спочатку необхідно повернути державі державну власність, яка була вкрадена тими ж самими олігархами такими як Фірташ. Що ви робите? Ви застосовуєте принципи тільки частково і забезпечуєте їх надприбутками.</p>
<p>Тому, закінчуючи, я би хотіла сказати, що вам не консультації треба проводити, пан Вовк, з громадськістю, а треба писати заяву про звільнення і не ховатися за 18-ма місяцями індульгенції, які вам надав Президент України. Звільняйтесь!</p>
<p>&nbsp;</p>
<p>ГОЛОВУЮЧИЙ. Від Радикальної партії Ляшко Олег Валерійович.</p>
<p>&nbsp;</p>
<p>13:40:10</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні колеги, чому така млява реакція на Вовка? Тому що ми всі розуміємо, що реально НКРЕКП так званим незалежним регулятором керує не Вовк, який призначений керівником цього так званого незалежного регулятора, а цим НКРЕКП керує Президент України Петро Порошенко. І Вовк поставлений на НКРЕКП з однією метою:&nbsp; проводити політику змови Президента Порошенка з олігархами. За цю політику змови платить кожен українець із власної кишені. Колеги вже наводили приклади корупційних рішень НКРЕКП, це мільярди і мільярди, які щодня витягують з наших кишень, із кишень сільських людей, із кишень міських людей, із людей, які заробляють копійчані доходи, щоб заплатити за апетити олігархів, за апетити Президента, які як при Януковичі були в шоколаді так і сьогодні є в шоколаді.</p>
<p>Що пропонує Радикальна партія? Ми добилися скасування рішення по абонплаті, але цього абсолютно не достатньо для того, щоб припинити корупцію в НКРЕКП. Наступне рішення і це повинно було бути два роки тому, коли парламент проголосував Закон про ринок газу, це повернення до державного управління державних газорозподільчих мереж. При Януковичу ці державні мережі у безплатне управління отримали Фірташ, Льовочкін і Бойко, сьогодні Януковича давно немає, але ці державні мережі продовжують бути в їхньому управлінні. Чому? Тому що своєю лояльністю за свою корупцію вони розплачуються "Інтером", вони розплачуються, Бойко, Льовочкін, голосуваннями у Верховній Раді. Зверніть увагу, "Опоблок", який називає себе опозиційною фракцією, жодного слова не сказав про грабіжницьку абонплату, жодного слова не критикує діяльність НКРЕКП. Це показує, що корупційні рішення, які приймаються в інтересах Фірташа, Льовочкіна, Бойка, це рішення, які освячені Президентом України, за ці корупційні рішення платять українці.</p>
<p>Наступна наша вимога це відставка НКРЕКП. У парламенті голосували за Закон про НКРЕКП, наша фракція не голосувала, тому що в цьому законі була протягнута норма, яка дає можливість рошенівського Вовка зберігати на посаді ще 18 місяців. Кожен день цей рошенівський Вовк в овечій шкурі мільярди краде. Уявіть собі, скільки вони 18 місяців будуть красти? Тому я вважаю, що сюди на звіт мав би прийти не рошенівський Вовк, сюди мав би прийти рошенівський керівник Петро Олексійович Порошенко і прозвітувати перед українцями, коли&nbsp; вони припинять грабувати українців, а якщо сюди&nbsp; вже прийшов рошенівський Вовк, то я&nbsp; вважаю, що він мав би прийти не один, а&nbsp; в супроводі НАБУ і ГПУ, щоб ми тут здійснили громадський арешт, щоб його тут же пов'язали і відвезли в тюрму.</p>
<p>&nbsp;</p>
<p>ГОЛОВУЮЧИЙ. Від "Опозиційного блоку" – Долженков.</p>
<p>&nbsp;</p>
<p>13:43:24</p>
<p>ДОЛЖЕНКОВ О.В.</p>
<p>Доброго дня, шановні громадяни! Шановні колеги! Але&nbsp; більше цей виступ, звичайно, це&nbsp; звернення до громадян України, що зараз відбувається.</p>
<p>Тут говорять про те, що на кого&nbsp; покладається політична відповідальність за ці рішення, по відношенню до кого&nbsp; застосувати громадський арешт. Чомусь всі замовчують про те, що всі фракції підписавши коаліційну угоду про 2014 році про створення Європейської України взяли курс на підвищення тарифів на житлово-комунальні послуги. Чому не говоримо про те, що вказані напрямки були характеризуються&nbsp; створенням економічно обґрунтованих&nbsp; тарифів, чому ми не говоримо про те, що одним із пунктів коаліційної угоди є запровадження мораторію на&nbsp; встановлення пільгових тарифів для всіх категорій населення. От зараз тут про Вовка говорять, про Президента, та ви всі в лайні.</p>
<p>Окрім фракції "Опозиційного блоку", який не підтримує цю політику. Не потрібно говорити про те, що політична відповідальність на комусь персонально це вас&nbsp; стосується і це ваша провина на тому,&nbsp; що зараз такі тарифи. На жаль, представник Національної комісії всю цю політику&nbsp; говорить про те, що це є тарифна&nbsp; децентралізація. Я вибачаюсь, але&nbsp; вже бюджетну децентралізацію ми проходили і ми бачили, які наслідки від бюджетної децентралізації позбавили територіальної громади і податку на доходи фізичних осіб 25 відсотків перенаправивши його до державного бюджету. Ось вам децентралізація.</p>
<p>А що стосується тарифної децентралізації, то, зокрема, для&nbsp; громадян України я приведу деякі&nbsp; факти, тому що тут не можуть&nbsp; говорити на тій мові, на якій більш вільно я можу говорити, але&nbsp; цифри вони річ вперта.</p>
<p>У кінці 2013 року тарифи на електроенергію це є складовою тарифної децентралізації 30 копійок&nbsp; за кіловат-годину. У 2017 році&nbsp; – 90&nbsp; копійок за кіловат-годину – це споживання до 100 кіловат-годин. В три рази підвищення!</p>
<p>Гаряча вода: 15 гривень за метр кубічний, в 2017 році - 77 гривень за метр кубічний. В п'ять разів підвищення! Ось вам європейська Україна.</p>
<p>Опалення, послуги з постачання теплової енергії: 3 гривні 10 копійок за метр квадратний – це без лічильників, зараз, в 2017 році – 31&nbsp;&nbsp; гривня за метр квадратний без лічильників. Ціна на природний газ: в 2013 році 725 гривень без лічильників, 798 гривень з лічильником, для всіх категорій споживачів, зараз - 6 тисяч 879 гривень. Ось ваша тарифна децентралізація: підвищили всі тарифи на житлово-комунальні послуги від чотирьох до дев'яти&nbsp; разів,&nbsp; зараз говорите, персонально, що це відповідальність окремо взятого Президента, чи НКРЕКП, тим самим замовчуєте, що саме ви поклали політику тарифної децентралізації в лапках, а це на фоні зубожіння…</p>
<p>&nbsp;</p>
<p>ГОЛОВУЮЧИЙ. 30 секунд,&nbsp; будь ласка.</p>
<p>&nbsp;</p>
<p>ДОЛЖЕНКОВ О.В. На фоні, все це, на фоні зубожіння населення, підвищили від чотирьох до дев'яти разів тарифи на житлово-комунальні послуги, а зараз&nbsp; з такою пристойною миною всі говорять про те, що "я тут не при делах, я тут ні при чому, це мене не стосується". Це вас стосувалося після того як ви підписали коаліційну угоду і заложили ці основоположні пункти в розвиток і підвищення тарифів.</p>
<p>&nbsp;</p>
<p>ГОЛОВУЮЧИЙ. Від "Блок Петра Порошенка" Гончаренко Олексій, будь ласка.&nbsp;</p>
<p>&nbsp;</p>
<p>13:47:09</p>
<p>ГОНЧАРЕНКО О.О.</p>
<p>Олексій Гончаренко, "Блок Петра Порошенка".</p>
<p>Шановні громадяни України, питання: а для чого ви обирали парламент? Для того, щоб слухати зайвий раз про "вовка", "зайця", "зозулю" і інший "політичний зоопарк"? А, можливо, для того, щоб послухати зайвий раз про негідників Льовочкіна та Бойка від тих, хто отримував від них багато років зарплату, сидів на їхній зарплаті і проводив по своїх списках їхніх людей сюди в парламент. А може, ви обрали парламент України для того, щоб парламент України захищав ваші інтереси і саме так вважає фракція&nbsp; "Блоку Петра Порошенка" і уряд, який ми сформували.</p>
<p>Саме тому на наступний день після прийняття рішення від НКРЕКП, яке викликало&nbsp; обурення в людей, нерозуміння, рішення, яке ніхто нікому не пояснив, Прем'єр-міністр України Володимир Гройсман виступив, звернувся, сказав, що це є неправильно. Звернувся до комісії з вимогою переглянути власне рішення. Саме тому на наступний день зібралася сама велика фракція українського парламенту – фракція "Блоку Петра Порошенка", і одностайно… і одностайно поставило вимогу перед НКРЕКП, щоби було переглянуто рішення, яке люди не розуміють, і головне – яке може призвести до збільшення платежів людей. Люди вже не в змозі це терпіти. Ми поставили це питання, нас підтримав Президент, і комісія зробила те, що мала зробити: відмінила власне рішення.</p>
<p>І сьогодні я хочу звернути вашу увагу, хто ж це все критикує і хто це вам зараз розповідає всі ці політичні балачки? Ті, хто два роки тому, весь парламент – Радикальна партія, "Батьківщина", "Самопоміч" – голосували за прийняття Закону "Про ринок природного газу", який саме і передбачає розділення плати за газ на дві частини: абонплата і плата безпосередньо за споживання.</p>
<p>Так що&nbsp; зробив Вовк? Вовк виконав Закон України. Зробив він це неправильно, не таким чином, як мав зробити, тому ми відреагували і є результат. Але це, ще раз я хочу повторити, це – закон України.</p>
<p>Більше того, нащо він нам потрібен, таке рішення? Воно дає Україні, значно підвищує наші шанси у Стокгольмському арбітражі, де Україна бореться за&nbsp; 12 мільярдів доларів, де проти України "Газпром" подав іск на 50 мільярдів доларів. І при цьому "Газпром" у своєму іску спирається на контракт, який підписала Юлія Володимирівна Тимошенко. Але зараз про це ніхто не каже, бо не хоче про це казати.</p>
<p>Я підвожу риску.&nbsp; Фракція "Блоку Петра Порошенка" робила, зробила і буде робити наперед одне: щоби жоден громадянин України не постраждав&nbsp; від рішення про розділення платежу за газ, на дві, на три, на п'ять платіжок – нема різниці.</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ГОНЧАРЕНКО О.О. Ані на жодну копійчину платіж за газ не має зрости – ані на жодну копійчину! Якщо для когось він знизиться – супер. Ми підтримаємо, це була правильна позиція НКРЕКП. Але для жодної людини, для жодного громадянина України платіж не має бути підвищений, ми це забезпечимо.</p>
<p>І, шановні друзі, не лякайтесь, не так страшний Вовк, як політикани-шакали в овечих шкурах, які ллють крокодилові сльози за долю людей.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Мельничук Сергій Петрович від&nbsp; "Волі народу".</p>
<p>&nbsp;</p>
<p>13:51:05</p>
<p>МЕЛЬНИЧУК С.П.</p>
<p>Доброго дня, колеги, шановний український народе! Хочу почати з того, що щоб наша говорильня не закінчилась говорильнею просто, от, тому мій виступ прошу рахувати депутатським запитом і направити його до антикорупційних органів – це НАБУ і Антикорупційної прокуратури, і щоб дані факти, які мною будуть наведені, були розслідувані даними&nbsp; органами.</p>
<p>Перше. Звернути увагу, а де ж працював до початку діяльності в урядових органах пан Вовк? А це компанія... З 2009 по 2013 рік, а це компанія ICU, де він був віце-президентом. Чим займалася ця компанія? Ця компанія займалася скупкою акцій певного енергетичного альянсу. А хто ж в цій компанії був засновником? А в цій компанії засновником був пан Данилишин, який потім також працював у схемі в урядових установах. А чи не є це корупцією, що далі цих компаній акції піднялися після, після введення "Роттердам плюс" на 40 відсотків? А чи не є це корупцією, шановні?</p>
<p>Тепер повернемося до газу. Газ, а чи є облік газу і тарифи, які поставляються на окуповані території? А чи вони однакові?</p>
<p>Далі, слідуюче питання. А чи обліковується вхід на територію після окупованих територій і далі на вихід в європейську частину, чи обліковується цей газ і чи обліковується різниця українського газу з тим, який поставляється з Росії? Не будемо народу замилювати очі, адже це і російський газ, який ми платимо. Скільки оплачується українського газу і по якій ціні? А чи немає цього лівого газу, який не обраховується, і його рахують як російський, і українські громадяни із своїх кишень оплачують український газ тільки по російським тарифам і платять це окупанту, що приховується, нібито ми його поставляємо із Європи.</p>
<p>Я свій виступ закінчив.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Від "Народного фронту" – Бурбак Максим. Будь ласка.</p>
<p>&nbsp;</p>
<p>13:54:02</p>
<p>БУРБАК М.Ю.</p>
<p>Шановні колеги, в мне стається таке враження, що, як колишній міністр інфраструктури, що з вас, пане Вовк, стрілочник вийшов непоганий.</p>
<p>То вам винні депутати, то вам винний Прем'єр-міністр Яценюк, який відповідально приймав важливі рішення, коли країна стояла на межі дефолту і коли можливі були віялові відключення, тому що не було вугілля і ми його закуповували в Південно-Африканській республіці, то це були відповідальні рішення. А коли ми вже прожили і бачимо, що економіка починає відновлюватись, можна робити якісь послаблення і це вже ваша відповідальність, пане Вовк, ви приймали рішення як незалежний орган.</p>
<p>Далі хотів би сказати, що абонплата за підключення до газу, це не плата за підключення, це податок на користь Фірташа, Льовочкіна.</p>
<p>Хочу вам нагадати і тут, до речі, виступали проросійська фракція, розказуючи про Коаліційну угоду. Теж стрілки не переводьте.</p>
<p><a href="http://w1.c1.rada.gov.ua/pls/zweb2/webproc4_2?pf3516=2011&skl=9" target=_blank>2011</a> рік, місто Чернівці, профірташівська запроданівська фракція дає подарунок Фірташу як власнику Чернівціоблгазу другу низку газогону вартістю понад 23 мільйони гривень і все. А тепер ви хочете, щоб ми, коли збудували цю низку газогону за гроші всієї громади, зараз ще й платили за підключення. То я вам можу порадити, от що ви повинні були зробити. Розробити механізм, як повернути в державну або комунальну власність ці газорозподільчі мережі, облікувати їх, визначити вартість і розробити типовий договір для громади, щоб вона заключила з облгазами, і вони платили за оренду цієї інфраструктури. Оце ви були б робили правильно. Потім би провели громадські обговорення, пояснили сільським головам, як це, що це треба зробити. І тоді вони, певно, це б підтримали.</p>
<p>А тепер я вас хочу запросити до себе на 204 округ в село Баламутівку, яка зробила десять років тому газорозподільчу мережу по всьому селу, а облгаз навіть не спромігся підключити до газу середнього тиску. Ось про що треба говорити і дивитися в очі людям!</p>
<p>Далі, тут, коли ви розказуєте про нічний тариф, який підписав Яценюк, так він багато підписував правильних документів. Але тепер ви як незалежний регулятор повинні були б прийняти рішення. Коли пікове навантаження о 9, о 8 годині, як ви розказували, то певне можна вводити тариф. А з 24-ої по 6 годину ранку, коли наші атомні електростанції виробляють струм, ми не знаємо, його куди діти, отоді треба зробити взагалі нуль для того, щоб могли села бути освітлені і не росла злочинність.</p>
<p>Тому я можу сказати так: ми правильно зробили, що повернули парламенту таку функцію як функція парламентського контролю. І треба кожної середи заслухувати таких керівників. НАЗК показало, що вона недієздатна, і тому уряд вніс законопроект щодо змін в НАЗК для того, щоб можна було впорядити їх роботу. Тому…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>БУРБАК М.Ю. Фракція "Народного фронту" як найбільш відповідальна державницька сила пропонує вирішення також цієї проблеми. Це ініціатива "Народного фронту", законопроект (номер 6073) про повну заміну всіх членів НКРЕКП. І тоді це буде незалежний компетентний орган.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І заключний виступ, Соболєв Сергій Владиславович від "Батьківщини".</p>
<p>&nbsp;</p>
<p>13:57:40</p>
<p>СОБОЛЄВ С.В.</p>
<p>Шановні колеги, а з чого все почалося? Як Вовк був призначений на посаду? Відкриваємо Конституцію. Чи є повноваження у Президента призначати представників незалежних регуляторів. Немає. На якій підставі взагалі існує цей орган? Як ви, пане Вовк, ви ж тут посилаєтесь постійно на закони, покажіть мені в Конституції право Президента призначати вас на посаду.</p>
<p>Ви є незаконний, неконституційний орган. А тепер дивимося, що цей орган зробив за цей час. Перше рішення цього органу, це рішення, яке дозволило Ахметову завозити крадене вугілля, за яке сплачували бойовикам кров'ю наших громадян, з території так званого ОРДЛО на територію України. І це дозволяло фактично на кожній тонні вугілля від півтори до двох тисяч гривень красти! Красти у громадян, красти у підприємств, красти у держави Україна.</p>
<p>Ви це посвятили і ви це зробили! Хто завізував це рішення? Міністерство юстиції. Коли Гройсман зараз "плаче", що він про щось не знає, нехай відкриває акти Міністерства юстиції.</p>
<p>Друге ваше рішення. Ви не знали про те, що ви в 6 разів підняли приєднання до так званих незвичайних мереж? Відкривайте це рішення, січень місяць. Ви боїтесь його друкувати. І воно не вступило в законну силу до цього часу. Хто його візував? Мін'юст.</p>
<p>Третє рішення, навколо якого іде вся ця ситуація. Це рішення, яке стосується абонплати. Хто візував? Мін'юст. Гройсман не знав про нього?! Права рука не знає, що робить ліва рука?!</p>
<p>Тому, шановний пане Вовк, у вас є одна ситуація. Прийдіть сюди не з таким звітом, з яким ви прийшли. А розкажіть, скільки отримали від цього Ахметов, Фірташ, інші власники обленерго? Розкажіть яким чином тепер кожен громадянин України змушений за те, що ви лобіюєте інтереси олігархів країни, сплачувати додатковий тариф в кожному кубометрі газу або в кожному кіловаті електричної енергії?</p>
<p>І саме головне не це навіть. Саме головне є те, хто це все покриває? Те, що сталось після Помаранчевої революції, коли перший, хто увійшов&nbsp; у кабінет Ющенка, був Фірташ, а той кричав: я не знаю, хто це такий. Ці руки нічого не крали.&nbsp; Був Ахметов.&nbsp; Вони знову зайшли в кабінет Порошенка, вони знову керують державою. Саме&nbsp; тому "Опоблок" мовчить і голосує&nbsp; разом з вами. Схаменіться! Дякую.</p>
<p>&nbsp;</p>
<p>ГОЛОВУЮЧИЙ. Колеги,&nbsp; увага, увага.&nbsp; Зараз я дам&nbsp; репліку&nbsp; по хвилині всім, хто був названий, а потім буде заключне слово. У послідовності, почнемо&nbsp; "Опоблок", його останнім назвали.&nbsp;</p>
<p>Будь ласка,&nbsp; Ігор Шурма,&nbsp; 1 хвилина. Потім Войціцька, так? <i>(Шум у залі) </i>&nbsp;Хто?&nbsp; Будь ласка,&nbsp;&nbsp; Шурма,&nbsp; 1 хвилина.&nbsp;&nbsp;</p>
<p>&nbsp;</p>
<p>14:01:17</p>
<p>ШУРМА І.М.</p>
<p>Ігор Шурма,&nbsp; "Опозиційний блок".</p>
<p>Ви знаєте, я, коли був&nbsp; малий, а&nbsp; ми всі були малими,&nbsp; я питав своєї бабці, чому на світі&nbsp; є злі люди? І вона мені казала:&nbsp; ти знаєш, всі ті, хто їв з ножа, снідав, вони&nbsp; є злі.</p>
<p>Оце я слухаю сьогодні&nbsp; своїх колег по парламенту,&nbsp; таке враження,&nbsp; що вас всіх годували з сокири, що ви компот рубаєте обценьками. Що ви робите!? Напередодні Великодніх свят, коли ви всі&nbsp; ходите в церкву і молитеся, ви опускаєте Україну перед очима міжнародної спільноти, перед своїми громадянами не відомо до якого рівня. Ви схаменіться, я вам&nbsp; всім рекомендую перед тим, як на сьогоднішній день&nbsp; кидати каміння&nbsp; один у одного,&nbsp; подумайте, що вас слухають батьки, вас слухають діти. У кого ви перетворюєтеся, у звіринець?&nbsp; Так той звіринець на сьогоднішній день потребує не захисту законодавчого, як це робили, а цей звіринець потребує&nbsp; того, щоб його розігнали.</p>
<p>&nbsp;</p>
<p>ГОЛОВУЮЧИЙ.&nbsp; На 15&nbsp; хвилин я продовжую сесію.</p>
<p>Хто від вас? Бабак Олена,&nbsp; 1 хвилина.</p>
<p>&nbsp;</p>
<p>14:02:37</p>
<p>БАБАК А.В.</p>
<p>В цій залі сьогодні&nbsp; були звинувачення різного&nbsp; характеру&nbsp; в адресу зокрема і нашої фракції про голосування за ринок природного газу.&nbsp; Водночас, шановні друзі,&nbsp; ми сьогодні&nbsp; стали свідками&nbsp;&nbsp; дуже ганебних двох явищ.</p>
<p>Перше. Ми прийняли з вами закон не лише про ринок газу, а про і національного регулятора. Водночас, сьогодні було свідчення від великої фракції, яка найбільша, як було сказано, про те, що незалежний регулятор є залежним, що його рішення можуть піддаватися політичному тиску, а не судових позовів, як написано в законі. Це перше ганебне явище.</p>
<p>І друге. Це те, що цей регулятор абсолютно не розуміє свої функції як економічного регулятора. Він називає популізмом те, що в економіці називається платоспроможністю і економічною доступністю. Вони нас орієнтують на ринкові ціни в Європи в той час як 50 відсотків населення України на субсидіях, це люди, які є за межею бідності за визначеннями усіх… по всім міжнародним стандартам. Не можна орієнтувати виключно на ринкові ціни сусідніх країн, коли 50 відсотків населення є абсолютно…</p>
<p>&nbsp;</p>
<p>ГОЛОВУЮЧИЙ. І остання хвилина… Ну, колеги, я… Ви, будь ласка, Олег Валерійович, заспокойтесь. Зараз, колеги, я визначу послідовність всіх кого згадували. Я нагадую, що комітети в нас сьогодні починаються досить швидко. І я прошу максимально лаконічно. Зараз Бурбак, одна хвилина.</p>
<p>&nbsp;</p>
<p>14:04:17</p>
<p>БУРБАК М.Ю.</p>
<p>Пане Вовк, до речі, ви ще і збрехали. Ви не лише стрелочник, ви ще і брехло велике. Скажіть, будь ласка, вас було призначено указом Президента Порошенко чи урядом Яценюка? Хто підписував наказ про призначення? Раз.</p>
<p>По-друге, чому перекладаєте свою відповідальність на будь-кого, на депутатів, на прем'єрів, замість того, що ви були керівником незалежного органу, який займається регуляцією? Ви знаєте, як вам всі вдячні по селам, по містам. То, певно, я звертаюся вже до колег депутатів. Шановні, давайте наступного пленарного тижня розглянемо законопроект 6073 і тотально замінимо всіх членів цієї комісії для того, щоб вони були відповідальними. Дякую.</p>
<p>&nbsp;</p>
<p>ГОЛОВУЮЧИЙ. Ляшко Олег, одна хвилина.</p>
<p>&nbsp;</p>
<p>14:05:18</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Фракція Радикальної партії голосувала за Закон&nbsp; про ринок газу, тому що ключова вимога цього закону – повернення до державного управління державних, комунальних, газорозподільчих мереж, якими безплатно впродовж років, отримавши їх при Януковичу, користуються олігархи Фірташ і його представники в Україні Льовочкін і Бойко за рахунок українців, експлуатуючи українські газорозподільчі мережі, вони мільярди кладуть собі в кишені, діляться цими мільярдами з владою і продовжують обкрадати українців. Саме тому ми вимагаємо від уряду і минулого тижня ми були на засіданні уряду, прийняти рішення на виконання Закону про ринок газу і повернути до державного управління державні газорозподільчі мережі. Досить олігархам у змові з владою грабувати українців, занадто дороге задоволення. А "вовка - в клітку"!</p>
<p>&nbsp;</p>
<p>ГОЛОВУЮЧИЙ. Останній виступ – Сергій Соболєв. І потім заключне слово.</p>
<p>&nbsp;</p>
<p>14:06:33</p>
<p>СОБОЛЄВ С.В.</p>
<p>Шановні колеги! Щойно, я думаю, прозвучала дуже раціональна пропозиція: у нас в залі є два законопроекти 6073 і 6073-1, перший закон, на жаль, узаконює незаконне призначення регулятора Президентом, другий законопроект поданий цілим рядом фракцій&nbsp; (тире один) визначає порядок призначення через незалежну комісію і далі затвердження через парламент – це є наші конституційні повноваження. Моя пропозиція&nbsp; включити ці два законопроекти, вони пройшли комітет, комітет, на жаль, не визначився, але це дає можливість стартувати і почати, дійсно, створення незалежних регуляторів, які повинні призначатися парламентом і які повинні відповідати перед громадянами, які обирають парламент.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. До заключного слова запрошується голова Національної комісії Вовк Дмитро Володимирович, будь ласка, 3 хвилини.</p>
<p>&nbsp;</p>
<p>14:07:43</p>
<p>ВОВК Д.В.</p>
<p>Шановний Андрій Володимирович, шановні народні депутати!&nbsp;&nbsp;&nbsp;&nbsp;&nbsp;&nbsp;</p>
<p>Ще раз подякувати за можливість виступити, тому що є багато неправди і, я сподіваюсь, що у своєму виступі я покрив багато актуальних питань. Дві третини свого виступу я присвятив споживачам та прозорості роботи комісії. Це є справжнім пріоритетом в роботі, справжнім пріоритетом є і те, щоб забезпечити для споживачів надійні і якісні послуги. Ми на сьогоднішній день чверть століття користуємося спадщиною, яка нам залишилася. Якщо ми будемо неохайно, недбайливо до неї ставитися та забувати про те, що вона вимагає і утримання, і оновлення, маємо великі ризики на майбутнє.</p>
<p>Наше завдання, як комісії і всіх урядових організацій, парламенту, мабуть, знайти такі механізми, щоб з мінімальним навантаженням для споживача, з урахуванням його платежоспроможності, забезпечити якісні та надійні послуги. Тому я ще раз закликаю до фахової роботи, запрошую всіх народних депутатів долучатися до рішень, надавати свої пропозиції. Лише таким чином ми зможемо досягнути мети, які були поставлені в коаліцію в коаліційній угоді, щоб Україна була успішною, щоб люди отримали якісні послуги по справедливим цінам. Дякую.</p>
<p>&nbsp;</p>
<p>ГОЛОВУЮЧИЙ. Дякую. Дякую, Дмитро Володимирович, за доповідь. Розгляд питання завершено, інформацію взяв до відома.</p>
<p>І, колеги, ранкове засідання Верховної Ради України оголошую закритим. Я закликаю до плідної роботи на комітетах сьогодні.</p>
<p>І завтра о 10 годині ми продовжимо роботу в залі, і я запрошую всіх в зал о 10 годині ранку завтра для продовження нашої роботи. Дякую.</p>
<p>&nbsp;</p>

