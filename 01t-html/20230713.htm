Засідання 1 (продовження)
13. 07. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>13 липня 2023 року, 12 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>12:04:14</p>
<p>ГОЛОВУЮЧИЙ. Слава Україні!</p>
<p>Шановні народні депутати України, відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення дев'ятої сесії в умовах дії воєнного стану" сьогодні ми продовжуємо наше пленарне засідання.</p>
<p>Шановні колеги, звертаю увагу, що згідно з прийнятою Верховною Радою України постановою усі присутні на пленарному засіданні не повинні поширювати інформацію щодо його початку, перебігу та прийнятих у парламенті рішень раніше ніж через годину після оголошення перерви у пленарному засіданні. Я прошу всіх колег поважати прийняте українським парламентом рішення та відповідально поставитись до забезпечення безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні народні депутати, за парламентською традицією пропоную розпочати роботу з виконання Державного Гімну України.</p>
<p><i>(Лунає Державний Гімн України)</i></p>
<p><i> </i>Шановні народні депутати, сьогодні 505-й день потужного опору українського народу в повномасштабній воєнній навалі Російської Федерації. Героїчні Сили оборони України послідовно і методично вибивають рашистів із займаних позицій на окупованих територіях. Вічна слава всім, хто воює і працює заради перемоги України! Ціна боротьби за нашу незалежність, територіальну цілісність та демократичні цінності надвисока. Пам'ять про мужність і звитяги захисників і захисниць України навіки з нами. Тому я прошу вшанувати хвилиною мовчання пам'ять наших воїнів, полеглих за Україну і її майбутнє, усіх мирних громадян, загиблих унаслідок російської агресії з боку держави-терориста.</p>
<p><i>(Хвилина мовчання)</i></p>
<p>Шановні колеги, 6 липня Палата представників Генеральних штатів Королівства Нідерланди прийняла резолюцію про визнання Голодомору 1932-1933 років геноцидом українського народу.</p>
<p>Я прошу оплесками подякувати нашим колегам парламентарям за ще один крок, який вшановує пам'ять мільйонів жертв Голодомору і відновлює правову та історичну справедливість.</p>
<p>Шановні народні депутати, хочу також подякувати нашій делегації в Парламентській асамблеї ОБСЄ за проведену велику роботу результатом якої стало ухвалення заключної декларації Ванкуверської сесії організації, що визначає і визнає Росію державою-спонсором терористичної "групи Вагнера" та її відповідальність за спонсорство тероризму.</p>
<p>Вельмишановні колеги, важливим внеском у процес примирення і порозуміння між польським і українським народами стала участь очолюваної мною делегації у заходах у Варшаві, присвячених 80-м роковинам трагічних подій на Волині. Я переконаний, нам треба рухатися шляхом взаємного, шанобливого і уважного ставлення до складних питань нашої спільної історії, фокусуючись на сьогоденні і майбутньому.</p>
<p>Шановні народні депутати, саміт НАТО, який щойно завершився у Вільнюсі, безумовно, наблизив Україну до головної мети – мети, якою є членство у Північноатлантичному альянсі.</p>
<p>Так, нам, звичайно ж, хотілося, щоб цей час настав якомога швидше. Адже Україна, наш героїчний народ, наші Сили оборони заслужили бути частиною євроатлантичної спільноти. Тому закликаю вас до продовження наполегливої і самовідданої роботи, яка обов'язково принесе такий жаданий результат, яким є наша перемога, членство України у Європейському Союзі і НАТО.</p>
<p>Шановні народні депутати, сьогодні день народження у наших колег народних депутатів України: Андрія Володимировича Богданця, "Слуга народу" <i>(Оплески); </i>Петра Васильовича Юрчишина, "За майбутнє" <i>(Оплески); </i>Антона Володимировича Яценка, позафракційний.</p>
<p>Шановні колеги, також сьогодні день народження у Керівника Апарату Верховної Ради України Вячеслава Васильовича Штучного. Давайте оплесками привітаємо іменинників і подякуємо за те, що в цей час Апарат працює бездоганно. <i>(Оплески) </i>Дякуємо, колеги. Побажаємо їм усім міцного здоров'я, наснаги та якнайшвидшої перемоги України. </p>
<p>Шановні народні депутати, на Погоджувальній раді ми домовились перед початком розгляду питань порядку денного надати час, по 3 хвилини, для виступів уповноважених представників депутатських фракцій і груп. Прошу представників депутатський фракцій і груп записатися на виступи. Будь ласка, записуйтесь.</p>
<p>Будь ласка, Сухов Олександр Сергійович, депутатська група "Довіра".</p>
<p>Вельможний, я так розумію, да? Будь ласка, Вельможний.</p>
<p></p>
<p>12:12:32</p>
<p>ВЕЛЬМОЖНИЙ С.А.</p>
<p>Доброго дня, шановні колеги. Сергій Вельможний, депутатська група "Довіра".</p>
<p>Шановні колеги, ми як ніхто маємо пам'ятати, що війна триває не півтора року, а вже понад 9 років.</p>
<p>За цей час проблема внутрішньо переміщених осіб не вирішується аніяк. Якщо у період з анексією Криму та початку бойових дій на Донбасі лише було офіційно зареєстровано понад мільйон ВПО, то зараз кількість людей, яка вимушена переїжджати через активні бойові дії та тимчасову окупацію населених пунктів значно збільшилась.</p>
<p>Союзники гостинно прийняли наших людей, в основному це жінки з дітьми, котрим небезпечно залишатися в Україні через постійні терористичні обстріли РФ. Їм намагаються забезпечити все: соціалізацію в новій державі, гідні виплати, житло, роботу тощо. У нас у державі – все навпаки.</p>
<p>Чомусь виведеними з тимчасово окупованих територій військово-цивільними адміністраціями для придбання автомобілів у нас знаходяться мільйони гривень, а для будівництва постійного житла для переселенців – ні.</p>
<p>Ми не сумніваємося в тому, що вся територія України буде звільнена. Ми віримо в наших захисників. Але куди повертатися людям?</p>
<p>Візьмемо до прикладу місто Попасна Луганської області, воно визнане непридатним для проживання не лише українською владою, а й терористами з незаконних збройних формувань. Очевидно, що 20 тисяч мешканців міста не повернуться додому. Теж саме стосується Бахмута, Авдіївки та багатьох населених пунктів, особливо на Донеччині та Луганщині. Люди постійно звертаються особисто, надсилають звернення, пишуть у соціальних мережах, наших громадян цікавить, коли держава почне реалізовувати комплексні програми для ВПО.</p>
<p>Наші партнери інвестують десятки мільярдів доларів, я впевнений, що, якщо ми більше детально пропрацюємо бюджет з урахуванням потреб переселенців, можна оптимізувати певні статті та виділити кошти на будівництво житла для людей, які постраждали від РФ. У наших руках їхня доля. Майбутнє українських сімей та їхніх дітей, вони пережили надзвичайно багато, але залишились вірні нашій державі. Тепер держава має віддячити їм та направити всі зусилля на поміч постраждалим громадянам.</p>
<p>Також дякую народному депутату Максиму Ткаченку за утворення міжфракційного депутатського об'єднання "ВПО України" та всім, хто долучився у роботі та помочі переселенцям. Долучайтесь до роботи МДО.</p>
<p>Дякую за увагу. Сергій Вельможний, депутатська група "Довіра".</p>
<p></p>
<p>ГОЛОВУЮЧИЙ. Будь ласка, Ярослав Іванович Железняк, фракція "Голос".</p>
<p>Олександра Устінова. Олександра Юріївна, будь ласка.</p>
<p></p>
<p>12:15:43</p>
<p>УСТІНОВА О.Ю.</p>
<p>Шановні колеги, сьогодні я чесно вважаю, що буде один з історичних днів цієї Верховної Ради, тому що ми сьогодні маємо змогу проголосувати два дуже важливих закони.</p>
<p>Перший – це Закон про медичний канабіс. Я дуже хочу, щоб ви зараз почули, що всі ті міфи, про які вам розказують, особливо проросійські "зливні бачки", що це неправда. Коли ви чуєте, що Україна буде завалена полями трави і для цього треба буде пшеницю, вибачте, в нас викорінювати – це брехня. Я хочу, щоб кожен почув, що медичний канабіс у всьому світі вирощується виключно в теплицях. Тому не слухайте оці всі казки про те, що в нас будуть поля коноплі.</p>
<p>Друге. Ви знаєте, я вам просто назву декілька країн, тому що в усьому світі це дозволено, які разом з Україною до цих пір це не легалізували, це Чад, Камерун, Алжир, Китай. Ви розумієте, що ми як країна не те що третього, а десятого світу живемо зараз в печері і змушуємо наших громадян, наших військових зараз страждати від страшенних, пекельних мук, тому що ми боїмося і слухаємо якісь міфи. Давайте закінчувати з цим советським підходом і переходити на ланку з усіма цивілізованими країнами, коли ми думаємо про людей, про їх біль, а не про те, що нам дуже якось незручно, бо нам хтось щось сказав.</p>
<p>І другий законопроект, на який я дуже хочу звернути вашу увагу, це законопроект 7588 – про аграрну академію наук. Це буде один з найкрутіших антикорупційних законопроектів, які проголосує ця Верховна Рада. Я вам поясню в двох словах що це таке.</p>
<p>Ви знаєте, що в нас зараз майже пів мільйона гектар землі знаходиться в аграрній академії наук? На керівника цієї академії наук є дуже багато кримінальних проваджень. А знаєте чому? Тому що всі державні підприємства, всі наші академії, які під цим знаходяться, "вчорну" просто здають землю. Наведу вам приклад. Наприклад, Інститут конярства, де вже коней давно нема, а тисячі гектарів землі під випас лишилися, які засіяні будь-чим, і за це отримує гроші не держава, а власник або директор цього аграрного підприємства. Так давайте зробимо так, щоб ці гроші отримувала держава через ProZorro і щоб ми ці гроші могли витрачати на армію, а не поповнювати кишені корупціонерам, які будуть покривати цей надалі безлад.</p>
<p>Я дуже прошу кожного з вас підтримати цей законопроект, тому що він потрібен, так як це зараз є. Вибачте мене, пів мільйона гектарів землі – це п'ять Києвів. Ви собі уявіть цю площу, скільки грошей. Це мільйони доларів, які течуть повз зараз наш бюджет в кишені, які потім приходять у Верховну Раду і переконують депутатів за це не голосувати.</p>
<p>Не кажіть потім, що ви не знали, у вас є питання. Повірте мені на слово, що це буде одна з найкласніших антикорупційних реформ, якщо ми це підтримаємо.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату Дмитруку Артему Геннадійовичу, депутатська група "Відновлення України" у Верховній Раді України. Будь ласка.</p>
<p></p>
<p>12:18:52</p>
<p>ДМИТРУК А.Г.</p>
<p>Шановні колеги, шановний пане Голово, шановний український народе! За декілька днів Україна відзначатиме 33-ю річницю Декларації про державний суверенітет України. Цей основоположний документ заклав підвалини проголошення нашої незалежності. Він є невід'ємною частиною нашого державотворення. Разом з тим, окремі його норми були відкориговані самим життям.</p>
<p>Сьогодні кожен українець задається питанням, чи могли б ми запобігти війні, якби в 1994 році не віддали ядерну зброї. Саме в декларації ми заявили про дотримання трьох неядерних принципів. Але історія не знає умовного способу. Втім інші корективи ми змушені робити. Нагадую, що в декларації Україна була заявлена як в майбутньому постійно нейтральна держава, яка не бере участі у військових блоках.</p>
<p>За часи нашої незалежності офіційний Київ демонстрував миролюбність і в жодному разі не був загрозою для своїх сусідів та інших держав у всьому світі. Це не завадило Російській Федерації спочатку у 2014 році, а потім і у 2022-у піти війною до України.</p>
<p>Ми цілком поділяємо тезу, що не можна бути нейтральним до зла та оборонятися від нього поодинці. Система колективної безпеки не має альтернативи, саме тому курс на євроатлантичну інтеграцію свого часу було внесено до української Конституції. У повноваженнях Верховної Ради прямо занотовано реалізацію стратегічного курсу держави на набуття повноправного членства України у НАТО.</p>
<p>Вчора у Вільнюсі завершився дводенний саміт Альянсу. Ми як держава не збираємося збавляти темпів у проведенні внутрішніх перетворень і реформ. Прийняті рішення – це цілком політична відповідальність Альянсу. Безпека є одним із необхідних елементів відновлення України. Продовжується консолідація світу довкола післявоєнної відбудови нашої держави.</p>
<p>Працюємо разом на перемогу! Працюємо на відновлення! Слава Україні!</p>
<p></p>
<p>ГОЛОВУЮЧИЙ. Слово надається народному депутату України Загородному Юрію Івановичу, депутатська група "Платформа за життя та мир". Будь ласка. Передавайте.</p>
<p>Павленко Юрій Олексійович, будь ласка.</p>
<p></p>
<p>12:21:40</p>
<p>ПАВЛЕНКО Ю.О. Шановний пане Голово, шановні колеги, український народе!</p>
<p>Президент України, визначаючи пріоритети державної політики, одним із них визначив забезпечення права кожної дитини, яка втратила рідних батьків, на виховання, зростання в сімейному оточенні, чітко наголосив: "Україна не для інтернатів!". І переконаний, в цій залі кожен із народних депутатів підтримує ту політичну волю, яку сьогодні демонструє Президент України в сфері захисту дітей, які опинилися без батьківської опіки.</p>
<p>Разом з тим, досягнення заявленої мети можливе при об'єднанні і професійній роботі і парламенту і Кабінету Міністрів, виконавчої влади і місцевого самоврядування. Тим більше, це актуально у зв'язку з широкомасштабною війною, яка іде на нашій території і тими злочинами, які творить російський агресор по відношенню до української родини, української дитини. Ще більший запит на сімейні форми виховання буде в післявоєнний період. Верховна Рада активно діє, реагуючи змінами до законодавства на ті виклики, які стоять перед країною, і вчергове наголошую, і звертаюся з проханням все-таки підписати Закон, ухвалений тут конституційною більшістю, 7087, бо саме цей закон, а також ціла низка інших рішень Верховної Ради визначають структуру, завдання і можливості, як сьогодні дійти до кожної дитини, як її захистити.</p>
<p>Натомість ми спостерігаємо серйозну бездіяльність відповідальних чиновників в уряді за захист прав дітей. Таке відчуття, що вони роблять до навпаки. Як наслідок через низьку професійну підготовку, в першу чергу працівників Мінсоцполітики, невиконання ними функцій по координації дій різних органів влади кількість прийомних сімей, дитячих будинків сімейного типу скорочується щорічно більш як на 10 відсотків, кількість дітей, які влаштовуються в сім'ї, зменшується, кількість наданих статусів зменшується, не дивлячись на те, що ця проблема існує. І багато інших проблем сьогодні є у кожної дитини, яка втрачає рідних батьків.</p>
<p>Саме тому в черговий раз з цієї трибуни закликаю до професійних рішень, чітких повноважень на місцевому і центральному рівні. Війна додає і вимог до якості, і терміну ухвалення рішень. Переконаний, активна позиція парламенту змусити уряд виконувати завдання Президента – це запорука захисту…</p>
<p></p>
<p>ГОЛОВУЮЧИЙ. Будь ласка, Тарас Іванович Батенко, група, партія "За майбутнє".</p>
<p></p>
<p>12:25:02</p>
<p>БАТЕНКО Т.І.</p>
<p>Шановні колеги, без перебільшення, останніми днями вся увага цивілізованого світу, а також її нецивілізованої частини була прикута до Вільнюського саміту НАТО. Вільнюський саміт, сподіваємося, наблизить Україну до членства в Північноатлантичному альянсі не дипломатичними словами, а реальними кроками, бо насправді Україна за період своєї незалежності надто багато жертвує, покладаючись на високі гарантії, і натомість втрачаючи частину свого суверенітету в результаті загарбницьких дій російського окупанта. Не будемо згадувати ні про Будапештський меморандум чи сподівання від Бухарестського саміту 2008 року, цей час вже в минулому, в історії. Європа не хотіла думати, що може бути військове вторгнення. Очевидно, боїться ще більшого розгортання бойових дій. Але ми не можемо далі вивчати європейські столиці за кириличним алфавітом: Будапешт, Бухарест, Вільнюс. Бо так і країни, і людей може не стати.</p>
<p>Ми хочемо нагадати, що НАТО створювалося для захисту Європи від радянського тодішнього, відтак і до російського потенційного і реального втручання. І Україна сьогодні захищає Європу своїми бійцями на фронті. Захищаючи себе, ми захищаємо європейські цінності – свободу і демократію. Для нас і для воїнів це не є пусті слова. Багато хто з наших громадян може розцінити відсутність прямого запрошення в НАТО як продовження війни, війни на виснаження і зменшення людського ресурсу. Сподіваємося, що це далеко не так і НАТО бачить Україну в цій організації та прагне завершити цю війну героїчними зусиллями наших воїнів, а не заморозити її, відтак пролонгувавши війну на незрозуміле майбутнє. Бо Росію і її дикунські методи не може виправити чи вилікувати жодна міжнародна структура, як ми це бачимо. Відтак і сама Росія в її сьогоднішньому статусі і кордонах не піддається ні лікуванню, ні самолікуванню. Завершивши війну, ми віримо в те, що вступ в НАТО не неминучий приз, а необхідність в тому числі для самого Північноатлантичного альянсу.</p>
<p>Ми вдячні нашим союзникам, які активно наполягали на необхідності прямого запрошення в НАТО вже сьогодні. Рівно ми вдячні всім тим, хто не зупиняє, а розширює військово-технічну і фінансову допомогу Україні в жорстокому протистоянні з агресором. Це також були і великі зусилля Президента України, що НАТО стало ближче до нас і дискусія щодо вступу мала свою гарячу фазу. Ми віримо також в те, що Україна зробила чимало кроків для того, щоб розпочати процедуру вступу до Європейського Союзу. І сподіваємося, що Єврокомісія зробить цього року реальні кроки і безпосередній вступ набере своїх активних обертів. Слава Україні!</p>
<p></p>
<p><a name=_GoBack></a>ГОЛОВУЮЧИЙ. Героям слава!</p>
<p>Будь ласка, слово надається народному депутату України Чернєву Єгору Володимировичу, фракція політичної партії "Слуга народу". Будь ласка, Єгор Володимирович.</p>
<p></p>
<p>12:28:18</p>
<p>ЧЕРНЄВ Є.В.</p>
<p>Шановні колеги, шановний пане Голово, шановні українці! Щойно у Вільнюсі закінчився історичний саміт для України. НАТО взяло практичний та впевнений курс на інтеграцію нашої країни до своїх лав. Завдяки нашим спільним зусиллям, зусиллям Верховної Ради, зусиллям уряду і насамперед Президента Володимира Зеленського ми отримали той результат, який ми маємо. Ми отримали майже все, що просили, але, як-то кажуть, хочете отримати те, що потрібно, просіть те, чого... те, що є майже неможливим. Ми маємо розуміти, що сьогодні НАТО воюючу країну навряд запросить, але ми маємо зробити своє домашнє завдання задля того, щоб вже наступного року у Вашингтоні на наступному саміті отримати те саме "так". Але і сьогоднішній саміт ми точно можемо назвати найкращим, найрезультативнішим за останні 15 років.</p>
<p>Ми отримали погодження, що ми будемо вступати без ПДЧ, без зайвої бюрократії. Ми отримали гарантії безпеки, ми отримали нове озброєння, ми отримали підтримку формули Зеленського, формули миру Зеленського. Ми отримали погодження конкретних кроків до нашого членства. Це все результат нашої спільної роботи, але розслаблятися точно ще зарано. Нам потрібно робити свої реформи, нам потрібно більше інтегруватися в НАТО практичними кроками. І це ми будемо робити. І тому я звертаюся до вас з проханням: ось у цей рік, який буде до наступного саміту, якраз активізуватися та впровадити всі ті необхідні реформи, які нам відкриють шлях до НАТО. А наші партнери точно нас там чекають.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Будь ласка, слово надається Павленку Ростиславу Миколайовичу, фракція політичної партії "Європейська солідарність".</p>
<p>Порошенко Петро Олексійович, я правильно розумію? Будь ласка.</p>
<p></p>
<p>12:30:53</p>
<p>ПОРОШЕНКО П.О.</p>
<p>Шановні колеги! Дорогий український народе! Вся країна попередні два дні жила надією на результат Вільнюсу. Я не бачу, де знайшли очевидну перемогу ті, хто стверджує, що Вільнюс був дуже вдалим для України. На жаль, вчорашній Вільнюс був дуже схожий на Вільнюс 13-го року, коли Україна не підписала Угоду про асоціацію, і я її підписав одразу ж після обрання, а нині не отримала заслуженого запрошення до НАТО, хоча українські Збройні Сили боронять східний фланг НАТО. Не парламент, не Президент, не офіс і не уряд зробили свій внесок. А єдині, хто зробив цей внесок, – це Збройні Сили України. Вони воюють краще за будь-яку іншу країну НАТО.</p>
<p>На жаль, підсумковий документ Вільнюса 23 є ксерокопією Бухареста 2008 року. Заявка "сімки" нагадує виключно протокол про наміри. Той, хто хоче подивитися, там слово "гарантії" відсутнє. Єдине, що там є, це початок консультацій у випадку, якщо буде майбутня війна.</p>
<p>Я знаю, як ці консультації я проводив в 14-му році. І ні в якому разі нам не можна це повторити. Не треба нам слів про відкриті двері. Якщо двері відкриті, дайте нам зайти. Якщо ви нас не пускаєте, це означає, що двері закриті і кажіть правду. Але ми маємо подякувати партнерам за зброю, далекобійні ракети, радіоелектронну боротьбу – Е-Defense. Без них було би значно важче.</p>
<p>І друге, засмучує сварка, яка розгортається навколо саміту. Одні кидаються на владу, інші – в усьому крайній Байден. Хто винен, з'ясуємо після війни, а зараз нам треба за рік підготуватися до вашингтонського саміту, бо це не Байден призначав Татарова, Думу, забезпечував корупцію на 36 мільярдів. Єдине, що є у нас в "сімці" – це є впровадження реформ: судова реформа, захист демократій включно з парламентською, поваги до прав людини і захист ЗМІ, свободи ЗМІ – це наша відповідальність.</p>
<p>Дякую і слава Україні!</p>
<p></p>
<p>ГОЛОВУЮЧИЙ. Шановні колеги… Будь ласка, від "Батьківщина" Юлія Володимирівна Тимошенко.</p>
<p></p>
<p>12:34:14</p>
<p>ТИМОШЕНКО Ю.В.</p>
<p>Шановні колеги, ви не могли не помітити, що декілька тижнів назад на сайті Кабінету Міністрів з'явилася Постанова про ліквідацію третьої Чорнобильської зони. Тобто це та третя зона, в якій мешкають люди, які тяжко постраждали від Чорнобильської аварії, де є забруднена земля, забруднена вода і вони за законом в третій зоні мають маленькі пільги. Що це за пільги? Безкоштовне харчування діток в дитячих садочках і в школах, це трошечки виші пенсії, щоб було за що лікуватися у людей, які дуже важко хворіють в цій зоні. Там практично і пільг тих реально немає. Але саме для того, щоб заощадити в бюджеті кошти, забруднені радіаційні території будуть оголошуватися чистими, прекрасними і що люди там можуть мешкати і забрати у людей останні копійки, які ну просто держава зобов'язана цим людям, за Конституцією, віддати.</p>
<p>Саме тому, ми підняли трошки це питання, ми дякуємо всім депутатам Верховної Ради, які долучилися до цієї роботи і з сайту Кабінету Міністрів проект цієї постанови зняли. Зараз реально вони призупинили цю історію і вроде бы як не будуть третю зону Чорнобильську чіпати, но вірити цьому не можна.</p>
<p>Саме тому ми внесли проект Постанови, який передбачає, щоби заборонити Кабінету Міністрів чіпати третю Чорнобильську зону, не позбавляти людей тих копійок, не робити речі, які не справедливі, особливо під час війни, тому що практично третя Чорнобильська зона, в більшій частині, розташована близько до кордонів з ворогом. А там зараз, перебралися туди вагнерівська вся ці зграя і це означає, що люди, які живуть практично біля кордону, вони збуджені, вони знервовані, вони вийшли перекривати "варшавку", вони просто не очікували такого удару, по скасуванню третьої Чорнобильської зони, під час війни.</p>
<p>І тому, я прошу зараз зал, прошу Голову Верховної Ради, внести той проект Постанови, який зареєстрований, в зал, який забороняє переглядати кордони третьої Чорнобильської зони. І показати людям, що тут, в цьому, не тільки забирають в України все, ну ще і захищають людей, хоча би згідно тих законів, які вже існують.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, надійшла заява від двох фракцій, перерву з заміною на виступи. Будь ласка, Арешонков Володимир Юрійович.</p>
<p></p>
<p>12:37:23</p>
<p>АРЕШОНКОВ В.Ю.</p>
<p>Шановний пане Голово, шановні колеги, шановні українці! Депутатська група "Довіра" абсолютно підтверджує тезу про те, що період воєнного стану пріоритетний для всіє держави. Для Президента, Верховної Ради, Кабінету Міністрів мають бути питання національної безпеки, оборони, підтримки наших захисників.</p>
<p>Водночас, ми категорично заперечуємо, коли український уряд виносить на обговорення поспішні, не продумані, а, відверто кажучи, антисоціальні питання, які сьогодні можуть збудити суспільство, викликати негатив соціальний.</p>
<p>І я впродовж того, про що вже говорили мої колеги, категорично підтверджую, що депутатська група "Довіра" проти проекту Постанови Кабінету Міністрів, який примітивно і механічно пропонує скоротити кількість населених пунктів, які знаходяться на територіях радіоактивного забруднення. Це дуже спрощений підхід.</p>
<p>Ми наполягаємо, наша група "Довіра", перше, прийняти терміново постанову, яка накладає мораторій на дії уряду. Ще раз підкреслюю, поспішні, юридично не обґрунтовані.</p>
<p>Друге. Я звертаюсь до профільних комітетів Верховної Ради, Комітету з питань соціальної політики, екології, природокористування, терміново підключити всіх фахівців і розібратися в тому, що на сьогодні першочергово потрібно провести в ревізії чорнобильського законодавства. Що ми разом з урядом можемо запропонувати людям з тим, щоб не погіршити їх соціальні права, не звузити гарантію відповідну до діючого закону і водночас встановити питання соціальної справедливості.</p>
<p>Тому що я погоджуюсь з тим, що, якщо людина, яка не проживала на територіях, приїжджає і за рішенням суду може отримати підвищену пенсію, а місцеві громадяни, які роками жили цього не можуть, то це дійсно несправедливо.</p>
<p>Але ці питання потрібно врегульовувати професійно, використовуючи вже той досвід, який був напрацьований в усі попередні роки. Тому я закликаю, шановні колеги, мої депутати, всіх, хто, а підписались практично під проектом постанови всі сьогодні фракції і політичні групи, особливо я звертаюсь до вас шановні колеги з монобільшості, від вас сьогодні багато чого залежить. Давайте вдумливо разом з урядом попрацюємо і приймемо рішення, які будуть на користь і людей і закону.</p>
<p>Дякую.</p>
<p>Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Шановні колеги, я перепрошую, Олена Костівна від президії і після цього переходимо до розгляду питань порядку денного, будь ласка, підготуйтеся.</p>
<p>Будь ласка, Олена Костівна.</p>
<p></p>
<p>12:40:44</p>
<p>КОНДРАТЮК О.К.</p>
<p>Дякую.</p>
<p>Шановні колеги, звісно, що ми сьогодні обговорюємо і підводимо результати саміту у Вільнюсі, і вже намітили собі колосальну роботу, яку ми повинні провести тут в стінах парламенту, готуючись до наступного саміту у Вашингтоні.</p>
<p>Але я сьогодні хочу привернути вашу увагу ще також і до дуже нагального питання, яким ми постійно повинні опікуватися і займатися. Це тема повернення наших дітей, які примусово депортовані до Російської Федерації.</p>
<p>З того часу, коли ми збиралися з вами тут в залі в останнє, нам вдалося завдяки Офісу омбудсмена нашого, я хотіла йому подякувати сьогодні, повернути брата і сестру, тобто двоє дітей, мама яких була в полоні пів року, батько яких загинув, захищаючи Маріуполь.</p>
<p>Дуже важко дається ця тема нам. Я хочу нагадати, що зараз на офіційному порталі, який опікується якраз поверненням дітей, який називається "Діти війни", числиться, що зараз депортовано 19 тисяч 474 дитини. Фактично підпільними методами зараз вдалося повернули лише 383 дитини. Але я хочу наголосити, що ми повинні підтримувати дальше один одного і займатися цією темою на будь-яких можливостях і на будь-яких майданчиках, які нам доводиться з вами в межах парламентської дипломатії бути.</p>
<p>Я нещодавно повернулася також з міжнародної конференції в Польщі, на якій були присутні 13 міжнародних парламентів і представників парламентів, нам вдалося підняти цю тему, закликати ОБСЄ привернути теж своєю резолюцією увагу до цієї теми: засудженню дій Російської Федерації щодо дітей.</p>
<p>Я хотіла сьогодні подякувати нашій парламентській делегації у Ванкувері в ОБСЄ, завдяки яким вони провели також відповідну резолюцію ОБСЄ.</p>
<p>Хочу подякувати нашим парламентським делегаціям в Парламентській асамблеї Ради Європи, Європарламенту за відповідні резолюції, які були прийняті із засудженням дії Російської Федерації і приверненням питання до повернення наших дітей до України.</p>
<p>Хочу також наголосити на тому, що ми повинні розширювати свої можливості по парламентській дипломатії з цього питання і попереду нас чекає саміт BRICS в Південно-Африканській Республіці, саміт країн Східної Азії в Індонезії. Я прошу всіх своїми можливостями долучатися до цієї теми.</p>
<p>Хотіла би сьогодні з парламентської трибуни також подякувати нобелевській лауреатці Олександрі Матвійчук, яка вже звернулася до Президента ПАР на сторінках "Санді таймс" і закликала його стати на чітку позицію проти масового викрадення дітей і не приймати міжнародного злочинця Путіна в країні в себе.</p>
<p>Я хотіла би також звернути вашу увагу, що парламент долучився до роботи Координаційної ради з питань захисту і безпеки дітей, указом Президента мене внесено до цього списку. Я хотіла би всіх попросити вас ще раз, докласти максимально зусиль до повернення наших дітей, постійно говорити, постійно піднімати це питання.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Олена Костівна.</p>
<p>Шановні колеги, переходимо зараз до розгляду питань порядку денного.</p>
<p>Але перед тим, як перейти, шановні народні депутати, відповідно статті 28 Регламенту Верховної Ради України, перед початком розгляду питань пропоную провести сигнальне голосування. Нагадую, необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло.</p>
<p>Прошу взяти участь у сигнальному голосуванні. Прошу народних депутатів голосувати.</p>
<p></p>
<p>12:44:46</p>
<p>За-239</p>
<p>Рішення... Боже, яке "рішення прийнято", вибачте.</p>
<p>За – 239, 5 – проти, 5 - утрималися.</p>
<p>Важкі дні, ну, нічого, друзі. Дякую.</p>
<p>Ще раз звертаюся до всіх колег із закликом неухильно дотримуватись безпекових правил у Верховній Раді України і не поширювати інформацію щодо перебігу пленарного засідання, прийнятих у парламенті рішень раніше, ніж через годину після завершення нашої роботи.</p>
<p>Шановні народні депутати, перелік питань, який був попередньо узгоджений Погоджувальною радою, вам надано. Переходимо до його розгляду.</p>
<p>Ітак, першим питанням законопроект 8392. Це проект Закону про внесення змін до деяких законодавчих актів щодо застосування санкцій. Це друге читання. На Погоджувальній раді ми домовилися, що буде 3 хвилин виступ від фракції "Батьківщина", Власенко, і після цього голосуємо. Будь ласка, Сергій Володимирович Власенко. І після цього голосуємо, колеги.</p>
<p></p>
<p>12:45:46</p>
<p>ВЛАСЕНКО С.В.</p>
<p>Дякую, шановний Руслане Олексійовичу.</p>
<p>Фракція "Батьківщина" беззаперечно підтримує всі законопроекти, які пов'язані із застосуванням санкцій проти тих, хто організовує і сприяє збройній агресії Російської Федерації та Білорусі проти України. Тому, звичайно, що фракція "Батьківщина" підтримує всі ті напрацювання законодавчі, які приймаються у цій сесійній залі.</p>
<p>Поряд з тим, запропонований законопроект містить одне положення, яке викликає у нас певні, я би сказав, роздуми. Мова йде про те, що реєстр санкцій передається до ведення до апарату Секретаріату Ради Національної безпеки і оборони.</p>
<p>Я би хотів звернути увагу на те, що Рада безпеки і оборони – це консультаційний орган при Президенті, повноважень по веденню реєстру… повноваження по веденню будь-яких реєстрів їм не властиві. Їх конституційні повноваження – радити Президенту і рекомендувати Президенту прийняти ті чи інші рішення.</p>
<p>Тому ми у фракції "Батьківщина" вважаємо, що реєстр санкцій запроваджувати обов'язково треба, але його вести повинні або органи виконавчої влади, зокрема Міністерство юстиції України, або Служба безпеки України, яка, по суті, є державним органом, який ініціює більшість тих санкцій, які застосовуються указами Президента на підставі рішення Ради національної безпеки та оборони.</p>
<p>Я ще раз підкреслю, при всій повазі до Ради національної безпеки як органу, який радить Президенту, я не розумію, що таке Апарат РНБО як той орган, який утримує реєстр, веде реєстр, наповнює реєстр і використовує реєстр? На жаль, і сам Апарат РНБО не зовсім розуміє своєї ролі, бо у нас на засіданні профільного комітету представник Апарату РНБО сказав, що вони такі самі як Міністерств юстиції. На жаль, це просто свідчить про фаховий рівень людини, яка представляла Апарат РНБО на засіданні профільного комітету.</p>
<p>Тому я би хотів ще раз зазначити, що фракція "Батьківщина" беззаперечно підтримує законопроекти, пов'язані з санкціями. Ми підтримуємо в тому числі і цей законопроект. Однак у нас є застереження, пов'язані з організацією реалізації цього закону і розподілом функцій в державі. Кожен орган в державі повинен виконувати ті функції, для якого його створювали. А РНБО повинно радити Президенту і бути стратегічним органом, а не утримувачем реєстрів.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми обговорили цей законопроект. Я прошу народних депутатів зайняти свої місця, ми переходимо до голосування, до прийняття рішення з цього законопроекту.</p>
<p>Шановні народні депутати, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо застосування санкцій (реєстраційний номер 8392). Готові голосувати? Я прошу народних депутатів голосувати.</p>
<p></p>
<p>12:49:51</p>
<p>За-314</p>
<p>Проти-0, Утримались-1</p>
<p>Рішення прийнято. Закон прийнятий в цілому. Вітаю, колеги.</p>
<p>Шановні колеги, в мене надійшло від двох фракцій – перерва з заміною на виступ. Я розумію так, Зінкевич, так, буде? З місця, будь ласка. А, не з місця? Яна Вадимівна, тоді, будь ласка.</p>
<p>Будь ласка, Яна Вадимівна Зінкевич, три хвилини.</p>
<p>Шановні колеги, будь ласка, займіть свої місця. Виступає перед вами людина по важливому законопроекту. Будь ласка, займіть свої місця.</p>
<p></p>
<p>12:50:48</p>
<p>ЗІНКЕВИЧ Я.В.</p>
<p>Доброго дня. Сьогодні я, Яна Зінкевич, ветеранка бойових дій, хочу поговорити з вами про важливий закон – Закон про канабіс. Зараз він є надзвичайно актуальним.</p>
<p>Я виступаю перед вами як людина з інвалідністю, як людина, яка отримала чотири контузії, як людина, яка на війні отримала десять черепно-мозкових травм при зіткненні з іншим транспортом бойовим, як людина, яка зараз поламала навіть на візку дві ноги. Кожного дня я страждаю від болю, від болю страшного, від болю нетерпимого, від болю… якого хочеться плакати. Кожен день в нашій країні таких людей страждає десятки і сотні тисяч, кожного дня. Вони отримали ПТСР, вони отримали якісь бойові травми, вони отримали цивільні травми, це не є якоюсь різницею.</p>
<p>Нам потрібно розуміти і кожному з нас, що зараз від нас… вирішується, від нашого рішення вирішується доля цих людей, доля людей, які вже готові нелегально десь купляти, щось робити, переходити на наркотичні засоби, чого б нам не хотілося, і робити все для того, щоби отримати єдине – знеболення.</p>
<p>Тому що коли ти живеш з таким, кожну секунду ти думаєш тільки про це. Я переборюю себе, працюючи в наших лавах, працюючи за Україну, роблячи свій батальйон "Госпітальєри" і працюючи кожного дня над ним, але кожна секунда дається мені великою тяготою. І тому я від себе, від наших пацієнтів, від наших друзів, яких велика кількість, у нас, на жаль, уже понад півтора мільйона ветеранів, я прошу вас проголосувати за цей закон. Так, він зараз трошки неідеальний, але дуже багатьом фракціям, я знаю, що сказали, що врахують їхні поправки, і я як член Комітету охорони здоров'я обов'язково також допоможу, щоб їх врахували. Тому моє прохання і прохання пацієнтів сьогодні підтримати цей закон і обов'язково не обійти його увагою, навіть якщо зараз він неідеальний.</p>
<p>Дякую. <i>(Оплески)</i></p>
<p><i> </i></p>
<p>ГОЛОВУЮЧИЙ. Шановні колеги, я так розумію, надійшла ще одна заява від двох фракцій з заміною на виступ.</p>
<p>Юліє Володимирівно Тимошенко, будь ласка.</p>
<p></p>
<p>12:54:17</p>
<p>ТИМОШЕНКО Ю.В.</p>
<p>Шановні друзі, не можна без болю слухати виступ пані Яни. І я відразу хочу сказати всім в залі, що наша фракція категорично за використання медикаментів, які зроблені на базі марихуани, канабісу, гашишу, не знаю, як завгодно називайте, ми категорично за використання цих препаратів. І те, що сьогодні країна не використовує ці препарати, це є велика провина уряду України. Поясню чому.</p>
<p>У мене в руках зараз знаходиться Постанова 324 про легалізацію медикаментів на базі канабісу. Два медикаменти: "Набілон" на базі канабіноїдів і "Набіксімолс" – стандартизований екстракт канабісу з однаковим вмістом ТГК та канабідіолу. Ці два препарати були легалізовані 7 квітня 21-го року. У мене в руках тут також повідомлення в Українській правді від 9 квітня 21-го року – в Україні легалізували медичний канабіс. У мене запитання.</p>
<p>Перше. Чому уряд, якщо нам потрібні медикаменти від канабісу, а вони потрібні, не вніс, крім двох препаратів, ще двадцять, які лікують наших воїнів, знеболюють тих людей, які не можуть болі переживати, незакуплені ці препарати згідно постанови уряду? З 21-го року у нас легалізована медична марихуана, запам'ятайте це. Це дуже важливо знати. І зараз з цієї трибуни я вимагаю звіту Шмигаля, Ляшка і всіх, хто до цього причетний, що з 21-го року вони, маючи всі можливості, не закупили препарати для наших воїнів, знеболюючі для онкохворих, для діток, хворих на епілепсію. Хто за це буде відповідати?</p>
<p>Закон, про який ми зараз говоримо, про так звану "легалізацію" (в лапках) марихуани – це закон про те, щоб перетворити Україну в плантацію для наркобізнесу для вирощування наркотичної марихуани. Цей закон не про медичну марихуану. Я вважаю, що уряд треба відправити у відставку за те, що вони не закупили препарати марихуани для знеболювання, в тому числі наших військових. І цей закон не голосувати.</p>
<p></p>
<p>ГОЛОВУЮЧИЙ. Шановні колеги, переходимо до розгляду якраз цього законопроекту. На ваш розгляд вноситься проект Закону реєстраційний номер 7457, про регулювання обігу рослин роду коноплі (Cannabis) в медичних, промислових цілях, науковій та науково-технічній діяльності для створення умов щодо розширення доступу пацієнтів до необхідного лікування онкологічних захворювань та посттравматичних стресових розладів, отриманих внаслідок війни.</p>
<p>Шановні колеги, на Погоджувальній раді ми домовилися про таку процедуру: надати до 3 хвилин для виступу міністру охорони здоров'я України, а також час до 24 хвилин для виступів від депутатських фракцій та груп, до 3 хвилин на кожний виступ.</p>
<p>Тому я ставлю на голосування процедуру обговорення, яка узгоджена Погоджувальною радою. Шановні колеги, прошу підтримати таку процедуру. Прошу голосувати.</p>
<p></p>
<p>12:58:34</p>
<p>За-296</p>
<p>Рішення прийнято.</p>
<p>Дякую, колеги.</p>
<p>Тому переходимо до розгляду питання. Слово для доповіді щодо законопроекту 7457 надається міністру охорони здоров'я України Віктору Кириловичу Ляшку. Будь ласка, Вікторе Кириловичу.</p>
<p></p>
<p>12:59:00</p>
<p>ЛЯШКО В.К.</p>
<p>Дякую.</p>
<p>Шановний Голово Верховної Ради, шановні народні депутати! Нещодавно, виступаючи тут у Верховній Раді, Президент України Володимир Зеленський наголосив, що всі найкращі світові практики, рішення, якими б складними чи незвичними вони не були, мають бути застосовані в Україні, щоб всім українським громадянам не довелося терпіти біль, стрес і травми війни. Зокрема, ми маємо нарешті чесно легалізувати для всіх, хто цього потребує, ліки на основі канабісу. Майже 65 відсотків українців взяли участь в опитуванні і підтримали використання канабісу в медичних цілях. Дійсно, доступ до препаратів на основі канабісу – це реалізація їх права на медичну допомогу.</p>
<p>Німеччина, Франція, Велика Британія, Сполучені Штати Америки, Канада, Польща серед тих 56 країн світу, де наразі дозволено використання медичного канабісу. Ідеться про країни Європи, Північної Америки для яких доступ до сучасних медичних рішень, лікування і ліків – це такий самий цивілізований вибір, як і підтримка України, її незалежності і свободи.</p>
<p>В 2019 році за результатами рекомендацій Міжнародного комітету з контролю за наркотиками Організації Об'єднаних Націй, який наголосив на необхідності забезпечення доступу до лікарських засобів, що містять наркотичні речовини, ми вкотре з вами почали дискусії про використання ліків з канабісу. Проведено безліч круглів столів, зустрічей медиків, силового блоку для того, щоб вийти на компромісний варіант. Тоді, як приклад, приводили особисті історії пацієнтів, для яких ми не могли знайти відповіді і забезпечити належний рівень медичної допомоги.</p>
<p>Сьогодні, на жаль, таких людей вже мільйони, і ми не можемо дозволити собі зволікати далі. Підкреслюю, йдеться сьогодні не про певну якусь легалізацію чогось, а лише про медичне використання лікарських засобів на основі канабісу. Препарати з вмістом тетрагідроканабінолу не потраплятимуть у вільний обсяг, їх застосування буде жорстко контролюватися. І для цього в листопаді 2022 року Міністерство охорони здоров'я запровадило електронний рецепт на наркотичні засоби як обов'язковий рецепт, інакше жоден наркотичний засіб купити в країні сьогодні не можна. На сьогодні у світі зібрано достатньо наукових даних, які підтверджують, що застосування канабіноїдів є ефективним при лікуванні понад 50 патологічних станів. Можливість і доцільність використання препаратів на основі канабісу саме в медичних цілях не повинно бути предметом маніпуляції, адже за цим стоїть життя і якість пацієнтів, наприклад, з розсіяним склерозом, епілепсією і багато інших. Це можливість нарешті мати здоровий сон і відпочинок людям з хронічним болем…</p>
<p></p>
<p>ГОЛОВУЮЧИЙ. Дякую. Дякую, Вікторе Кириловичу.</p>
<p>Шановні народні депутати, я прошу представників депутатських фракцій та груп записатися на виступ з цього питання записуються тільки ті фракції, які бажають виступити, та групи. Будь ласка, прошу записатися.</p>
<p>Будь ласка, Булах Лада Валентинівна, фракція політичної партії "Слуга народу".</p>
<p></p>
<p>13:02:49</p>
<p>БУЛАХ Л.В.</p>
<p>З усім серцем підтримки, передаю слово Анастасії Радіній.</p>
<p></p>
<p>ГОЛОВУЮЧИЙ. Будь ласка, Анастасія Олегівна.</p>
<p></p>
<p>13:03:07</p>
<p>РАДІНА А.О.</p>
<p>Доброго дня, шановні колеги! Я сьогодні до вас звертаюся не як голова антикорупційного комітету, я звертаюся до вас, колеги, як пацієнт. Таких пацієнтів як я, мільйони – це люди з онкологією, це люди з Альцгеймером, це люди з епілепсією. Це сотні тисяч наших поранених, які щодня, я, вони, ми, щодня потребуємо знеболення, потребуємо ліків від нудоти, потребуємо ліків від зменшення частоти нападів.</p>
<p>Ви намагалися пити пігулки від нудоти, коли вас нудить? Про це, зазвичай, не говорять з трибуни Верховної Ради, але я вам скажу, про це треба говорити – це дуже-дуже важко зробити. Для нас сьогодні Україна влаштувала середньовіччя, ми змушені або сідати на опіоїди, колеги, по яким треба збільшувати дозу, по яким треба мати ризик залежності на все життя, або терпіти біль, нудоту і не мати можливості жити своє життя з якістю життя.</p>
<p>Я дуже прошу вас, колеги, сьогодні зробити крок і дозволити нам легальне знеболення. Дозвольте нам, будь ласка, легальне знеболювання.</p>
<p>Цей законопроект не дає можливості купувати ліки з медичним канабісом повсюдно, тут є можливість купувати ліки виключно по рецепту. Нема можливості ці ліки вирощувати вдома, вам брешуть, обіг і вирощування, по цьому законопроекту, дуже жорстко контролюється.</p>
<p>Колеги, ви кажете, що це можна зробити постановою Кабміну. Я вам кажу як пацієнт – це брехня! Брехня! Постанова Кабміну дозволила два препарати, які є в світі, тільки два препарати, знаєте скільки вони коштують? Вони коштують 200 баксів, перепрошую, вони коштують 400 баксів. Сказати, що легалізовано медичний канабіс Постановою Кабміну, це збрехати пацієнтам, доступних ліків не буде.</p>
<p>Далі, колеги, ви кажете, що ви хвилюєтеся, що ви підтримуєте знеболення, але вас хвилює те, що цей законопроект про вирощування. Колеги, я вас дуже прошу, підтримайте на перше читання. Якщо ви знаєте механізм, як здешевити ліки для пацієнтів без вирощування виробництва в Україні, запропонуйте це. Я готова сідати разом із вами і робити цей механізм, запропонуйте, але дозвольте легальне, цивілізоване знеболення.</p>
<p>Далі, колеги, ви кажете, що ви хвилюєтеся, що держава не зможе контролювати обіг і буде сплеск наркоманії. І я вас чую, колеги, але я благаю вас почуйте і ви пацієнтів, і я вам скажу, як цю фразу чують пацієнти. Пацієнти чують, що державі на нас чхати, що держава неспроможна виконати свій обов'язок контролювати наркотики, що держава не збирається навіть намагатися і перекладає свою проблему на нас. І що ми, ми маємо платити за те, що держава неспроможна щось робити, своїм болем... <i>(Оплески)</i></p>
<p></p>
<p>ГОЛОВУЮЧИЙ. Будь ласка, Юлія Володимирівна Тимошенко, фракція "Батьківщина".</p>
<p></p>
<p>13:06:25</p>
<p>ТИМОШЕНКО Ю.В.</p>
<p>Хвороба не заважає наших дітей в наркозалежність штовхати, сподіваюсь. Дорогі друзі, хочу сказати вам наступне, що дуже, дуже страшно що онкохворі пацієнти, що наші військові, що наші хворі діти на епілепсію не отримують препаратів, які базуються на марихуані.</p>
<p>Сьогодні у нас на фракції був Міністр охорони здоров'я пан Ляшко. Я йому задала просте запитання, я кажу, пане Міністр, а чого ви не виконали Постанову пана Шмигаля 324 і не закупили два знеболюючих препарати, які зроблені на базі марихуани? Знаєте, що він мені сказав, він сказав, що вони не зареєстровані, а я говорю, так реєструє ж МОЗ, а він говорить, що виробники не приїхали для того, щоб зареєструвати свої препарати. Ви взагалі уявляєте маразм, з яким ми стикаємося. Я йому задала питання. Я кажу: пане міністр, а чого ви не внесли в цю постанову ще приблизно там 50 препаратів з марихуани, які можна закупити негайно і негайно віддати людям? А він сказав, що просто не було такої ідеї – внести це. І знаєте, що ще він сказав? Він сказав, що для того, щоб цей закон, який ви хочете сьогодні прийняти про вирощування, переробку, продаж, практично про наркобізнес в країні… Я запитала, а коли появляться препарати медичні для того, щоб людям від болю дати, він сказав, приблизно три-чотири роки. Ви мені скажіть це що? Це наруга. Це просто знищення, знайте, здорового глузду. І тому я вважаю, що і цей міністр, і Шмигаль мусять йти у відставку, тому що вони не реєстрували препарати на базі марихуани знеболюючі й інші, вони не закуповували їх, вони не видавали безкоштовно нашим військовим для того, щоб під цим прикриттям протягнути цей закон, який вони сьогодні хочуть голосувати – про легалізацію наркомафії в Україні.</p>
<p>У цьому законі на відміну від багатьох інших в інших країнах немає обмеження ТГК наркотичного препарату в сухих рослинах, немає обмежень, на якій кількості гектарів вирощують, немає обмежень скільки взагалі потрібно такої сировини, нічого немає. Це відкриті двері, де у нас Україна перетвориться, по суті, в плантацію для наркотичної марихуани.</p>
<p>Я хочу зараз звернутися до вас всіх, негайно закупіть ліки сьогодні, а не через чотири роки і не голосуйте…</p>
<p></p>
<p>ГОЛОВУЮЧИЙ. Будь ласка, Арешонков Володимир Юрійович, група "Довіра".</p>
<p></p>
<p>13:09:41</p>
<p>АРЕШОНКОВ В.Ю.</p>
<p>Шановний пане Голово, шановні колеги! Безперечно, законопроект, який ми зараз розглядаємо є одним із дуже чутливих для суспільства. Він викликає багато різних думок. І сьогодні ми їх чуємо, ми чуємо за межами, за стінами Верховної Ради.</p>
<p>Тому депутатська група "Довіра", безперечно, виділяє для себе ключові моменти, як і впливають на наш рішення при голосуванні. І станом на сьогоднішній день, безперечно, це ті питання, які піднімають наші захисники, наші воїни, військовослужбовці, ті, хто отримав поранення, хто потенційно сьогодні і морально, і фізично страждає і чекає на ті ліки, які зможуть заспокоїти тіло і душу.</p>
<p>Безперечно, для нас надзвичайно важлива думка професіоналів-медиків. Сьогодні міністр доволі чітко і конкретно висловив думку про те, що саме медики вбачають в процесі прийняття цього законопроекту. З числа тих думок, які звучали "проти", і ті, хто говорять, що завтра країна перетвориться на масові макові, там опій ні, я не знаю, конопляні посіви і таке інше, я хочу повернути вас до подій шестирічної давнини, коли в соцмережах було опубліковано те, що відбувається в Одеській, Херсонській областях, коли величезні посіви коноплі були огороджені дерев'яним парканом і під прикриттям місцевих авторитетів, поліції або тих правоохоронців, які потім були засуджені за ці всі дії. Так хіба цього не було? Було.</p>
<p>Чи є цей факт на сьогоднішній день? Давайте будемо розбиратися з точки зору правоохоронних органів. Але процес цей має бути під контролем, процес цей має йти на користь держави і людей.</p>
<p>Тому наша група буде уважно слідкувати за тим, як до другого читання, чи будуть витримані ті норми, які стосуються цілодобового безперервного відеоспостереження із записом за цією площею таких посівів. Чи буде достатній нагляд за збереженням вирощеної продукції, кваліфікований персонал? Відпуск в аптеках має бути теж під контролем і за спеціальною формою і електронним рецептом.</p>
<p>І ці питання, про які сьогодні говорили колеги, ми їх повинні відпрацювати до другого читання. Ми будемо голосувати в першому читанні.</p>
<p></p>
<p>ГОЛОВУЮЧИЙ. Слово надається народному депутату України Шевченку Євгену Володимировичу, депутатська група "Відновлення України". Будь ласка.</p>
<p></p>
<p>13:12:56</p>
<p>ШЕВЧЕНКО Є.В.</p>
<p>Доброго дня, шановні колеги. Я так розумію, всім до цього закону нема діла, кожен займається своїми справами, це видно по залу. А законопроект такий, дуже ріжучий для суспільства.</p>
<p>Я знаю, що ці виступи нічого не змінять. Кожен для себе вже переконався, буде він голосувати чи ні. До речі, мікрофони можна було б змінити трішки, уже XXI вік, а у нас тут XIX віку якісь мікрофони.</p>
<p>Так що ці виступи, вони мають такий формальний вигляд. Про що говорити може тут депутат? Те, що ми хочемо його прийняти, і переконуємо суспільство, що це потрібно для медичних застосувань, да, є такий момент, це правда. Але я вважаю, що за цим криється трішки інше, далі буде інше. І колись канабіс в Україні буде взагалі в свободному обігу.</p>
<p>Я, до речі, виступаю за те, щоб легалізувати канабіс. Він є, і люди не тільки вживають його для медичних потреб, а і просто бавляться цим. То у мене питання: а яка різниця між цигарками, табаком, горілкою (водкою, русифікатом) і цією марихуаною? Воно ж ніякої різниці не має. Я за те, щоб у нас була свобода в країні, і хай сам вирішує, що йому совати собі в рота: горілку, чи марихуану, чи цигарки. Це кожного діло.</p>
<p>Я вважаю, що потрібно позбавитись від цього совка, який живе у нас в усіх. І ті, хто проти голосування, вони за той совок, за продовження цього совка. Я виступаю за свободну країну, бо тільки свобода може переконати нас усіх і бути двигуном цивілізації у цьому світі. І держава не повинна виховувати суспільство. Суспільство саме виховається: є моралісти, є церква, є інші люди, які цим займаються, психологи і таке інше.</p>
<p>По-перше, це батьки, батьки дітей. Якщо хтось боїться за свою дитину, то хай просто краще виховує свою дитину і дивиться за нею, щоб вона нікуди не йшла. А переховувати доросле суспільство через це я вважаю недоречним. Пора вже, щоб країна і люди, особливо держава, ставали дорослими. Так що я за свободу всього, що тільки можна дозволити людям, і за те, щоби позбавитися цього совка. Хто буде проти голосувати, той за совок.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Слово надається народному депутату України Макарову Олегу Анатолійовичу, фракція політичної партії "Голос".</p>
<p></p>
<p>13:15:50</p>
<p>МАКАРОВ О.А.</p>
<p>Прошу передати Ользі Стефанишиної.</p>
<p></p>
<p>ГОЛОВУЮЧИЙ. Будь ласка, Ольга Стефанишина.</p>
<p></p>
<p>13:16:05</p>
<p>СТЕФАНИШИНА О.А.</p>
<p>Шановні колеги, сьогодні у нас дуже багато емоційних виступів і Яна Зінкевич казала вам про фізичний біль, а я вам розкажу про психологічний біль. Я думаю, всі тут, хто знаходяться, знають мою історію і знають про те, що одного дня раптово російська міна вбила мого чоловіка.</p>
<p>Я би дуже просила ну перестати говорити в залі. Дуже прошу вашої уваги, колеги. Я розумію, що є важливі справи.</p>
<p>І знаєте, коли в тебе перевертається весь світ, ти не можеш їсти, ти не можеш спати, ти не можеш говорити, ти можеш тільки плакати багато-багато тижнів. І знаєте, я ж не одна така в цій країні.</p>
<p>Більшість людей сьогодні втратили рідних або близьких людей, тому що їх вбила русня. І ці люди не мають можливості полегшити свій біль, так само як не мала полегшити свій біль я. І я просто не розумію, що хтось, хто це не пережив, напевно, не розуміє, але я тут вийшла вам сказати, будь ласка, будь ласка, зробіть сьогодні дуже важливу добру справу для 6 мільйонів українців. Вони всі сьогодні дивляться за тим, що ви робите. Будь ласка, проголосуйте за цей закон для нас, для всіх, хто страждає сьогодні від війни, від онкології, від інших хвороб. Я особисто буду дуже вдячна кожному.</p>
<p>Дякую.</p>
<p></p>
<p>ГОЛОВУЮЧИЙ. Слово надається народній депутатці України Іоновій Марії Миколаївні, фракція політичної партії "Європейська солідарність".</p>
<p>Будь ласка, Княжицький Микола.</p>
<p></p>
<p>13:18:28</p>
<p>КНЯЖИЦЬКИЙ М.Л.</p>
<p>Друзі, кожен з нас має складні випадки в родинах. Я пам'ятаю як мій батько помирав від онкологічної хвороби, і ми йому кололи морфій, бо інших препаратів тоді не було. Очевидно, канабіс в медицині потрібен. Очевидно, дозволити його використання потрібно. Очевидно, це справа уряду, тому що законом це не заборонено і уряду замість того, щоб внести два препарати на корупційних засадах в список обмежено дозволених препаратів, треба було внести більше. Якщо немає коштів в пацієнта, хто забороняє нам з бюджету ці ліки для пацієнтів купити, компенсувати хоча би частину? Ми зобов'язані це зробити.</p>
<p>Натомість нам пропонується зовсім інше. Ми створили одну корупцію при закупівлі дозволених ліків зі складом канабісу, зараз в законі пропонуємо зробити іншу корупцію. Що пропонує цей закон? Насправді він пропонує безконтрольно вирощувати наркотичні або препарати з марихуани і з канабісу в Україні. Подивіться як ми вирощуємо тютюн і як ми його продаємо – під жорстким контролем. Подивіться як ми використовуємо спирт під жорстким контролем. І цей контроль має дві причини. По-перше, це податкова причина. Скільки разів з цієї трибуни виступали люди, які говорили, що не платять податки представники, які там вирощують тютюн, так от тут ніхто навіть з податкової точки зору вирощування коноплі контролювати не збирається, а тим більше, ніхто не збирається це контролювати з точки зору медичної, пропонується просто вільно вирощувати в країні коноплю. Питання: чи потрібно це робити? Я вам скажу зараз парадоксальну історію. Так, я за те, щоб Україна виробляла свої препарати для медичного застосування в канабісі, але в цивілізований спосіб, так, як це роблять цивілізовані країни: під жорстким контролем держави, з контролем представників держави, з відповідним маркуванням – все це можна зробити. Але хочеться не це, хочеться, прикриваючись горем людей, які не вирішив уряд, зробити Україну в безконтрольну плантацію коноплі. Ну це абсурд. Так, там є позитивні норми деякі, наприклад, те, що дозволяється вирощування технічної коноплі, її треба вирішити.</p>
<p>Я з болем в серці розумію кожного, хто хоче голосувати за цей закон, сподіваючись на покращення. Друзі, його не буде. Я з великою повагою ставлюся до кожного, хто проголосує проти, бо не хоче перетворення України на наркоплантацію. Ми будемо голосувати по-різному. Якщо він пройде, то "Європейська Солідарність" зробить все, щоб в другому читанні наші поправки, які забороняють безконтрольне вирощування і забезпечують пацієнтів, були прийняті. Інакше на перетворення України в конопляні плантації…</p>
<p></p>
<p>ГОЛОВУЮЧИЙ. Шановні колеги, ми завершили обговорення цього питання. Переходимо до прийняття рішення.</p>
<p>Прошу народних депутатів підготуватися. Я прошу всіх зайняти свої місця, колеги. Займіть свої місця.</p>
<p>Шановні колеги, я ставлю на голосування пропозицію головного комітету про прийняття за основу з урахуванням пропозицій комітету та доопрацюванням положень відповідно до частини першої статті 116 Регламенту Верховної Ради України проекту Закону, реєстраційний номер 7457, про регулювання обігу рослин роду коноплі (Cannabis) в медичних, промислових цілях, науковій та науково-технічній діяльності для створення умов щодо розширення доступу пацієнтів до необхідного лікування онкологічних захворювань та посттравматичних стресових розладів, отриманих внаслідок війни.</p>
<p>Шановні колеги, готові голосувати? Я прошу народних депутатів проголосувати.</p>
<p></p>
<p>13:23:05</p>
<p>За-268</p>
<p>Рішення прийнято. </p>
<p>Покажіть по фракціях, будь ласка. Дякую.</p>
<p>Шановні колеги, наступний законопроект 94... Єдине, шановні колеги, я дуже прошу, ми домовилися через годину після завершення засідання Верховної Ради. Тому якщо когось все-таки вже підкусив біс зробити це зараз, будь ласка, зітріть і дотримуйтесь постанови Верховної Ради України. Дякую. Да, і, пане міністр, я теж прошу те саме в уряду. Я прошу, щоб уряд не комунікував такі речі до завершення роботи Верховної Ради України.</p>
<p>Шановні колеги, 9437. Це проект Закону про внесення змін до додатка №3 до Закону України "Про Державний бюджет України на 2023 рік". Я ставлю пропозицію включити його до порядку денного сесії. Прошу голосувати.</p>
<p></p>
<p>13:24:38</p>
<p>За-297</p>
<p>Рішення прийнято.</p>
<p>Я ставлю пропозицію визначити цей законопроект 9437 як невідкладний та скоротити строки внесення альтернативних законопроектів до початку розгляду питання. Прошу народних депутатів голосувати.</p>
<p></p>
<p>13:25:07</p>
<p>За-292</p>
<p>Рішення прийнято.</p>
<p>Я прошу розглянути це питання за скороченою процедурою. Прошу голосувати.</p>
<p></p>
<p>13:25:29</p>
<p>За-246</p>
<p>Рішення прийнято.</p>
<p>Шановні колеги, є необхідність обговорювати? Тоді запишіться: два – за, два – проти.</p>
<p>Будь ласка, Ковальчук Олександр Володимирович, фракція політичної партії "Слуга народу".</p>
<p></p>
<p>13:26:11</p>
<p>КОВАЛЬЧУК О.В.</p>
<p>Прошу передати слово Микиті Потураєву.</p>
<p></p>
<p>ГОЛОВУЮЧИЙ. Будь ласка, Микита Русланович.</p>
<p></p>
<p>13:26:34</p>
<p>ПОТУРАЄВ М.Р.</p>
<p>Шановні колеги, цей законопроект розроблено відповідно до положень Указу Президента України від 26.11.21 року "Про заходи у зв'язку з 90-ми роковинами Голодомору 32-33 років в Україні – геноциду Українського народу", Закону України від 2006 року "Про Голодомор 1932-1933 років в Україні", постанов Кабінету Міністрів та інших нормативних актів.</p>
<p>Я не буду багато часу забирати. Ви знаєте, колеги, що на сьогоднішній день вже 32 країни світу та Європарламент визнали Голодомор 1932-1933 років в Україні геноцидом українського народу. Ця трагедія не залишає байдужих в багатьох країна Латинської і Північної Америки, країн Європи та Сходу. Спонукає іноземні делегації з різних країн відвідати нашу країну та дізнатися більше про події, страшні і жахливі події, які відбувалися за часів радянської влади і фактично радянської окупації України 90 років тому.</p>
<p>Прийняття цього закону дозволить, колеги, нарешті повністю закінчити реалізацію проекту першої черги будівництва музею Голодомору в повному обсязі. Тому я прошу вас дуже це підтримати, розуміючи, що зараз війна, розуміючи, що зараз грошей не вистачає, але ми маємо продемонструвати, що навіть попри всі наші труднощі і складнощі, які зараз у нас є, ми не забуваємо належним чином вшанувати пам'ять мільйонів загиблих від рук російських окупантів українців.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Крулько Іван Іванович, фракція політичної партії "Всеукраїнське об'єднання "Батьківщина".</p>
<p></p>
<p>13:28:20</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні колеги, ми зараз розглядаємо законопроект, який стосується української пам'яті, пам'ять про Голодомор – геноцид українського народу, який організував комуністичний людожерський режим, коли було знищено голодною смертю мільйони українців на благодатній землі, де завжди можна було виростити хліб і завжди можна було нагодувати не тільки Україну, але і багато інших країн.</p>
<p>Наша справа як парламенту, дійсно, якщо потрібно, надати необхідні кошти, щоб завершити будівництво меморіалу в місті Києві – меморіалу Голодомору. Це дуже довге будівництво, його вже, мені здається, давно мали би завершити уряди, ці уряди, попередні уряди для того, щоб Україна могла мати в столиці той меморіал, куди дійсно можна було би запрошувати міжнародні делегації, особливо тих країн, які на рівні парламентів визнають Голодомор геноцидом українського народу. І ця справа надзвичайно важлива, щоби весь світ знав, що Україна від цього східного звіра потерпає не тільки зараз, а потерпала століттями, бо саме звідти приходили всі найбільші біди для нашого народу.</p>
<p>Тому наше завдання увічнити пам'ять тих, кого вже немає, не допустити в майбутньому повторення таких злочинів, нам треба перемогти у цій війні і назавжди розрізати будь-які зв'язки з Москвою, яка нічого доброго, крім біди, Україні не принесла.</p>
<p>Голосуємо за цей закон. Слава Україні!</p>
<p></p>
<p>ГОЛОВУЮЧИЙ. Будь ласка, Шуфрич Нестор Іванович, група "Платформа за життя та мир".</p>
<p></p>
<p>13:30:35</p>
<p>ШУФРИЧ Н.І.</p>
<p>Дякую, шановний пане Голово. Безумовно, ми цю пропозицію підтримаємо, але в цей воєнний час, мабуть, пріоритети могли би бути і інші, саме на цей період. Але якщо уряд і відповідні наші колеги наполягають на таких змінах до бюджету, наша група це підтримає.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Герасимов Артур Володимирович, фракція "Європейська солідарність".</p>
<p>Степан Іванович Кубів, будь ласка.</p>
<p></p>
<p>13:31:22</p>
<p>КУБІВ С.І.</p>
<p>Шановний пане Голово, шановні колеги, як голова Всеукраїнської організації "Меморіал" Василя Стуса, хочу сказати, що цей законопроект необхідно підтримати і в першому і в другому читанні.</p>
<p>Державна політика приносить результат, коли вона не служить і не змінюється на догоду вузькопартійним інтересам. Спостерігаємо це в останні місяці, не лише на підтримці України у війні з Росією, але у визнанні Голодомору геноцидом українського народу.</p>
<p>Гірка правда в тому, що якби не війна, то світ надалі ігнорував би визнання Голодомору як одного з наймасштабніших злочинів геноциду ХХ століття. Але правда в тому, що якби не посвята Президента Ющенка цій темі, то сьогодні не було би вже 33 країни, які визнали Голодомор. </p>
<p>Правда в тому, якщо б українська громадськість після Революції Гідності не звернулася до влади і отримала підтримку Президента Порошенка і уряду, вимогою відновити будівництво, яке сьогодні активно проводиться.</p>
<p>Україна на шляху до завершення першого у світі музею Голодомору, сучасного світового рівня музейного комплексу, до творення якого залучені найкращі наукові, архітектурні, дизайнерські сили України і світу. Правда і в тому, що Президент Зеленський, і сьогодні Верховна Рада, внесли на підтримання добудови даного законопроекту. Наша головна відповідальність зараз ні в якому разі не втратити темпи творення музею, а більше не втратити якість самого будівництва, а особливо експозиції правди на проектування і монтаж якої ще потрібен певний період.</p>
<p>Термін аналогічних музеїв не простий і довготривалий. Ми також і Верховна Рада вшанувати пам'ять Голодомору в листопаді в час 90 роковин. Проект, монтаж експозиції, саме фракція просить підтримати в першому і другому читанні.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього законопроекту. Переходимо до прийняття... Перепрошую, Рудик, да, я перепрошую.</p>
<p></p>
<p>13:33:43</p>
<p>РУДИК С.Я.</p>
<p>Шановні колеги, так сталося, що у 2007-2010 роках, як заступник міського голови Києва, я опікувався цим питанням в місті і боровся з символами тоталітаризму. Коли водночас ми вшановували жертв Голодомору, а в місті Києві стояли пам'ятники, які по суті були істуканами, трьом лідерам Радянської України: Косіора, Петровського і Чубаря.</p>
<p>Я був шокований, дізнався, що другу частину меморіалу ми зараз тільки будемо добудовувати, пройшло 13 років, як я пішов з тієї посади. 13.</p>
<p>Ми виділили мільярди коштів на стадіони, пам'ятаєте з якою націнкою, а на Меморіал жертв Голодомору ми досі не можемо виділити кошти.</p>
<p>Голосуємо всі – за! І слідкуємо, щоб ці гроші не вкрали, бо пам'ять про людей, які загинули для нас…</p>
<p></p>
<p>ГОЛОВУЮЧИЙ. Шановні колеги… А, Бакунець ще. Я перепрошую, якось ви позначайте.</p>
<p>Будь ласка, Павло Андрійович.</p>
<p></p>
<p>13:35:00</p>
<p>БАКУНЕЦЬ П.А.</p>
<p>Дякую, пане Голово!</p>
<p>Кремлівський режим протягом багатьох століть намагається знищити наш волелюбний український народ, і однозначно сьогодні, коли є можливість зробити крок для того аби увіковічнити пам'ять тих українців, які віддали своє життя тих, хто невинно убієнні за те аби ми з вами сьогодні могли бути в нашій рідній українській державі є дуже важливо. Важливо є і цей момент, щоб вже почати будувати Пантеон сучасних героїв, котрі, на жаль, віддали своє життя, щоб в кожному місці, в кожній громаді робили обов'язково великі, гарні пантеони для тих сучасних українців, які на відміну від нас з вами подарували цій державі найдорожче – життя. Слава нашим героям! Слава Збройним Силам України! Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Шановні колеги, будь ласка, я запрошую народних депутатів зайняти свої місця. Пропозиція комітету прийняти цей законопроект за основу і в цілому. Але я буду ставити почергово ці два рішення.</p>
<p>Шановні колеги, будь ласка, я ставлю пропозицію прийняти за основу проект Закону про внесення змін до додатка №3 до Закону України "Про Державний бюджет на 2023 рік".</p>
<p>Готові голосувати?</p>
<p>Я прошу народних депутатів голосувати.</p>
<p></p>
<p>13:36:58</p>
<p>За-305</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Закону про внесення змін до додатка №3 до Закону України "Про Державний бюджет України на 2023 рік" (реєстраційний номер 9437). Готові голосувати? Я прошу народних депутатів голосувати.</p>
<p></p>
<p>13:37:34</p>
<p>За-312</p>
<p>Рішення прийнято. Закон прийнятий в цілому.</p>
<p>Дякую, колеги.</p>
<p>Ідемо далі. Шановні колеги, наступний законопроект без обговорення одразу, була така пропозиція, 9415. Це проект Закону про внесення змін до Закону України "Про оренду державного та комунального майна" щодо використання майна національними закладами вищої освіти державної форми власності.</p>
<p>Я ставлю пропозицію включити цей законопроект до порядку денного сесії. Прошу народних депутатів голосувати.</p>
<p></p>
<p>13:38:16</p>
<p>За-309</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення змін до Закону України "Про оренду державного та комунального майна" щодо використання майна національними закладами вищої освіти державної форми власності (реєстраційний номер 9415). Прошу народних депутатів голосувати.</p>
<p></p>
<p>13:38:47</p>
<p>За-312</p>
<p>Я ставлю пропозицію прийняти в цілому з необхідними техніко-юридичними поправками проект Закону про внесення змін до Закону України "Про оренду державного та комунального майна" щодо використання майна національними закладами вищої освіти державної форми власності (реєстраційний номер 9415). Прошу народних депутатів голосувати.</p>
<p></p>
<p>13:39:24</p>
<p>За-312</p>
<p>Рішення прийнято. Закон прийнятий в цілому.</p>
<p>Шановні колеги, наступний законопроект 8410 – це проект Закону про внесення змін до Закону України "Про оцінку впливу на довкілля", це друге читання. Ми домовлялись так, що у нас буде дві поправки від Геращенко – і голосуємо. Не буде поправок? Можемо одразу голосувати?</p>
<p>Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про оцінку впливу на довкілля" (реєстраційний номер 8410). Прошу народних депутатів голосувати.</p>
<p></p>
<p>13:40:16</p>
<p>За-256</p>
<p>Рішення прийнято. Закон прийнятий в цілому. Вітаю, колеги!</p>
<p>Наступний законопроект – 9311-1, 9311-2, 9311-4, 9311-1-д. Шановні колеги, ми домовилися на Погоджувальній раді, що виступлять тільки автори, без обговорення питання, і голосуємо. Авторів у нас буде виступати, я так розумію, двоє: Хлапук і Тимошенко. Чи Герус теж наполягає? Не наполягає. Тоді Максим Хлапук, після цього Юлія Тимошенко. А, буде Кучеренко, да? Добре.</p>
<p>Будь ласка, Максим Миколайович Хлапук. Після цього Кучеренко. І після цього голосуємо. Будь ласка.</p>
<p></p>
<p>13:41:05</p>
<p>ХЛАПУК М.М.</p>
<p>Доброго дня, шановні колеги. До вашої уваги пропонується доопрацьований в комітеті законопроект, який передбачає одноразову спеціальну процедуру корпоративної реструктуризації оператора газотранспортної системи України, що початково була запропонована Кабінетом Міністрів України, але з доданими запобіжниками, які знімають ризики невиконання взятих на себе міжнародних зобов'язань в рамках домовленостей про отримання фінансування від Міжнародного валютного фонду та Європейського Союзу.</p>
<p>Нагадаю, що Україна взяла на себе зобов'язання перед ЄС розпочати корпоративну реструктуризацію оператора ГТС, а перед МВФ – передати корпоративні права оператора ГТС від акціонерного товариства МГУ до Міністерства енергетики, далі прийняти погоджений з Секретаріатом Енергетичного Співтовариства статут. І це все до липня цього року. І сформувати наглядову раду оператора газотранспортної системи до кінця жовтня 2023 року.</p>
<p>Хочу наголосити, що це не просто зобов'язання, а структурні маяки МВФ. Тобто одні з найголовніших умов виконання цієї програми.</p>
<p>Доопрацьований законопроект містить усі запобіжники, запропоновані народними депутатами України, які не дозволяють відхилитися від задекларованого курсу реформи і цей законопроект повністю погоджений із Секретаріатом Енергетичного співтовариства. Так однією з ключових норм, щодо якої ми знайшли спільну згоду між комітетом, Міністерством енергетики та Секретаріатом, це отримання обов'язкового висновку Секретаріату Енергетичного співтовариства для забезпечення безперервності сертифікації Оператора під час прийняття нового статуту.</p>
<p>Я наголошую, що незалежна професійна діяльність Оператора ГТС є надважливим елементом енергетичної безпеки нашої країни і гарантом сталого постачання природного газу споживачам.</p>
<p>Враховуючи важливість реформи і враховуючи те, що часу для виконання її залишається небагато, прошу підтримати рішення комітету проголосувати доопрацьований за основу і в цілому.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, будь ласка, слово надається Кучеренку. Але, Олексію Юрійовичу, одну секундочку.</p>
<p>Шановні друзі, я вкотре прошу вас, не встигли про канабіс, вже про те, що ми підтримали голодомор. Люди! Може не стати тих, хто може в другому читанні це все приймати. Схаменіться, будь ласка! Схаменіться в своєму хайпі інформаційному!</p>
<p>Будь ласка, слово надається Кучеренку.</p>
<p></p>
<p>13:43:48</p>
<p>КУЧЕРЕНКО О.Ю.</p>
<p>Дякую. Олексій Кучеренко, фракції "Батьківщина".</p>
<p>Я є одним із співавторів разом з Юлією Тимошенко альтернативного законопроекту. Пояснюю, чому ми вважаємо як автори, що наш законопроект є більш ефективним і прагматичним.</p>
<p>По-перше, хочу зазначити, що ні про яку реформу, так би мовити, зараз мова не йде. Давайте будемо відвертими, мова іде про виправлення ситуації, виправлення помилки, яка була припущена Верховною Радою в 2019 році, коли в дуже швидкому, прискореному цьому режимі, який тоді був дуже модний, прийняли так званий анбандлінг за абсолютно неприйнятою схемою за абсолютно неприйнятною системою управління, коли по суті дві структури зробили: ТОВ "Оператор ГТС", державну компанію "МГУ". Зрозуміло, що ця дворівнева структура управління призвела до повної управлінської кризи і до фіаско цієї моделі.</p>
<p>На превеликий жаль, на той момент було зроблено ще одну величезну помилку – роз'єднали єдиний технологічний комплекс – це ГТС – газотранспортна система України, яка лишилася в компанії "Укртрансгаз", дочірня компанія "Нафтогазу", та… сховища, і відповідно "Оператор ГТС", який управляє трубою. Це так само була величезна помилка, яка на сьогодні по суті справи перекладає всі промахи і всі втрати на споживачів.</p>
<p>Наш законопроект разом з Юлією Тимошенко виправляє цю помилку. Він об'єднує в єдиний комплекс – єдина газотранспортна система, сховища і ГТС, і він створює однозначну систему управління цим комплексом через Міністерство енергетики. Прошу підтримати наш законопроект.</p>
<p></p>
<p>ГОЛОВУЮЧИЙ. Шановні колеги, шановні колеги! Шановні колеги, ми завершили обговорення, переходимо до прийняття рішення. Прошу народних депутатів зайняти свої місця. Будь ласка, займіть місця. Шановні колеги.</p>
<p>Шановні колеги, я ставлю пропозицію прийняти за основу проект Закону про оптимізацію структури власності оператора газотранспортної системи України, реєстраційний номер законопроекту 9311-1-д. Готові голосувати? Готові голосувати? Я прошу народних депутатів голосувати.</p>
<p></p>
<p>13:47:18</p>
<p>За-268</p>
<p>Рішення прийнято. Дякую, колеги.</p>
<p>Ідемо далі. Наступний законопроект 9014-1 – проект Закону про внесення змін до Митного кодексу України щодо використання митних декларацій та електронної транзитної системи, передбачених Конвенцією про процедуру спільного транзиту, для здійснення транзиту на умовах цього Кодексу.</p>
<p>Ми говорили, 3 хвилини буде виступ Тимошенко, одна поправка від "Голосу" і голосуємо. Так? Не буде виступу від "Батьківщини". Від "Голосу" поправок не буде теж? Не буде. Тому одразу переходимо до прийняття рішення.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Митного кодексу України щодо використання митних декларацій та електронної транзитної системи, передбачених Конвенцією про процедуру спільного транзиту, для здійснення транзиту на умовах цього Кодексу (реєстраційний номер 9014-1). Готові голосувати? Прошу народних депутатів голосувати.</p>
<p></p>
<p>13:48:45</p>
<p>За-285</p>
<p>Рішення прийнято. Закон прийнятий в цілому. Вітаю, колеги.</p>
<p>Ідемо далі. 9266 – це проект Закону про електронні аграрні розписки.</p>
<p>Я ставлю пропозицію включити це питання до порядку денного сесії. Прошу голосувати.</p>
<p></p>
<p>13:49:15</p>
<p>За-278</p>
<p>Рішення прийнято.</p>
<p>Наступне. Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>13:49:40</p>
<p>За-255</p>
<p>Рішення прийнято.</p>
<p>Шановні колеги, скорочена процедура: два – за, два – проти? Прошу записатися.</p>
<p>Будь ласка, двоє чоловік записались, тільки Євтушок Сергій Миколайович. Прошу не розходитись, бо після цього голосуємо. Будь ласка.</p>
<p>Кириленко Іван Григорович, так?</p>
<p></p>
<p>13:50:18</p>
<p>ЄВТУШОК С.М.</p>
<p>Кириленку Івану Григоровичу.</p>
<p></p>
<p>13:50:31</p>
<p>КИРИЛЕНКО І.Г.</p>
<p>Кириленко, "Батьківщина". Шановний пане Голово, шановні колеги, давненького я не бачив, щоб до законопроекту було стільки зауважень науково-експертного управління. Друзі, 17, убористим текстом, що унеможливлює прийняти. На перший погляд і популярна, і актуальна назва, електронні розписки, діджиталізація – все зрозуміло. Але, друзі, скільки в цьому законопроекті зачіпок, які унеможливлюють хороший документ підтримати. Не буду зупинятися на всіх, але на принципових речах не можу не сказати.</p>
<p>По-перше, друзі, є і діє уже звичний для товаровиробників Закон "Про аграрні розписки", до нього всі звикли, він нормально працює. Для чого іще треба було робити іще один закон з розмитими нормами і невстановленими чітко процедурами? Для чого? Буде діяти і один закон, і другий. Науково-експертне управління просто не написало, що буде хаос і неразбериха. Але чітко простежується в цьому хаосі вигодонабувач і жертва. Жертва – фермер, сільгоспвиробник, наші селяни. Вигодонабувач – це кредитор. Пояснюю, в чому вигодонабувач. У чому його вигода? Друзі, вперше з'являється можливість застави землі. Трошки завуальовано, але чітко на це все виходить – на заставу землі. Враховуючи, що кредитування в сільському господарстві майже відсутнє, бо облікова ставка Національного банку 25. Це значить банки комерційні дають не нижче чим під 30. Це фантасмагорія в цих умовах взяти такий кредит та ще плюс із тими коштами, які в комерційних банках ігрища одні йдуть. Тому, друзі, звичайно, товаровиробник потягнеться до того, хто може дати...</p>
<p></p>
<p>ГОЛОВУЮЧИЙ. Будь ласка, Павленко Ростислав Миколайович, фракція "Європейська солідарність".</p>
<p>Южаніна. Після цього ще Ковальчук і переходимо до голосування. Олександр Ковальчук.</p>
<p>Будь ласка.</p>
<p></p>
<p>13:52:55</p>
<p>ЮЖАНІНА Н.П.</p>
<p>Шановні колеги, цій ідеї впровадження електронних аграрних розписок більше двох років. І мені здається, ми вже обговорювали не один раз цей додатковий інструмент для кредитування наших аграріїв. До речі, на адресу комітету надійшло дуже багато листів у підтримку цього проекту закону від компаній, які кредитують аграрних виробників. А взагалі з 2013 року механізм от цих паперових аграрних розписок він використовується достатньо широко, але в сучасний... у даний час аграрії, нібито аграрії потребують такого оновлення.</p>
<p>Мені здається, що ми до другого читання звернемо увагу на всі зауваження ГНЕУ, тому що паралельно дві діючі системи мають залишитися. Бо якщо говорити лише про електронні аграрні розписки, то це взагалі ще гірше, чим було. Тому треба насправді попрацювати до другого читання.</p>
<p>Але мене дуже хвилює питання взагалі стосовно тієї інформації, яка зараз гуляє в усіх ЗМІ, це інформація правоохоронних органів про всі викриття злочинних дій у сфері постачання аграрної продукції на експорт. Скажіть, будь ласка, коли це припиниться? Якщо ми не навчилися елементарні речі контролювати, про що ми говоримо?</p>
<p>Я сподіваюся, що 300 компаній, які відвантажили зерно через зерновий коридор на судна тих… малої кількості кораблів, все ж таки хтось колись відповість за неповернення валютної виручки і за несплату податків в бюджет країни. Чомусь знову пішла інформація, знову викриваються за два останні місяці значні порушення в цій сфері. Мені здається, тут потрібно розбиратися на рівні міністерств і не тільки на рівні нашого комітету.</p>
<p></p>
<p>ГОЛОВУЮЧИЙ. Будь ласка, Ковальчук. Шановні колеги, і після цього переходимо до голосування.</p>
<p>Будь ласка, Олександр Володимирович.</p>
<p></p>
<p>13:55:12</p>
<p>КОВАЛЬЧУК О.В.</p>
<p>Шановна президія, шановні колеги, шановні українці. Я уважно слухаю те, що говорять мої колеги з інших фракцій, і дуже хотів би, щоб ці виступи почули аграрії України, адже для мене дивна позиція та, яка прозвучала і від першого, і від другого виступаючого про те, що це незрозуміло, яким аграріям потрібно.</p>
<p>Шановні колеги, я озвучу, яким аграріям це потрібно. Це потрібно аграріям України, саме тим аграріям, які в надзвичайно складних умовах в період війни обробляють землю, відправляють хлопців на передову, відправляють власну техніку, велику кількість своєї продукції і грошових коштів у вигляді транспортних засобів, зброї, дронів і всього, що тільки потрібно Збройним Силам України на передову заради перемоги. Це саме ті аграрії, які були обмежені в експорті своєї продукції, тому що в нас була проблема і є проблема з експортом як водою, так і через наземні коридори, і це саме ті аграрії, які потребують нашої з вами допомоги. Все дуже просто. До нашого комітету звернулись чисельні асоціації, а не окремі аграрні компанії, про які тут чомусь згадували. І також цей законопроект підтримують Міністерство фінансів та аграрної політики України, які говорять про те, що, звісно, є технічні моменти, які потрібно врахувати, але заперечень немає. І Закон, який є діючий "Про аграрні розписки", залишається діючим, тобто є діючий механізм і є новий електронний механізм. Ми з вами багато говоримо про те, що електронні документи, електронний документообіг, дає нам більше можливостей. Так давайте надамо нашим аграріям більше можливостей...</p>
<p></p>
<p>ГОЛОВУЮЧИЙ. Шановні колеги, дякую, ми завершили обговорення, переходимо до прийняття рішення, прошу зайняти місця.</p>
<p>Шановні колеги, я ставлю пропозицію прийняти за основу, з доопрацюванням положень відповідно до частини першої статті 116 Регламенту Верховної Ради України, проект Закону про електронні аграрні розписки (реєстраційний номер 9266). Готові голосувати? Я прошу народних депутатів голосувати.</p>
<p></p>
<p>13:58:02</p>
<p>За-270</p>
<p>Рішення прийнято. Вітаю, колеги.</p>
<p>Наступний законопроект 9230 – це проект Закону про внесення змін до статті 16 Закону України "Про валюту і валютні операції" щодо відповідальності за порушення резидентами строку розрахунків за операціями з експорту.</p>
<p>Я ставлю пропозицію включити це питання до порядку денного сесії. Прошу голосувати.</p>
<p></p>
<p>13:58:39</p>
<p>За-233</p>
<p>Рішення прийнято.</p>
<p>Наступне, я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>13:59:04</p>
<p>За-235</p>
<p>Рішення прийнято.</p>
<p>Шановні колеги, два – за, два – проти і голосуємо, так? Будь ласка, запишіться: два – за, два – проти.</p>
<p>Будь ласка, Шуляк Олена Олексіївна, фракція "Слуга народу".</p>
<p></p>
<p>13:59:40</p>
<p>ШУЛЯК О.О.</p>
<p>Будь ласка, я передаю слово Еллі Рєпіній.</p>
<p></p>
<p>ГОЛОВУЮЧИЙ. Будь ласка, Елла Рєпіна.</p>
<p>Шановні колеги, не розходьтеся, бо два виступи і голосуємо. Будь ласка, пані Елла.</p>
<p></p>
<p>13:59:50</p>
<p>РЄПІНА Е.А.</p>
<p>Шановні колеги, прошу вас підтримати цей законопроект, він стосується наших експортерів і тому треба його підтримати якомога швидше.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Павленко Ростислав Миколайович, фракція політичної партії "Європейська солідарність".</p>
<p></p>
<p>14:00:11</p>
<p>ПАВЛЕНКО Р.М.</p>
<p>Дякую. Прошу ще раз передати слово Ніні Южаніній.</p>
<p></p>
<p>ГОЛОВУЮЧИЙ. Будь ласка, Южаніна.</p>
<p></p>
<p>14:00:23</p>
<p>ЮЖАНІНА Н.П.</p>
<p>Шановні колеги, звертаю вашу увагу, цинічно і безвідповідально. Мені здається, що такої безвідповідальності від уряду, Національного банку не варто було очікувати.</p>
<p>Будь ласка, народні депутати, вам пропонують зараз внести на рівні закону норму, яка дозволить зупинити нарахування пені тим експортерам, які до останнього дня на день початку широкомасштабної війни, послухайте, працювали з Російською Федерацією і з Білоруссю, і з цих двох країн не отримали вчасно валютну виручку.</p>
<p>На початку війни ми прийняли, вірніше Національний банк своєю постановою затвердив порядок, що для всіх наших експортерів, які не отримали валютну виручку є виключення, але за виключенням Російської Федерації і Білорусі. Так якщо насправді зараз когось вважають за необхідне поощрить роботою із країнами, які продовжують нам кожного дня бомбити по голові і взагалі вбивати нашу економіку, давайте їм допоможемо.</p>
<p>Ви говорите, що це такі ж самі підприємства-експортери. Так, а чому ми таким же самим чином не допомагаємо тим підприємствам-експортерам, які на сьогодні поставляють в інші країни свою товарну продукцію і не можуть вчасно, протягом 180 днів, отримати валютну виручку? Давайте тоді для тих хто розширює наші експортні можливості робити лібералізацію, а не для тих, хто, враховуючи ризики, постачав продукцію в ці країни, в них в доходах враховані всі ризики і сплата пені державі в тому числі.</p>
<p>Тому подумайте 10 разів чим робити такі кроки на користь навіть тим поважним українським компаніям, яких зараз деякі депутати намагаються захистити на рівні закону, для цього є Національний банк України, якщо він прийме таке рішення.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього законопроекту… Ви ще, да, тоді, будь ласка, одна хвилина. Одна хвилина Цабаль, будь ласка.</p>
<p></p>
<p>14:02:34</p>
<p>ЦАБАЛЬ В.В.</p>
<p>Шановні колеги, в жодному випадку не можна підтримувати цей законопроект.</p>
<p>Що таке бізнес? Бізнес – це коли підприємство бере певні ризики, розуміючи ці ризики, воно може одержати прибуток або збиток, деякі українські підприємства, на жаль, вели бізнес з Росією. Це було дозволено, я їх в цьому не звинувачую, держава це дозволяла. Але вони розуміли, що з цим зв'язані певні ризики, в тому числі законодавчі ризики. І коли були ті чи інші експертні транзакції законодавство було таке, що їм було зрозуміло, що вразі, якщо станеться якась ситуація, що їм не просто вернуть, не вернуть виручку, а їм доведеться платити ці штрафи, це ті ризики, на які вони самі йшли. Нам не можна заохочувати тих, хто торгував з Росією тоді як інші свідомо вибрали не торгувати.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, ще Власенко, одна хвилина. Після цього голосуємо.</p>
<p>Будь ласка, Сергій Володимирович.</p>
<p></p>
<p>14:03:43</p>
<p>ВЛАСЕНКО С.В.</p>
<p>Да, дякую, пане Голово. Я хочу нагадати, що війна розпочалася не в 22-му році, а в 14-му і цей закон говорить про те, що треба надати пільги тим, хто під час війни торгував з країною-агресором, з Російською Федерацією. Я вважаю це абсолютно неприпустимим. І, до речі, нам кажуть, що їм так тяжко знятися з валютного контролю. З валютного контролю знятися просто: отримати довідку в ТПП, передати її в банк, і, щоб банк її акцептував, і зняти з валютного контролю і немає з цим жодних питань.</p>
<p>Якщо ми хочемо подивитися і надати пільги нашому бізнесу, який дійсно сьогодні страждає і дійсно є проблема з поверненням валютної виручки у зв'язку з війною, так давайте на ці питання дивитися на той бізнес, який не порушував моральні умови і моральні зобов'язання. Попередній колега сказав, що тоді не було заборони на торгівлю з Росією – він правий на сто відсотків, але і зараз нема формальної заборони на торгівлю з Росією. Тому говорити про те, що ми заохочуємо тих, хто продовжує... хто тоді торгував під час війни з Росією, є неприпустимим.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього законопроекту, переходимо до прийняття рішення.</p>
<p>Я сталю пропозицію прийняти за основу з доопрацюванням положень, відповідно до частини першої статті 116 Регламенту Верховної Ради України, проект Закону про внесення змін до статті 16 Закону України "Про валюту і валютні операції" щодо відповідальності за порушення резидентами строку розрахунків за операціями з експорту (реєстраційний номер 9230). Шановні колеги, прошу голосувати.</p>
<p></p>
<p>14:05:31</p>
<p>За-221</p>
<p>Рішення не прийнято.</p>
<p>Шановні колеги, я ставлю пропозицію відправити на повторне перше читання законопроект 9230. Готові голосувати? Прошу народних депутатів голосувати.</p>
<p></p>
<p>14:06:02</p>
<p>За-241</p>
<p>Рішення прийнято.</p>
<p>Дякую.</p>
<p>Ідемо далі, шановні колеги. Законопроект відправлений на повторне перше читання.</p>
<p>Наступний законопроект 8185 – це проект Закону про внесення змін до деяких законодавчих актів України щодо застосування правоохоронними органами безпілотних повітряних суден та протидії їх незаконному використанню. Це друге читання, шановні колеги. Ми домовлялися так: буде виступ від фракції "Батьківщина" – Цимбалюк, потім дві поправки від "ЄС", дві поправки від Хлапука, дві поправки від Клименко і голосуємо. Я правильно все озвучив?</p>
<p>Будь ласка, від "Батьківщини" Юлія Володимирівна, будь ласка. Ні? Цимбалюк, да? Будь ласка, Цимбалюк Михайло Михайлович.</p>
<p></p>
<p>14:07:04</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановні колеги, я насамперед хочу подякувати всім тим, хто брав участь в доопрацюванні цього законопроекту до другого читання. Нагадаю, що ним ми розширюємо повноваження Національної поліції, Державної прикордонної служби, Служби безпеки і інших силових структур по нагляду і контролю безпілотними літальними апаратами. Це є надзвичайно важливо, тому що в період воєнного стану це є той виклик, з яким стикаються наші сили оборони і інші військові формування, які сьогодні задіяні в охороні держави.</p>
<p>Ми даємо також повноваження Національній поліції контролювати ті безпілотні апарати, які використовуються на воді. Це теж той виклик, який потрібно сьогодні внормувати на рівні цього законопроекту.</p>
<p>Ми також врахували всі пропозиції, які йшли від сил оборони, від Збройних Сил України, з якими стикаються наші бойові підрозділи на лінії зіткнення, відстоюючи і відвойовуючи наші території. Не є таємниця, що це сьогодні той виклик, з яким стикаються наші бійці, і інколи доля секунди залежить від того, щоб врятувати життя нашим військовим, зрозумівши, чи цей безпілотник є дружнім, тобто наших Збройних Сил і інших військових формувань, чи цей безпілотник належить противнику.</p>
<p>Ми також внормовуємо правила застосування певних спеціальних пристроїв для того, щоб виявляти і знешкоджувати на офіційному рівні ці літальні апарати.</p>
<p>Через те я пропоную і прошу всіх народних депутатів підтримати цей законопроект, проголосувати його в другому читанні, щоб якнайшвидше він вступив в дію і допомагав нашим Збройним Силам і іншим силам оборони звільняти нашу територію від ворога.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, дві поправки від фракції "ЄС". Хто буде ставити свої поправки? А, бачу. Прошу представника комітету зайняти. Будь ласка, Сюмар. Номер поправки тільки одразу кажіть.</p>
<p></p>
<p>14:09:41</p>
<p>СЮМАР В.П.</p>
<p>Дякую, пане Голово.</p>
<p>У мене поправки дві: 120 і 124. Прошу комітет дати відповідь.</p>
<p>Оскільки законопроект, який, в принципі, від самого початку був дуже правильним, тому що мав на меті запобігти розвідувальним засобам там держави-агресора або можливим диверсантам біля кордону, біля лінії кордону, так, над об'єктами Прикордонної служби. А ви перетворили фактично на закон, який стосується всіх об'єктів як Прикордонної служби, так і Нацполіції, так і Служби безпеки, так і Служби охорони зв'язку.</p>
<p>І, більше того, ви не обмежуєте це періодом дії воєнного стану. Попередній доповідач говорив, що це актуально зробити зараз. І я абсолютно погоджуюся, давайте робити це зараз. Моя поправка якраз 120-а стосується обмеження це періодом дії воєнного стану. І це не одна така поправка.</p>
<p>І я прошу дати відповідь, чому ви цього не робите? І прошу поставити на підтвердження.</p>
<p>Дякую.</p>
<p></p>
<p>ГОЛОВУЮЧИЙ. Пані Вікторіє, єдине, дивіться, я одразу внесу ясність. 120-а це не ваша поправка. Ваша поправка 122-а. Ваша поправка 122-а. Дивіться, я не знаю, в тій таблиці, що у нас, 122 поправка.</p>
<p>От теж, відкрито з сайту, шановні колеги.</p>
<p>Шановні колеги, дивіться, пані Вікторіє, ви можете поставити тільки свою поправку. Ваша 122-а і 126-а. Я думаю, будемо по них іти, добре?</p>
<p>Перевірте, будь ласка, комітет, 122-а і 126-а?</p>
<p></p>
<p>ІОНУШАС С.К. 122-а , так… <i>(Не чути) </i></p>
<p></p>
<p>ГОЛОВУЮЧИЙ. От теж тільки що… сайту. Я ж не буду зараз перевіряти сайт.</p>
<p></p>
<p>ІОНУШАС С.К. Ось. У мене теж 122-а і 126-а.</p>
<p></p>
<p>ГОЛОВУЮЧИЙ. Дивіться, в тих документах, що є в мене, які роздруковані, 122-а і 126-а. Пані Сюмар, правильно? Тому, будь ласка, по 122-й дайте відповідь і потім по 126-й ви запитаєте, і тоді проголосуємо. Будь ласка.</p>
<p></p>
<p>14:11:59</p>
<p>ІОНУШАС С.К.</p>
<p>Дякую.</p>
<p>Шановні колеги, ця правка відхилена. Я хочу звернути вашу увагу на те, що цей законопроект регулює не тільки питання Державної прикордонної служби, а всіх правоохоронних органів. Ми з вами знаходимося зараз також у приміщенні Верховної Ради, яка охороняється Управлінням державної охорони, Службою безпеки України, відповідно цей законопроект надає повноваження працювати всьому спектру правоохоронних органів, а не тільки Державній прикордонній службі.</p>
<p>Якщо ви звернете увагу на назву законопроекту, там чітко зазначено, що це стосується правоохоронних органів. Більш того, хочу зазначити, що цей законопроект виключно стосується правоохоронних органів і не регулює питання використання суспільством, журналістами та іншими нашими там науковцями безпілотних повітряних суден. Ми домовилися це не регулювати цим законопроектом.</p>
<p>Дякую. Тому комітет відхилив поправку 122 і 126, вона стосувалася виключно прикордонників. Ми надаємо такі повноваження і Службі безпеки, і Міністерству внутрішніх справ.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 122 поправка авторства народної депутатки Сюмар. Комітетом відхилена. Ви почули аргументи сторін. Ставлю 122 поправку на врахування. Прошу голосувати.</p>
<p></p>
<p>14:13:32</p>
<p>За-102</p>
<p>Рішення не прийнято.</p>
<p>Наступна поправка 126. Будь ласка, пані Вікторіє.</p>
<p></p>
<p>14:13:37</p>
<p>СЮМАР В.П.</p>
<p>Дякую.</p>
<p>Ми розібралися, що є ще одна уточнена таблиця на сайті, це не принципово зараз, нумерація. Принципово, пане Іонушас, що ви сказали, да, ви додали до другого читання і поліцію, і Службу безпеки, цього не було в першому читанні, ви регулюєте багато.</p>
<p>Але знову-таки я вас питала про період воєнного стану, ви цим не обмежуєте. Ви вводите практику збити будь-який дрон над будь-яким поліцейським відділком в будь-який період часу, навіть після війни, просто для свідомості. Тобто ми запроваджуємо, що ніхто не зможе цього побачити і, більше того, в мене тут поправка, до якої… до мене звернулись правозахисники про те, щоби не обмежувалася, наприклад, свобода зборів, конституційні права громадян. І ви її відхиляєте.</p>
<p>Країна, яка пережила Майдан, не має права допустити свавілля правоохоронних органів, особливо після війни.</p>
<p>Колеги, я думаю, що такий підхід, він просто впроваджує диктат якраз…</p>
<p></p>
<p>ГОЛОВУЮЧИЙ. Шановні колеги, 126 поправка, авторства Сюмар, комітетом відхилена. Прошу визначатися та голосувати.</p>
<p></p>
<p>14:15:04</p>
<p>За-83</p>
<p>Рішення не прийнято. Дякую.</p>
<p>Все. Поправок від "ЄС" немає більше.</p>
<p>Будь ласка, фракція "Голос". Дві поправки – Хлапук і дві поправки – Клименко. Але називайте спочатку номер, щоб ми встигали знаходити їх.</p>
<p>Будь ласка, Максиме.</p>
<p></p>
<p>14:15:19</p>
<p>ХЛАПУК М.М.</p>
<p>Доброго дня, колеги. Це поправки 75 та 79, вони пов'язані між собою. Ми наполягаємо, що необхідно виокремити та закріпити на рівні Повітряного кодексу України право журналістів використовувати безпілотники до 20 кілограм у журналістській діяльності без необхідності реєстрації таких повітряних суден у державному реєстрі, але за умови обліку таких безпілотників у відповідних суб'єктів у сфері медіа, тобто редакціях, або перебування у власності журналіста. Це дозволить уникнути потенційних проблем при використанні безпілотників журналістами, зокрема з метою підготовки антикорупційних розслідувань та недопущення протиправних обмежень журналістської діяльності. І я наголошую, що це стосується норм мирного, а не воєнного часу. Ця поправка дуже важлива для забезпечення незалежності журналістської діяльності. Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету, будь ласка, коротко.</p>
<p></p>
<p>14:16:18</p>
<p>ІОНУШАС С.К.</p>
<p>Дуже коротко. Шановні колеги, коли ми виступали і голосували за перше читання разом з Олександровою Устіновою, ми домовилися, що, шановні колеги, цей законопроект не регулює використання безпілотних повітряних суден суспільством, журналістами, науковцями, тільки регулює питання використання правоохоронними органами. Це перше.</p>
<p>Друге. Ви кажете про реєстр. Ми прибрали до другого читання будь-яке зазначення про реєстр, що дозволяє використовувати суспільству їх вільно. Немає жодного зазначення про реєстр. Є тільки повноваження правоохоронних органів. Тому якщо ця правка буде врахована, вона порушить закон, тому що реєстру немає і ми не можемо будь-які зміни вносити до реєстру навіть по журналістам. Тобто позиція комітету відхилити. Будемо регулювати питання використання журналістами після закінчення воєнного стану.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 75 поправка народного депутата Хлапука. Комітетом відхилена. Позицію сторін ви почули. Ставлю 75 поправку на голосування. Прошу голосувати.</p>
<p></p>
<p>14:17:33</p>
<p>За-100</p>
<p>Рішення не прийнято.</p>
<p>Можу я одразу 79-у, Максиме, ставити? Дати слово? Чи можу одразу ставити? Будь ласка, Максим.</p>
<p></p>
<p>14:17:42</p>
<p>ХЛАПУК М.М.</p>
<p>Вони пов'язані. Давайте так само проведемо їх, тим паче в репліку хочу зазначити, що наразі Повітряним кодексом дозволяється саме дозвільна діяльність для дозвілля. Але журналістська діяльність – це не дозвільна діяльність, це професійна діяльність і незалежна окрема гілка влади. Тому я і запропонував. Враховуючи в редакції першого читання, пропонували прибрати дозвільну діяльність, виокремити журналістську діяльність як окрему захищену.</p>
<p>Дякую.</p>
<p></p>
<p>ГОЛОВУЮЧИЙ. Я ставлю 79 поправку авторства Максима Хлапука. Вона комітетом відхилена. Прошу голосувати.</p>
<p></p>
<p>14:18:36</p>
<p>За-91</p>
<p>Рішення не прийнято. Дякую.</p>
<p>Так, Максиме, у вас все? Що? Секундочку, у нас ще є поправки на врахування.</p>
<p>Будь ласка, дві поправки Клименко. Юлія Леонідівна, будь ласка. Номери тільки назвіть одразу, Юля. Пише мені: "Шановний депутат Клименко, вставте картку". Вставили? Будь ласка. Не вставили. Ваш мікрофон не ввімкнений, бо немає картки, попробуйте ще раз.</p>
<p></p>
<p>КОРНІЄНКО О.С. Ви вставили картку, Юліє Леонідівно? Треба картку... і вставити. Не працює. О, запрацювало.</p>
<p></p>
<p>14:19:33</p>
<p>КЛИМЕНКО Ю.Л.</p>
<p>Картка працює, це ви не хочете мене слухати.</p>
<p>Шановні колеги, в принципі, в мене багато правок, там біля 50, я з вашого дозволу візьму тільки 14 і 23 правки, це зміни до Повітряного кодексу. Їх не обов'язково навіть голосувати, але я би хотіла сказати щодо цього закону.</p>
<p>Перше за все це закон не про Національну гвардію і дрони, а також МВС і поліцію, це лише маленька частина цього закону. Насправді цей закон вносить зміни концептуальні в Повітряний кодекс. І чому він попав у Комітет правоохоронний, а не транспорту та інфраструктури, залишається тільки дивуватися. Тому що аналогічний по тексту закон лежав у нас уже року півтора, він називався 3716, і він дійсно вносив системні правки відповідно до директиви ЄС в Повітряний кодекс, де регулювалися безпілотні судна.</p>
<p></p>
<p>ГОЛОВУЮЧИЙ. Будь ласка, позиція комітету коротко.</p>
<p></p>
<p>14:20:47</p>
<p>ІОНУШАС С.К.</p>
<p>Дуже коротко. Наш комітет змушений був зібратися на повторне засідання для того, щоб прибрати будь-які зміни до Повітряного кодексу, виходячи з того, що нещодавно Верховна Рада, шановні колеги, ми з вами проголосували законопроект інший, який пройшов комітет шановного нашого колеги, транспортний комітет, Юрія Кісєля, і відповідно в той законопроект вносяться зміни. Ми разом з вами проголосували законопроект за основу і в цілому. У цьому законопроекті будь-які зміни до Повітряного кодексу не вносяться, і тому він стосується саме правоохоронної системи. Тому позиція комітету – відхилити.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 14 поправка комітетом відхилена, авторства Клименко Юлії Леонідівни.</p>
<p>А, ви не будете ставити. Я тоді перепрошую, тоді не ставимо.</p>
<p>Шановні колеги, ми завершили обговорення. Можемо переходити до прийняття рішення. <i>(Шум у залі)</i></p>
<p>Ірино Володимирівно, ми ж домовлялися, що тільки поправки будуть.</p>
<p>Ні, ви маєте право, але просто є домовленості, а є право.</p>
<p>Будь ласка, Ірина Володимирівна. Да, просто я хочу нагадати, що ми на Погоджувальній трошки інше домовлялися, але святе право. Будь ласка, Ірина Володимирівна.</p>
<p></p>
<p>14:21:57</p>
<p>ГЕРАЩЕНКО І.В.</p>
<p>Дякую.</p>
<p>Шановні колеги, я ставлю на підтвердження дві поправки: 43-ю і 45-у. Про що тут ідеться. Мова йдеться про те, щоби назавжди в умовах уже невоєнного стану було заборонено будь-які польоти безпілотних апаратів, в тому числі над Службою безпеки України, над поліцейськими відділками. Вибачте, на жодному дроні не написано, що це дрон журналістів. І коли ми потім запитуємо, чому ми не в НАТО, то, можливо, тому, що в нас немає свободи слова, а цим законопроектом блокуються журналістські розслідування і антикорупційні розслідування. Тому що жоден журналіст тепер не зможе запустити дрон для того, щоб дізнатися про нелегальні парки нові у Служби безпеки України чи в Нацполіції. Вибачте, хто буде розбиратись, що це за дрон, хто буде розбиратися, що це приміщення не СБУ, а лише керівника СБУ. Я думаю, що тому і перенесли цей законопроект…</p>
<p></p>
<p>ГОЛОВУЮЧИЙ. Ірина Володимирівна, 43 і 45 поправки, вони не враховані, а відхилені, тому ви не можете поставити їх на підтвердження, тому що вони відхилені. Я перепрошую, ще раз кажу, ці поправки відхилені, а на підтвердження можна поставити поправки… Га? Обидві відхилені. Обидві відхилені.</p>
<p>Тому, шановні колеги, переходимо до прийняття рішення, але це якось так…</p>
<p>Шановні колеги, я ставлю пропозицію… Я ставлю пропозицію, шановні колеги, прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо застосування правоохоронними органами безпілотних повітряних суден та протидії їх незаконному використанню (реєстраційний номер 8185). Готові голосувати? Прошу народних депутатів голосувати.</p>
<p></p>
<p>14:24:13</p>
<p>За-263</p>
<p>Рішення прийнято. Закон прийнятий в цілому. Покажіть по фракціях.</p>
<p>І ми домовлялися одразу приймати, без поправок, 8235. Тому я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін і доповнень до Кримінального кодексу України щодо усунення суперечностей у карності кримінальних правопорушень (реєстраційний номер 8235).</p>
<p>Ставлю пропозицію прийняти в другому читанні та в цілому з необхідними техніко-юридичними поправками. Прошу народних депутатів голосувати.</p>
<p></p>
<p>14:24:59</p>
<p>За-281</p>
<p>Рішення прийнято. Закон прийнятий в цілому.</p>
<p>Олександр Сергійович, будь ласка.</p>
<p></p>
<p align=center>Веде засідання Перший заступник Голови Верховної Ради України КОРНІЄНКО О.С.</p>
<p></p>
<p>14:25:05</p>
<p>ГОЛОВУЮЧИЙ.</p>
<p>Переходимо до наступного питання порядку денного. Теж друге читання і теж, я так розумію, Сергій Костянтинович, ви продовжуєте бути… А, Медяник? Будь ласка, В'ячеслав Анатолійович Медяник. <i>(Оплески)</i> Бачите, як зала приязно вас вітає.</p>
<p>Законопроект за реєстраційним номером 7354 проект Закону про внесення змін до Кодексу України про адміністративні правопорушення щодо запровадження адміністративної відповідальності у сфері підготовки та допуску водіїв до керування транспортними засобами (друге читання).</p>
<p>Ми домовлялися, що будуть правки від "Голосу" та Григорій Миколайович Мамка має ґрунтовну позицію, хвилини на 3.</p>
<p>Григорій Миколайович, ви вже готові її озвучувати? Дві? 2 хвилини, будь ласка. І правок ви ж не ставите, да? Не треба. Добре, 2 хвилини Мамка, потім "Голос" правка. Ні? Тоді 2 хвилин Мамка і голосуємо, далеко не розходьтеся,будь ласка. Будь ласка, Мамка 2 хвилини.</p>
<p></p>
<p>14:26:12</p>
<p>МАМКА Г.М.</p>
<p>Дякую за надану можливість замість 20 хвилин, 2 виступити і за підказки про те, що не ставити правки.</p>
<p>Звертаю увагу до народних депутатів, що, дійсно, з продажними людьми, які за гроші продають навчання, права і все інше і водії скоюють у нас дорожньо-транспортні події і порушують правила дорожнього руху, необхідно боротися. Боротися двома випадками, або забирати водійські посвідчення на підставі закону, або навчати повторно. Але два критерії про які я сказав, вони як на даний час відсутні в законі, так і з боку авторів законопроекту також відсутні. Чи вирішить цю проблему, що за гроші можна купити або навчання, або здачу іспиту цим законом? Відповідь – ні. Як продавали так і будуть продавати.</p>
<p>Хочу зазначити про те, що цей закон не вирішує самого основного, якщо автошкола отримає ліцензію, акредитацію на проведення тих чи інших дій, а саме навчання, а саме якісного навчання за участю спеціалістів, то цей закон не дозволяє і не надає право державі, і державній установі забрати акредитацію і ліцензію.</p>
<p>Я назвав три пункти, які вирішують цю проблему. Перевчити – немає підстав. Забрати акредитацію з порушенням правил і норм – немає. І, третє, також – немає підстав забрати водійські права. Тому що скоюють 200-300 штрафів, а забрати, а примусити перевчитися і заставити не скоювати правопорушення, механізму не існує.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Можемо переходити до голосування. Отже, шановні колеги, ставлю на голосування пропозицію прийняти в другому читанні та в цілому з необхідними техніко-юридичними правками, законопроект за реєстраційним номером 7354, проект Закону про внесення змін до Кодексу України про адміністративні правопорушення щодо запровадження адміністративної відповідальності у сфері підготовки та допуску водіїв до керування транспортними засобами.</p>
<p>Прошу голосувати.</p>
<p></p>
<p>14:29:07</p>
<p>За-271</p>
<p>Рішення прийнято. Закон прийнято в цілому.</p>
<p>По фракціям покажіть, будь ласка.</p>
<p>Дякуємо, В'ячеслав Анатолійович.</p>
<p>Дякуємо, Сергій Костянтинович.</p>
<p>Переходимо до наступного законопроекту – законопроект за реєстраційним номером 9405, проект Закону про внесення змін та визнання такими, що втратили чинність, деяких законодавчих актів України у зв'язку з завершенням карантину, встановленого з метою запобігання поширенню на території України гострої респіраторної хвороби COVID-19, спричиненої коронавірусом SARS-CoV-2. Треба включити це питання до порядку денного сесії.</p>
<p>Пропоную включити це питання до порядку денного сесії.</p>
<p>Прошу голосувати.</p>
<p></p>
<p>14:30:06</p>
<p>За-261</p>
<p>Рішення прийнято.</p>
<p>Проект включено до порядку денного сесії.</p>
<p>Пропоную розглянути це питання за скороченою процедурою.</p>
<p></p>
<p>14:30:27</p>
<p>За-225</p>
<p>Рішення прийнято.</p>
<p>Два – за, два – проти, відразу.</p>
<p>Запишіться, будь ласка, два – за, два – проти, від фракцій і груп.</p>
<p>Будь ласка, "Європейська солідарність", Ростислав Павленко.</p>
<p></p>
<p>14:30:59</p>
<p>ПАВЛЕНКО Р.М.</p>
<p>Дякую.</p>
<p>Прошу передати слово Сергію Алєксєєву.</p>
<p></p>
<p>ГОЛОВУЮЧИЙ. Будь ласка, Алєксєєв.</p>
<p></p>
<p>14:31:06</p>
<p>АЛЄКСЄЄВ С.О.</p>
<p>Шановні колеги, звісно, фракція "Європейська солідарність" буде підтримувати законопроект 9405. Цей законопроект важливий. Адже він має мету адаптувати наше законодавство до нових реалій. Пандемія COVID-19, яка тривала роками, створила ряд викликів, на які ми відповіли шляхом введення різних тимчасових норм та обмежень. Проте після оголошення Всесвітньої організації охорони здоров'я 5 травня 2023 року про скасування статусу пандемії COVID-19, стало необхідним переглянути або скасувати ці положення. Втім я б хотів звернути вашу увагу на два моменти, які, на мою думку, потребують додаткового обговорення та доопрацювання до другого читання.</p>
<p>По-перше, законопроект пропонує скасувати положення про можливість участі особи в судовому засіданні в режимі відеоконференції без електронного цифрового підпису. Проте я вважаю, що ми маємо обговорити можливість дещо з цієї норми зберегти, адже у нас зараз триває воєнний стан.</p>
<p>І по-друге, законопроект пропонує виключити деякі частини статті 39 Закону про встановлення державних гарантій щодо страхових виплат медичним працівникам закладів охорони здоров'я. Проте деякі з положень, які пропонується виключити, не пов'язані з наслідками захворювання COVID-19. Наприклад, це стосується положень, що регулюють питання забезпечення страховими виплатами членів сім'ї, батьків та утриманців медичного працівника в разі його смерті.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, "Слуга народу", Неклюдов Владлен Михайлович.</p>
<p></p>
<p>14:32:41</p>
<p>НЕКЛЮДОВ В.М.</p>
<p>Дякую, шановний Олександр Сергійович.</p>
<p>Дуже приємно вас бачити в гарному гуморі, а це значить, що в правильному настрої.</p>
<p>І цей закон має говорити про те, що є те, що вже уходить з арени, да, і вже є таким в деяких випадках анахронізмом, має бути вже і прийняті відповідні заходи на законодавчому рівні. Оскільки законодавство дійсно в деяких випадках відстає від суспільних відносин і ми маємо шагати в ногу з цим.</p>
<p>Звісно, там, в цьому законопроекті є декілька таких моментів, де ми на комітеті звертали увагу шановного Дениса Анатолійовича про те, щоб він вжив необхідні заходи. Я думаю, що між першим і другим ми будемо опрацьовувати там деякі моменти, зокрема, що не може бути санкція 44-ї з позначкою 3 бути більшою, ніж... санкція КУПАП, більшою, ніж санкція 325-ї Кримінального кодексу України, вона... Це абсурд там, там мова іде про те, що від тисячі до двох неоподатковуваних мінімумів КУПАП передбачає – це адміністративна відповідальність, а 325-а частина перша Кримінального кодексу – до 100 неоподатковуваних мінімумів. Тобто нижча межа статті КУПАП вища в 10 разів, ніж вища межа Кримінального кодексу України. Це порушення, дійсно, ієрархії законодавства. Я думаю, що тут потрібно вжити заходів. А так, в цілому, я думаю, що за основу можна його підтримати, і необхідно підтримати. Ще раз кажу, необхідно крокувати в ногу з часом і вносити певні зміни. Однак між перший і другим ми маємо попрацювати, щоб не було соромно за те, що ми приймаємо.</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Дякуємо, Владлен Михайлович. Я так зрозумів з вашого обговорення, я вибачаюсь, що ви більше про наступний законопроект, мабуть, про відповідальність, який йде спарений. Але ми його без обговорення будемо приймати, це правда, тому зараз є сенс обговорити два законопроекти, і 9403 також.</p>
<p>Будь ласка, Сергій Володимирович Власенко, "Батьківщина".</p>
<p></p>
<p>14:35:05</p>
<p>ВЛАСЕНКО С.В.</p>
<p>Дякую, пане головуючий. Насправді, ви знаєте, ця історія у нас показує, як це все працює, як завжди. Ну, абсолютно ж очевидно було, що пандемії коронавірусу вже не існує і рано чи пізно уряд прийме постанову, якою визнає цей медичний факт. І абсолютно зрозуміло, що треба вносити зміни в ті закони, які ми змінювали під пандемію коронавірусу. Але, напевно, це треба зробити системно, це треба зробити заздалегідь, точно не спішачи, подивившись на всі наслідки, які можуть виникнути у зв'язку із цим.</p>
<p>Ну і, звичайно ж, питання, пов'язані зі скасуванням тих змін, які ми робили на пандемічний період, ну, напевно, треба все-таки робити в профільних комітетах, тому що, при всій повазі до Михайла Борисовича, але, ну, напевно, точно не комітет медичний повинен займатися внесенням змін до процесуальних кодексів і скасовувати якісь речі, які встановлені були в процесуальних кодексах: в Адміністративному процесуальному, Господарському процесуальному та інших кодексах.</p>
<p>Тому треба просто системніше до цього підійти – і зараз внести зміни в усі законодавчі акти, які ми приймали у зв'язку із певною специфікою, яка у нас відбувалася під час пандемії коронавірусу. Треба подивитися, що ми залишаємо, що ми прибираємо, тому що, напевно, так як, припустимо, механізм відеоконференції в Верховній Раді і комітети по Zoom ми залишили. Хоча, на моє переконання, треба повертатися до нормальної роботи Верховної Ради і відновлювати нормальну роботу комітетів. Але треба це робити системно, треба це робити виважено так, щоб у нас не було якихось негативних наслідків, а ми чітко врегулювали всі питання, які нам треба врегулювати.</p>
<p>Дякую.</p>
<p></p>
<p>ГОЛОВУЮЧИЙ. Дякуємо. Переходимо до...</p>
<p>А, Мамка Григорій Миколайович, потім голосування.</p>
<p></p>
<p>14:37:15</p>
<p>МАМКА Г.М.</p>
<p>Шановні народні депутати, хочу сказати дуже коротко, це практичний приклад того, як ми не повинні працювати. Ну не повинна держава в ручному режимі рефлексувати на виклики по назві захворювань.</p>
<p>Є стани, є критерії, які визначені іншим законом. Наприклад, якщо це один стан, то таке реагування, тобто постанова. Порушення постанови – це відповідальність. А на даний час ми внесли зміни, зміни скасували.</p>
<p>Я рахую, що все-таки Кабінету Міністрів необхідно все-таки розпрацювати щодо поведінки порушення визначення закону під час епідемій, під час надзвичайного стану і тоді тільки вводиться стан по постанові Кабінету Міністрів або іншим органом, тоді повинна бути відповідальність. А так, вносити і скасовувати, ну трохи це невірно виглядає.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Переходимо до голосування. Запросіть депутатів до зали.</p>
<p>Ставлю на голосування пропозицію прийняти за основу з доопрацюванням положень відповідно до частини першої статті 116 проект Закону (з реєстраційний номером 9405) про внесення змін та визнання такими, що втратили чинність, деяких законодавчих актів України у зв'язку з завершенням карантину, встановленого з метою запобігання поширенню на території України гострої респіраторної хвороби COVID-19, спричиненої коронавірусом SARS-CoV-2. Прошу голосувати.</p>
<p></p>
<p>14:39:12</p>
<p>За-253</p>
<p>Рішення прийнято. Законопроект прийнято за основу.</p>
<p>Наступний законопроект без обговорення, не розходьтесь. Це сателітарний законопроект до попереднього, реєстраційний номер 9403, проект Закону про внесення змін до Кодексу України про адміністративні правопорушення та Кримінального кодексу України у зв'язку із завершенням карантину, встановленого з метою запобігання поширенню на території України гострої респіраторної хвороби COVID-19, спричиненої коронавірусом SARS-CoV-2. Пропоную включити це питання до порядку денного сесії. Прошу голосувати.</p>
<p></p>
<p>14:39:57</p>
<p>За-263</p>
<p>Рішення прийнято.</p>
<p>Пропоную прийняти за основу законопроект за реєстраційним номером 9403. Прошу голосувати.</p>
<p></p>
<p>14:40:18</p>
<p>За-273</p>
<p>Рішення прийнято. Законопроект прийнято за основу.</p>
<p>Наступний законопроект за реєстраційним номером 9110, це друге читання, будемо швидко голосувати. П'ять хвилин "Батьківщина", Цимбалюк. Окей. Проект Закону про внесення змін до деяких законів України щодо визначення категорій осіб, які визнаються особами з інвалідністю внаслідок війни та членами сімей загиблих Захисників і Захисниць України, а також надання їм соціальних гарантій. Три хвилини, будь ласка, "Батьківщина", Цимбалюк Михайло Михайлович. Дві хвилини. Окей.</p>
<p></p>
<p>14:40:51</p>
<p>ЦИМБАЛЮК М.М.</p>
<p>Дякую.</p>
<p>Шановний головуючий, шановна президія, шановні колеги! Насправді законопроект дуже потрібний. Я дякую всім тим, хто були авторами і є авторами, і доопрацьовували до другого читання. Суть зводиться до того, що ми розширили коло тих, які в результаті отримання поранень є учасниками бойових дій і вважається, що вони отримали їх під час бойових дій. Мова йде про тих, хто служить в навчальних центрах, мова йде про курсантів, а також про студентів військових вузів.</p>
<p>Цим законопроектом ми встановлюємо статус учасника бойових дій, і поширюються пільги на всі родини, члени яких загинули, тобто родичі яких загинули під час ракетних ударів, бомбувань навчальних центрів або місць перебування в навчальних закладах.</p>
<p>Фракція "Батьківщина" подала ряд поправок до цього законопроекту. Але зважаючи, що 116 стаття не дозволила, щоб ці правки були враховані, ми їх запропонували до складу робочої групи, яка розглядає саме питання, що стосуються військовослужбовців Збройних Сил і Сил оборони. Ви знаєте, що один законопроект сесійна зала вже ухвалила, більше 300 голосів, що стосувалося відновлення виплат, відпусток тощо. І ми впевнені, що робоча група доопрацює і ці пропозиції, які були внесені шляхом правки до цього законопроекту.</p>
<p>Ми пропонуємо підтримати його в такому вигляді. І фракція "Батьківщина" буде голосувати "за".</p>
<p>Дякую.</p>
<p></p>
<p>ГОЛОВУЮЧИЙ. Дякуємо. Дякуємо, "Батьківщина".</p>
<p>Отже, пропоную переходити до голосування. Ставлю на голосування пропозицію прийняти в другому читанні та в цілому з необхідними техніко-юридичними поправками законопроект з реєстраційним номером 9110 - проект Закону про внесення змін до деяких законів України щодо визначення категорій осіб, які визнаються особами з інвалідністю внаслідок війни та членами сімей загиблих Захисників і Захисниць України, а також надання їм соціальних гарантій. Прошу голосувати.</p>
<p></p>
<p>14:43:31</p>
<p>За-258</p>
<p>Рішення прийнято. Закон ухвалено в цілому. Дякую.</p>
<p>Наступний законопроект з реєстраційним номером 9271. Він майже без обговорення, тому не розходьтесь. Проект Закону про внесення змін до деяких законодавчих актів України щодо особливостей використання відпустки у зв'язку з вагітністю та пологами.</p>
<p>Пропоную включити це питання до порядку денного сесії.</p>
<p></p>
<p>14:44:07</p>
<p>За-246</p>
<p>Рішення прийнято. Законопроект включено до порядку денного сесії.</p>
<p>Ми домовлялись виступ Марини Олегівни Бардіної, далі переходимо до голосування. Тому запрошую від авторів народного депутата України Бардіну Марину Олегівну.</p>
<p></p>
<p>14:44:23</p>
<p>БАРДІНА М.О.</p>
<p>Доброго дня, колеги. Я дякую вам наперед за підтримку, тому що говорила уже сьогодні з усіма фракціями і групами. Цей законопроект важливий з точки зору операціоналізації відпустки у зв'язку з пологами і вагітністю для жінок. Це можливість, дійсно, брати частину відпустки після пологів, коли мама більше потрібна дитині, коли дитинка, немовля ще не тримає голівку і менш мобільна, ніж якби жінка брала цю відпустку до пологів. Тому якщо лікарі не матимуть якихось протипоказань, жінка зможе користуватися відпусткою 126 днів за стандартних пологів після народження немовляти. Таким чином ми операціоналізуємо цю відпустку.</p>
<p>І я хочу сказати колегам в залі, хто припускали, що в мене може бути конфлікт інтересів, конфлікту інтересів немає, оскільки за такою логікою конфлікт інтересів може бути сьогодні в усіх жінок парламенту, хто вагітна зараз або потенційно може колись бути вагітною.</p>
<p>Дякую вам за увагу. І дякую за підтримку.</p>
<p></p>
<p>ГОЛОВУЮЧИЙ. Дякуємо, Марина Олегівна.</p>
<p>Переходимо до голосування. Ставлю на голосування пропозицію прийняти за основу законопроект за реєстраційним номером 9271: проект Закону про внесення змін до деяких законодавчих актів України щодо особливостей використання відпустки у зв'язку з вагітністю та пологами. Прошу голосувати.</p>
<p></p>
<p>14:46:03</p>
<p>За-266</p>
<p>Рішення прийнято.</p>
<p>Є пропозиція прийняти в цілому даний законопроект. Ставлю пропозицію на голосування прийняти в цілому з необхідними техніко-юридичними поправками законопроект за реєстраційним номером 9271: проект Закону про внесення змін до деяких законодавчих актів України щодо особливостей використання відпустки у зв'язку з вагітністю та пологами. Прошу голосувати.</p>
<p></p>
<p>14:46:41</p>
<p>За-267</p>
<p>Рішення прийнято. Закон ухвалено в цілому.</p>
<p>Привітаємо Марину Олегівну і всіх, кого це стосується і буде стосуватися.</p>
<p>Шановні колеги, ми домовлялися на Погоджувальній проголосувати приблизно в цей час запити до Президента щодо героїв людей, і є ще запити щодо міст-героїв на цей раз. Тому пропоную перейти до цього.</p>
<p>У нас є запит групи народних депутатів (Юрчишина, Ар'єва та інших. Всього 18 депутатів) до Президента України щодо встановлення Дня Героїв. Відповідно до пункту 34 статті 85 Конституції, статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Прошу голосувати.</p>
<p></p>
<p>14:47:46</p>
<p>За-260</p>
<p>Рішення прийнято.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>14:48:13</p>
<p>За-266</p>
<p>Рішення прийнято. Запит спрямовано, направлено до Президента.</p>
<p>Запит групи народних депутатів (Штепи, Кунаєва та інших. Всього 7 депутатів) до Президента України щодо присвоєння почесної відзнаки "Місто-герой України" місту Гуляйполе Пологівського району Запорізької області.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України. Прошу голосувати.</p>
<p></p>
<p>14:48:54</p>
<p>За-259</p>
<p>Рішення прийнято.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про направлення депутатського запиту до Президента України.</p>
<p></p>
<p>14:49:20</p>
<p>За-263</p>
<p>Рішення прийнято.</p>
<p>І третій запит Романа Грищука до Президента України щодо присвоєння Тіграну Оганнісяну та Микиті Ханганову звання "Герой України".</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про попередню підтримку депутатського запиту до Президента України.</p>
<p></p>
<p>14:50:02</p>
<p>За-267</p>
<p>Рішення прийнято.</p>
<p>Відповідно до пункту 34 статті 85 Конституції України, статті 225 Регламенту Верховної Ради України ставлю на голосування пропозицію про направлення депутатського запиту до Президента України. Прошу голосувати.</p>
<p></p>
<p>14:50:28</p>
<p>За-267</p>
<p>Рішення прийнято. Вічна пам'ять, вічна слава нашим героям.</p>
<p>Дякуємо. Руслан Олексійович.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>14:50:37</p>
<p>ГОЛОВУЮЧИЙ. Дякую.</p>
<p>Шановні колеги, далі у нас 9481, правильно? Це проект Постанови про деякі питання здійснення парламентського контролю України з питань отримання і використання міжнародної матеріально-технічної допомоги під час дії воєнного стану. Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>14:51:11</p>
<p>За-239</p>
<p>Рішення прийнято.</p>
<p>Шановні колеги, будь ласка, Олександра Юріївна, будете виступати? Олександра Юріївна і тоді… Шановні колеги, ми можемо після цього одразу проголосувати, після виступу Олександри… "Європейська солідарність"… Давайте дві хвилини "Європейська солідарність" після Олександри Юріївни і голосуємо.</p>
<p>Будь ласка, Олександра Юріївна.</p>
<p></p>
<p>14:51:36</p>
<p>УСТІНОВА О.Ю.</p>
<p>Шановні колеги, зараз ви будете голосувати за звіт тимчасової спеціальної комісії, яка рік займається моніторингом зброї, яка надходить в Україну.</p>
<p>Я вам скажу чесно, це мабуть досить унікальна комісія, тому що ми маємо доступ до тієї інформації і бачимо, що відбувається. І як зараз росіяни використовують фейки для того, щоб дискредитувати Україну за кордоном, кожен з цих фейків нам доводиться розбирати.</p>
<p>Я, звичайно, сміялася, коли в французьких медіа вийшло повідомлення про те, що ми перепродаємо М-777, це гаубиці Howitzer американські росіянам. Я думаю, ну тільки росіяни могли додуматися, що ми туди їх перепродаємо. Але кожен такий кейс, на жаль, доводиться розбиратися, доводиться з нашими військовими спілкуватися.</p>
<p>Але можу вам сказати одне, у нас дуже круті військові. Ті програми моніторингу зброї, які за кордоном запускалися роками, в нас запустили за кілька місяців. У нас зараз можна онлайн, 24 години на добу, вбити в програму, скажімо, Стінгер, не знаю, там Джавелін, чи будь-який вид зброї і ви побачите конкретно, де вони знаходяться. У вас не буде геолокації, але ви точно, до бригади, зможете зрозуміти, де, скільки було втрачено.</p>
<p>Кожну зброю, яку ми втрачаємо, ми передаємо нашим партнерам звіт про це, щоб скажімо потім який Джавелін, Стінгер, не знаю <i>(нерозбірливо) </i>не з'явився в Ірані і нас не звинуватили в тому, що ми контрабандою займаємося.</p>
<p>Насправді, діяльність комісії дуже важлива в цьому аспекті і дуже важливий міжнародний аспект, яким ми також займаємося. Я не хочу зараз там говорити, що це виключно робота комісії, але в тому числі те, що нам дали і сьогодні вони вже приїхали, касетні боєприпаси – це теж заслуга була комісії. Ми неодноразово їздили за кордон, ми їздили до Сполучених Штатів, переконували конгресменів, що Україна не краде зброю. І такий самий репорт вийшов свого часу і в Пентагону, буквально за місяць до того, як ми приїжджали в Сполучені Штати, що українці добре контролюють зброю.</p>
<p>Ви знаєте, американці жартують, що якби такий контроль за зброєю був в Афганістані, то можливо війна би закінчилася по іншому.</p>
<p></p>
<p>ГОЛОВУЮЧИЙ. Дякую. Ми голосуємо за Постанову, да. Дякую, шановні колеги.</p>
<p>Будь ласка, хто від "Європейської солідарності", Геращенко, чи хто? Фріз, будь ласка, пані Ірина. І після цього голосуємо, шановні колеги.</p>
<p></p>
<p>14:54:06</p>
<p>ФРІЗ І.В.</p>
<p>Шановний пане Голово! Шановні колеги! Розглядаючи звіт Тимчасової комісії Верховної Ради з питань моніторингу, отримання та використання міжнародної матеріально-технічної допомоги під час воєнного стану, є питанням вкрай важливим і актуальним. Адже ми сьогодні з вами отримуємо, як держава, безпрецедентну допомогу від наших міжнародних партнерів і саме її збільшення має будуватися на довірі до нас, як до країни.</p>
<p>Читаючи звіт ми безпосередньо з вами бачимо, що використання матеріально-технічної допомоги від наших партнерів, в принципі, все в порядку. І передані Україні Himars та Caesar насправді не розкрадаються та перепродаються на "чорному" ринку, а працюють на перемогу.</p>
<p>Тому і це підтверджується достатньо складною і ефективною системою внутрішнього та зовнішнього контролю за тим, що в принципі спрямоване на головне про що говорила доповідач, на спростування тих фейків, які російська пропаганда намагається дискредитувати нашу державу.</p>
<p>Але, на жаль, коли ми з вами говоримо про внутрішні процеси і закупівлю озброєння, то у нас знову відбувається ситуація, коли ми бачимо, чи-то яйця по 17 гривень, чи-то загублені 36 мільярдів гривень державних коштів, чи дебіторську заборгованість Міністерства оборони, які наразі неефективно використовує їх під час здійснення договорів по міжнародним закупівлям.</p>
<p>Тому в цілому "Європейська солідарність" підтримує звіт, який зробила комісія. Разом з тим ми будемо готувати постанову про розширення предмету відання цієї комісії, адже вважаємо, що ця комісія має, в тому числі, контролювати та моніторити і предмет відання, безпосередньо, що робить Міністерство оборони. Тому що, коли Міністерство оборони робить прямо протилежні речі, то цим вона і підриває довіру до України, що в принципі може говорити про незадоволення Вільнюським...</p>
<p></p>
<p></p>
<p>ГОЛОВУЮЧИЙ. Шановні колеги, ми завершили обговорення, переходимо до прийняття рішення.</p>
<p>Я ставлю пропозицію, прийняти в цілому з врахуванням пропозицій комітету та з необхідними техніко-юридичними поправками проект Постанови про деякі питання здійснення парламентського контролю України з питань отримання і використання міжнародної матеріально-технічної допомоги під час дії воєнного стану (реєстраційний номер 9481).</p>
<p>Готові голосувати?</p>
<p>Я прошу народних депутатів проголосувати.</p>
<p></p>
<p>14:56:51</p>
<p>За-276</p>
<p>Рішення прийнято.</p>
<p>Наступний, шановні колеги, ми домовилися без обговорення, це 9382. Це проект Постанови про звіт Тимчасової слідчої комісії Верховної Ради України з питань розслідування смерті (вбивства) народного депутата України Полякова Антона Едуардовича.</p>
<p>Я ставлю пропозицію прийняти в цілому з необхідними техніко-юридичними поправками проект постанови реєстраційний номер 9382.</p>
<p>Прошу народних депутатів голосувати.</p>
<p></p>
<p>14:57:29</p>
<p>За-267</p>
<p>Рішення прийнято.</p>
<p>Шановні колеги, наступний законопроект 9293 - це проект Закону про внесення змін до деяких законів України щодо удосконалення державного управління і регулювання при наданні хмарних послуг.</p>
<p>Я ставлю пропозицію включити це питання до порядку денної сесії.</p>
<p>Прошу народних депутатів голосувати.</p>
<p></p>
<p>14:58:01</p>
<p>За-255</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою, прошу голосувати.</p>
<p></p>
<p></p>
<p>14:58:21</p>
<p>За-233</p>
<p>Рішення прийнято.</p>
<p>Шановні колеги, будь ласка, два – за, два – проти.</p>
<p>Скажіть, будь ласка, крім "Європеської солідарності" хтось хоче виступити? Хоче. Тоді два – за, два – проти.</p>
<p>Будь ласка, прошу записуватися.</p>
<p>Будь ласка, Наливайченко Валентин Олександрович, фракція політичної партії "Всеукраїнське об'єднання "Батьківщина"</p>
<p>Будь ласка, Валентин Олександрович.</p>
<p></p>
<p>14:59:05</p>
<p>НАЛИВАЙЧЕНКО В.О.</p>
<p>Шановний пане Голово, шановні пані та панове, дорогі наші захисники! Сьогодні, підтримуючи цей законопроект, фракція "Батьківщина" наголошує на тому, що нам потрібні для наших громадян, і я не дарма загадав захисників, і для наших захисників: захищені електронні послуги – раз, захищені і надійні електронні комунікації – два. І третє – ми виступаємо за те, щоб одразу створювати в межах держави для усіх громадян, насамперед в інтересах оборони і безпеки країни, надійний кіберзахист таких послуг.</p>
<p>Підтримуючи цей законопроект, також наголошуємо на тому, що Україна вступає в НАТО, а відтак дякуємо авторам законопроекту і закликаємо більше співпрацювати з центрами кіберзахисту в Фінляндії, НАТО, з центром кіберзахисту в Естонії, теж який використовується країнами – членами НАТО. Нам, Україні час ставати членами НАТО і в кіберпросторі. І ми за те, щоб кожен такий законопроект про цифру, про цифрове і сучасне, і майбутнє України був максимально за стандартами НАТО і та Європейського Союзу. Закликаю всю залу підтримати цей законопроект.</p>
<p>Дякую за увагу. Слава Україні!</p>
<p></p>
<p>ГОЛОВУЮЧИЙ. Будь ласка, Климпуш-Цинцадзе Іванна Орестівна, фракція "Європейська Солідарність".</p>
<p></p>
<p>15:00:38</p>
<p>КЛИМПУШ-ЦИНЦАДЗЕ І.О.</p>
<p>Прошу передати слово Артуру Герасимову.</p>
<p></p>
<p>ГОЛОВУЮЧИЙ. Будь ласка, Герасимову передайте. Я перепрошую.</p>
<p></p>
<p>15:00:57</p>
<p>ГЕРАСИМОВ А.В.</p>
<p>Шановні колеги, зараз ми приймаємо цей законопроект, обговорюємо, наступний буде без обговорення. Вони стосуються приблизно однакової тематики, різних її аспектів – це кіберзахист нашої з вами країни.</p>
<p>"Європейська Солідарність", одразу скажу, буде підтримувати в першому читанні і 9293, це в тому, що стосується регулювання при наданні хмарних послуг, і 9412, який стосується зміни до... внесення змін до законів у сфері електронних комунікацій.</p>
<p>Але на що б хотів звернути увагу, шановні колеги? Давайте все ж таки краще готувати законопроекти, краще готувати. Тому що, наприклад, в законопроекті 9293 виводити термінологію і взагалі виводити поняття "регулятор комунікаційних послуг". Але якщо ви проаналізуєте українського законодавства, то такого терміну, як "комунікаційні послуги", не існує. Так тоді скажіть мені, будь ласка, і давайте відповідь на дуже просте питання: а що регулятор буде регулювати, якщо цього поняття не існує? Так, існує поняття, і сьогодні у нас була дискусія на Погоджувальній, "електронні комунікаційні послуги", але воно не є тотожним широкому родовому поняттю "комунікаційні послуги". Це якби між юристами йшла дискусія.</p>
<p>Саме тому ми підтримуємо цей законопроект, але в мене велике прохання до комітету профільного уважно взяти стенограму цього виступу, проаналізувати цю термінологію і зробити так, щоб закони, які ми приймали, працювали, а не, вибачте, приймалися заради того, щоб їх потім не можна було застосувати, тому що не можна приймати закони: иди туда, не знаю куда; неси те, не знаю що.</p>
<p>Все. Дякую за увагу.</p>
<p></p>
<p>ГОЛОВУЮЧИЙ. Дякую, Артур Володимирович. Дякую за вашу таку термінологічну уважність. Єдине що… Артур Володимирович! Артур Володимирович, я вам дякую за вашу термінологічну уважність. Я думаю, що другого читання, звичайно, треба це питання усунути. Але називається: при наданні хмарних послуг. Якось дивно чути, що при наданні хмарних послуг може бути якийсь інший вид комунікації, крім як електронної. Ну, в папері туди точно не повезуть. А, можливо, і повезуть. Артур Володимирович... Є багато Артурів Володимировичів… <i>(Шум у залі)</i></p>
<p>Шановні колеги, будь ласка, Шуфрич Нестор Іванович. І переходимо до голосування. Будь ласка. Немає.</p>
<p>Шановні колеги, переходимо до голосування. Я ставлю пропозицію прийняти за основу проект Закону про внесення змін до деяких законів України щодо удосконалення державного управління і регулювання при наданні хмарних послуг (реєстраційний номер 9293). Шановні колеги, прошу голосувати.</p>
<p></p>
<p>15:04:12</p>
<p>За-249</p>
<p>Рішення прийнято.</p>
<p>Шановні колеги, далі у нас наступний законопроект ми домовились без обговорення. Тому я одразу. Це 9412 – проект Закону про внесення змін до деяких законів України у сфері електронних комунікацій щодо визначення періоду дії норм та положень, пов’язаних з правовим режимом воєнного стану. Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>15:04:49</p>
<p>За-259</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення змін до деяких законів України у сфері електронних комунікацій щодо визначення періоду дії норм та положень, пов’язаних з правовим режимом воєнного стану (реєстраційний номер 9412). Прошу народних депутатів голосувати.</p>
<p></p>
<p>15:05:17</p>
<p>За-264</p>
<p>Рішення прийнято.</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Закону про внесення змін до деяких законів України у сфері електронних комунікацій щодо визначення періоду дії норм та положень, пов’язаних з правовим режимом воєнного стану (реєстраційний номер 9412). Прошу народних депутатів голосувати.</p>
<p></p>
<p>15:05:48</p>
<p>За-262</p>
<p>Рішення прийнято.</p>
<p>Дякую, колеги. Ідемо далі. Наступний 8423 – проект Закону про внесення змін до Закону України "Про поштовий зв'язок". Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>15:06:16</p>
<p>За-262</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>15:06:38</p>
<p>За-229</p>
<p>Рішення прийнято.</p>
<p>Шановні колеги, ми домовилися з обговоренням чи давайте без обговорення. Без обговорення. Шановні колеги, я ставлю пропозицію прийняти за основу проект Закону про внесення змін до Закону України "Про поштовий зв'язок" (реєстраційний номер 8423). Прошу народних депутатів голосувати.</p>
<p></p>
<p>15:07:10</p>
<p>За-261</p>
<p>Рішення прийнято.</p>
<p>Наступний законопроект 0192 – це проект Закону про припинення дії Угоди між Кабінетом Міністрів України та Урядом Російської Федерації про співробітництво під час здійснення спільного контролю осіб, транспортних засобів і товарів на українсько-російському державному кордоні. Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>15:07:46</p>
<p>За-249</p>
<p>Рішення прийнято.</p>
<p>Шановні колеги, буде хтось обговорювати чи можемо голосувати? Просить "Європейська… Ми можемо, дві хвилини "Європейська солідарність" і далі. Будь ласка, хто?</p>
<p>Ірина Володимирівна Геращенко. Після цього голосуємо. Будь ласка.</p>
<p></p>
<p>15:08:02</p>
<p>ГЕРАЩЕНКО І.В.</p>
<p>Шановні колеги, безумовно, наша фракція підтримає денонсацію всього блоку питань, що стосуються і досі продовжуючої співпраці з країною-агресором.</p>
<p>Але це абсолютна ганьба, що в цій залі і досі сидять спеціалісти з взаємин з Російською Федерацією. Російська Федерація на цій війні вбила 58 українських журналістів і досі українські журналісти залишаються в полоні Російської Федерації. А де тут голос Комітету з питань свободи слова? Вибачте, мабуть, цей комітет мав би щодня, і його голова, виступати з прізвищами тих журналістів, які сьогодні утримуються в полоні, і це в тому числі парламентські кореспонденти агенції УНІАН, вбитих журналістів і наших фотографів, яких ми тут щодня бачили, яких замордували під Бучею або вони були мобілізовані і вбиті Російською Федерацією. Скажіть, будь ласка, коли ми чули про це? У нас тут ті люди, які, знаєте, місяцями висіли на люстрі з кулькою "НАТО – ні", сьогодні очолюють Комітет з питань свободи слова і все нормально. І сьогодні наша фракція не змогла отримати від жодної іншої фракції перерву з заміною на виступ, щоб висловити свій протест проти цього. Ви що, продовжуєте співпрацювати з людьми, які є найкращими тут представниками і досі Кремля?</p>
<p>Ми вважаємо і ми наполягаємо на тому, що має бути негайно винесена постанова щодо відкликання Голови Комітету з питань свободи слова Нестора Шуфрича з його посади. Говорять, що для цього є інші підстави – особиста заява. Так, будь ласка, напишіть самі цю заяву. Заява Голови Верховної Ради, будь ласка, зробіть цю заяву, шановний пане Стефанчук. Комітету? Так це ганьба, що в цьому комітеті сьогодні три людини працює. Три людини працює! Може комітет скаже, що такий голова не має права очолювати цей комітет.</p>
<p>Вимагаємо відкликання Нестора Шуфрича з посади Голови Комітету свободи слова. Тому що сьогодні в нас немає свободи слова.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення.</p>
<p>Я ставлю пропозицію прийняти за основу і в цілому з необхідними техніко-юридичними поправками проект Закону про припинення дії Угоди між Кабінетом Міністрів України та Урядом Російської Федерації про співробітництво під час здійснення спільного контролю осіб, транспортних засобів і товарів на українсько-російському державному кордоні. Шановні колеги, реєстраційний номер 0192. Прошу народних депутатів голосувати.</p>
<p></p>
<p>15:10:53</p>
<p>За-263</p>
<p>Рішення прийнято.</p>
<p>Наступне, ми домовилися без обговорення, 0208.</p>
<p>Тому я ставлю одразу пропозицію прийняти за основу і в цілому з необхідними техніко-юридичними поправками проект Закону про ратифікацію Конвенції про безпеку в застосуванні хімічних речовин на виробництві № 170 (реєстраційний номер проекту Закону 0208). Прошу народних депутатів голосувати.</p>
<p></p>
<p>15:11:30</p>
<p>За-259</p>
<p>Рішення прийнято. Закон прийнятий в цілому.</p>
<p>Шановні колеги, далі 7442. Ми домовились без обговорення, так? Тому я одразу ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Кодексу України з процедур банкрутства щодо застосування процедур банкрутства у період дії воєнного стану (реєстраційний номер 7442). Прошу народних депутатів голосувати.</p>
<p></p>
<p>15:12:08</p>
<p>За-229</p>
<p>Рішення прийнято.</p>
<p>Покажіть по фракціях.</p>
<p>Наступний законопроект... Андрій Вікторович, ви хотіли пропозицію внести. Будь ласка, Мотовиловець, зараз Мотовиловець.</p>
<p></p>
<p>15:12:22</p>
<p>МОТОВИЛОВЕЦЬ А.В.</p>
<p>Друзі, ми зараз бачимо в порядку денному наступні закони 5865 і 5125, вони з позначкою євроінтеграційних. Ми бачимо, що нам потрібно ще часу на консультації. Ми просимо розглянути можливість змінити порядок розгляду і ці два закони прибрати, а саме 5865, 5125 прибрати з порядку денного. Я буду вдячний залу за підтримку. Прошу прибрати з порядку денного.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, є пропозиція прибрати з сьогоднішнього порядку денного законопроекти 5865 і 5125. Шановні колеги, я ставлю цю пропозицію, прошу підтримати та проголосувати.</p>
<p></p>
<p>15:13:21</p>
<p>За-249</p>
<p>Рішення прийнято. Дякую, колеги.</p>
<p>Далі наступний законопроект у нас 4344. Це проект Закону про внесення змін до деяких законодавчих актів щодо стимулювання розвитку нафтогазовидобувної галузі. Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>15:13:54</p>
<p>За-227</p>
<p>Рішення прийнято.</p>
<p>Шановні колеги, з обговоренням? Тоді прошу записатися: два – за, два – проти.</p>
<p>Будь ласка, поки записуються, для представлення Жупанин, будь ласка.</p>
<p></p>
<p>15:14:24</p>
<p>ЖУПАНИН А.В.</p>
<p>Шановні колеги, добрий день! До вашої уваги законопроект під номером 4344, який був зареєстрований нами ще в листопаді 2020 року. Зараз коротко розкажу, в чому суть цього законопроекту, чому він важливий.</p>
<p>Отже, в 2021 році урядом України було підписано 12 угод про розподіл продукції, які були покликані збільшити обсяг видобутку газу в Україні, а також видобутку нафти. В результаті гарантовані надходження від впровадження цих угод повинні були становити орієнтовно 500 мільйонів доларів. Підписання угод стало можливим завдяки роботі Міжвідомчої комісії з питань організації укладення угод про розподіл продукції, членами якої є 5 народних депутатів, в тому числі і я.</p>
<p>У процесі роботи цієї комісії ми побачили ряд недоліків. Наприклад, рішення комісії вони ніде не публікуються. Трансляції щодо засідань комісії ніде не ведуться. Документи, які приймаються комісією, також ніде не публікуються. Окрім цього, були проблеми також виявлені в процесі організації цих угод про розподіл продукції. Наприклад, повідомлення про те, що укладається така угода або що шукається особа, яка готова укласти таку угоду, публікувалося за місяць до проведення конкурсу. Будь-який іноземний інвестор, великий чи малий, він не може вчасно підготуватися і подати документи, щоб взяти участь у цьому конкурсі.</p>
<p>Відповідно ми разом із групою експертів, до якої входили представники Асоціації газовидобувних компаній України, представники Асоціації видобувної галузі України, а також представники Проекту USAID напрацювали законопроект, який і є законопроектом під номером 4344.</p>
<p>Пройшло вже два роки після того, як ми його зареєстрували. Нам потрібно буде його змінювати. Я знаю, я чув від колег, що є певні зауваження до цього законопроекту. Ми готові слухати, ми готові працювати над поправками, ми готові змінювати текст для того, щоб відобразити реалії, в тому числі і те, що угоди про розподіл продукції зараз зупинені в основному через форс-мажор, а саме через війну.</p>
<p>Дякую економічному комітету за підтримку. Прошу підтримати і проголосувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми якраз записалися два – за, два – проти. Будь ласка, Гринчук Оксана Анатоліївна, фракція політичної партії "Слуга народу", будь ласка.</p>
<p>Будь ласка, Приходько Наталія Ігорівна, депутатська група "Відновлення України".</p>
<p></p>
<p>15:17:04</p>
<p>ПРИХОДЬКО Н.І.</p>
<p>Прошу передати слово Гнатенку Валерію.</p>
<p></p>
<p>ГОЛОВУЮЧИЙ. Будь ласка, Валерій Гнатенко.</p>
<p></p>
<p>15:17:12</p>
<p>ГНАТЕНКО В.С.</p>
<p>Шановні колеги, тема як збереження, так і збільшення нафтогазовидобутку в нашій країні є елементом національної безпеки нашої держави. Ми маємо прагнути до реальної енергетичної незалежності шляхом зростання свого виробництва, а також шляхом диверсифікації іноземних постачальників.</p>
<p>Законопроект фокусується на поліпшенні механізму угод про розподіл продукції, і це, дійсно, один із шляхів, який в майбутньому може привести в нашій державі реальний результат.</p>
<p>Угоди про розподіл продукції стимулюють підвищення інвестицій у газовий і нафтовий сектори України. Це матиме позитивний вплив на збільшення видобутку і компанії матимуть стимули для використання нових технологій, а також підвищення загальної ефективності. Без сумніву важливо і те, що в законопроекті передбачається пряма заборона бути інвестором особам, які пов'язані з державами-агресорами і до яких застосовані фінансові санкції. Це додатковий захист для українських надр.</p>
<p>Депутатська група "Відновлення України" буде голосувати за цю ініціативу і будемо підтримувати економічну спроможність нашої держави.</p>
<p>Дякую.</p>
<p align=center></p>
<p align=center>Веде засідання Перший заступник Голови Верховної Ради України КОРНІЄНКО О.С.</p>
<p></p>
<p>15:18:29</p>
<p>ГОЛОВУЮЧИЙ.</p>
<p>Дякуємо.</p>
<p>Власенко, "Батьківщина", будь ласка.</p>
<p></p>
<p>15:18:36</p>
<p>ВЛАСЕНКО С.В.</p>
<p>Дякую, пане Голово.</p>
<p>Я погоджуюся з колегою, який виступав переді мною і сказав, що питання зростання газу і натовидобутку – це питання безпеки нашої країни. Він абсолютно правий в цьому і ми повинні бути цього свідомі. Єдине що цей закон направлений на зростання газу і нафтовидобутку комерційними структурами за різними угодами з державою. А у мене просте питання, а де держава? Де програма Нафтогазу по збільшенню власного газовидобутку? Ми чули про цю програму до 2019 року, ми чули після 2019 року. У нас там були видатні начальники сучасності, які керували Нафтогазом, розповідали, які вони ефективні менеджери, а видобуток Нафтогазом у нас не збільшується, а я би сказав, зменшується.</p>
<p>Друга історія пов'язана з Укрнафтою. У мене просте питання, а навіщо націоналізовували Укрнафту? Напевно, для того, щоб збільшити державний видобуток нафти, для того, щоб українські Збройні Сили могли отримати бензин по нормальній ціні, не по так званій ринковій за націнкою невідомою, а по нормальній ціні. Щоб громадяни України могли отримувати газ і нафту по нормальній ціні. Щоб тариф на газ у нас був нормальний.</p>
<p>Напевно, нам треба більше говорити все-таки про розвиток державної частини нафтогазової галузі. Звичайно, там є і комерційна частина, але вона працює сьогодні ця комерційна частина, з цим немає жодних проблем, а поки що в Укрнафті зарплати по декілька мільйонів гривень у керівництва, продаж бензину по ринковій, так званій ціні, Збройним Силам і Міністерству оборони і нічого більше.</p>
<p>Напевно, треба говорити про це. Напевно, треба більше говорити про те, що держава повинна збільшувати свій вплив для забезпечення енергетичної безпеки себе, як держави і нас з вами, як її громадян. І ми повинні запитувати, де програма збільшення і видобутку газу, і видобутку нафти, напевно, про це треба більше говорити.</p>
<p>Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>15:20:43</p>
<p>ГОЛОВУЮЧИЙ. Будь ласка, Нестор Іванович Шуфрич, група "Платформа за життя і мир".</p>
<p></p>
<p>15:20:46</p>
<p>ШУФРИЧ Н.І.</p>
<p>Дякую. Шановний пане Голово, шановні колеги! Хочу нагадати, сьогодні це, як кажуть не модно говорити про Радянський Союзу, але саме в Радянському Союзі Україна була найбільшим видобувачем і постачальником газу для всього СРСР.</p>
<p>І, скажіть, будь ласка, чому так сталось, що, коли відповідна ділянка є у державній власності, а потім передається різними способами в приватну власність, то починається видобування набагато ефективніше і більше ніж при державі. А відповідь проста: на державних підприємствах, на жаль, крали, крадуть і, будемо сподіватись, не будуть красти. А на приватних у себе вкрасти складно. Є приклади, але складно. Але є й унікальні випадки, є славнозвісне Семиренківське родовище, яке потрапило в управління одного з наших колег і добувало півтора мільйона кубів газу в місяць, а той час, коли "вместо" нього скоєно злочин і він втратив можливість управляти в подальшому цим підприємством, воно видобувало (увага!) 85 мільйонів кубів на місяць. Тобто видобуток був збільшений майже в 30 разів за 10 років. І ця талановита людина, цей талановитий управлінець сьогодні є серед нас. Ми до сьогоднішнього дня не знаємо, що є на глибині 8 кілометрів, там, де добуває газ Норвегія, але там є теж великі поклади газу. Безумовно, ми маємо стимулювати і прийняти цей закон, але ми маємо пам'ятати і про те, що в державному секторі на газовидобуванні не можна красти і корумпувати.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, будь ласка, ще Хлапук одна хвилина. Хто ще виступити бажає? І Кубів, одна хвилина.</p>
<p>Будь ласка, Максим Хлапук.</p>
<p></p>
<p>15:23:08</p>
<p>ХЛАПУК М.М.</p>
<p>Шановні колеги, енергетичну незалежність України неможливо побувати без збільшення внутрішнього видобутку природного газу, що у свою чергу неможливо досягти без залучення іноземних інвестицій і технологій у видобувну галузь. Механізм укладення між державою і інвестором угод про розподіл продукції може стати дієвим інструментом у залученні інвестицій. Водночас він справді потребує якісного вдосконалення, в першу чергу підвищення прозорості процедури проведення самих конкурсів та подальшого укладення угод та зняття корупційних ризиків.</p>
<p>У цьому законопроекті є низка важливих позитивних нововведень такі, як встановлюються чіткі критерії визначення переможців конкурсів на укладення УРП, встановлюються гласність і відкритість роботи міжвідомчої комісії, збільшуються строки подання заявки на участь у конкурсі і, що важливо, скасовується можливість укладення без конкурсу угод по розподілу продукції щодо ділянок надр з незначними запасами корисних копалин. Водночас потребують беззаперечного врахування зауваження...</p>
<p></p>
<p>ГОЛОВУЮЧИЙ. Будь ласка, Степан Іванович Кубів.</p>
<p>І, шановні колеги, після цього переходимо до голосування. Прошу запросити народних депутатів зайняти свої місця.</p>
<p>Будь ласка, Степан Іванович.</p>
<p></p>
<p>15:24:21</p>
<p>КУБІВ С.І.</p>
<p>Шановний пане Голово, шановні колеги, "Європейська Солідарність" буде підтримувати даний законопроект.</p>
<p>Чотири важливі позиції. Перша позиція – це забезпечення відкритості і публічності діяльності міжвідомчої комісії. Друга позиція – збільшується термін між публікацією оголошення про проведення конкурсу на укладення угоди про розподіл продукції та граничним строком подання заявки на участь у конкурсі: з одного до трьох місяців для суходолу і шести місяців для шельфу. Третя позиція – заборонити бути інвестором за угодою про розподіл продукції особам, пов'язаним з державою-агресором. І останнє – скасовується передача розвідних родовищ корисних копалин для промислового освоєння. Ми будемо голосувати за.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, завершили обговорення цього питання, переходимо до прийняття рішення. Я ставлю пропозицію прийняти за основу проект Закону про внесення змін до деяких законодавчих актів щодо стимулювання розвитку нафтогазовидобувної галузі (реєстраційний номер 4344). Готові голосувати? Я прошу народних депутатів голосувати.</p>
<p></p>
<p>15:25:59</p>
<p>За-251</p>
<p>Рішення прийнято.</p>
<p>Дякую, колеги.</p>
<p>Ідемо далі. Наступний законопроект 9387 – це проект Закону про внесення змін до Бюджетного кодексу України у зв'язку з прийняттям Закону України "Про особливості припинення державних підприємств за рішенням Фонду державного майна України". Я ставлю пропозицію включити це питання до порядку денного сесії.</p>
<p></p>
<p>15:26:34</p>
<p>За-237</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>15:26:55</p>
<p>За-229</p>
<p>Рішення прийнято.</p>
<p>Шановні колеги, давайте, може, без обговорення? З обговоренням? Тоді прошу записатися: два – за, два – проти.</p>
<p>Будь ласка, Володимир Юрійович Арешонков, депутатська група "Довіра".</p>
<p></p>
<p>15:27:36</p>
<p>АРЕШОНКОВ В.Ю.</p>
<p>Шановний пане Голово, шановні колеги, депутатська група "Довіра" буде голосувати за даний законопроект. І пропонуємо приєднатись.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається Чорному Дмитру Сергійовичу, фракція політичної партії "Слуга народу".</p>
<p></p>
<p>15:27:58</p>
<p>ЧОРНИЙ Д.С.</p>
<p>Прошу передати Мовчану.</p>
<p></p>
<p>ГОЛОВУЮЧИЙ. Будь ласка, передайте Мовчану.</p>
<p></p>
<p>15:28:04</p>
<p>МОВЧАН О.В.</p>
<p>Шановні колеги, це простий законопроект, він, по суті, технічний. Це продовження реформи, яку ми з вами реалізували в квітні цього року, законопроект 8205: процедура припинення державних підприємств Фондом державного майна. Цей законопроект про те, щоб створити спеціальний фонд державного бюджету, до якого будуть надходити кошти від продажу активів таких підприємств, які припиняються, і потім з цього фонду будуть покриватися майбутні припинення таких підприємств, видатки на припинення.</p>
<p>Тому я прошу підтримати і проголосувати. Дякую.</p>
<p></p>
<p>ГОЛОВУЮЧИЙ. Будь ласка, слово надається Пузійчуку Андрію Вікторовичу, фракція політичної партії "Всеукраїнське об'єднання "Батьківщина".</p>
<p></p>
<p>15:28:56</p>
<p>ПУЗІЙЧУК А.В.</p>
<p>Руслане Олексійовичу, Власенко.</p>
<p></p>
<p>ГОЛОВУЮЧИЙ. Будь ласка, Власенко.</p>
<p></p>
<p>15:29:09</p>
<p>ВЛАСЕНКО С.В.</p>
<p>Дякую, пане Голово.</p>
<p>Насправді це не таке просте питання, як тут колеги розповідають. Тому що це частинка більш важливого і більш глибокого питання. що ми робимо з державним майном? Якою повинна бути частика держави в управлінні і в впливі на економіку? Які форми повинні бути впливу держави на економіку: чи вони повинні бути чи їх не повинно бути? Тим більше, в такий складний час, який Україна переживає зараз, а саме під час збройної агресії Російської Федерації.</p>
<p>Звичайно, можна сповідувати ідеологію і віддати все комусь, хто прийде і зробить все, а ми будемо сидіти, курити канабіс і дивитися, що буде відбуватися в країні. Але я думаю, що це трошки не та картинка, яка відображає реальність. Розумієте?</p>
<p>Нам треба перед тим, як говорити про те, що ми будемо скорочувати масово державні підприємства, а саме про це заявив новопризначений Голова Фонду державного майна, нам треба чітко зрозуміли, в яких галузях держава повинна здійснювати контроль. Зокрема ми, в "Батьківщині", переконані, що підприємства оборонного комплексу повинні бути у виключній державній власності. В жодній країні світу ніхто не пускає комерційні структури на виконання базових контрактів, пов'язані з військовою безпекою держави.</p>
<p>В Сполучених Штатах нещодавно був випадок, коли компанію позбавили, вірніше, не позбавили, з ними провели перемовини і сказали: "Або ваш засновник, який має українське коріння, вийде із засновників цієї компанії або вас позбавлять взагалі державних контрактів в галузі оборони і забезпечення безпеки держави". Оце, я розумію, державницька позицію Сполучених Штатів.</p>
<p>На жаль, нам же пропонують деколи непланований, хаотичний підхід до ліквідації державних підприємств. Так, цей закон про процедури, але давайте спочатку поговоримо про ідеологію.</p>
<p>Дякую.</p>
<p></p>
<p>ГОЛОВУЮЧИЙ. Так.</p>
<p>Будь ласка, Федина Софія Романівна, фракція "Європейська солідарність". Шановні колеги, після цього голосуємо.</p>
<p></p>
<p>15:31:28</p>
<p>ФЕДИНА С.Р.</p>
<p>Прошу передати слово моєму колезі Ростиславу Павленку.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>15:31:39</p>
<p>ПАВЛЕНКО Р.М.</p>
<p>Дякую.</p>
<p>Шановні колеги, справді цей законопроект лише позірно виглядає технічним. Хотів би сказати про два дуже важливих аспекти, яких він стосується.</p>
<p>По-перше, ми всі виступаємо за точність процедури, ми всі говоримо про те, що має неухильно дотримуватися Регламент, а нам пише Головне науково-експертне управління, що, наприклад, в цьому законопроекті порушено одне із тих питань, з яким ми всі так наполегливо боремося, що коли ми говоримо про зміни до кодексів, то треба вносити зміни до кодексів, а не в "Перехідних положеннях" чи згадувати 25 інших законів і вносити правки туди, тим більше вводячи нових суб'єктів, прописуючи нові процедури і таке інше. В принципі, якщо ми за чистоту процесу, то цього треба дотримуватися, інакше виходить, що називається, не старалися.</p>
<p>І друге, це в нас стосується безпосередньо цього законопроекту, але дуже багато у нас проектів іде з правильним синім таким прапорцем із зірочками. Як, яким чином ці законопроекти стають, там, пріоритетними, євроінтеграційними? Думаю, що правильний спосіб був би співвідносити їх з тими зобов'язаннями конкретними, які ми маємо і щодо вступу до ЄС, і щодо вступу до НАТО, тим більше, що оскільки після Вільнюса ми не маємо конкретних речей, з якими можна було би звірятися, то парламент міг би випрацювати ті критерії, по яких ми могли би проводити тут зміни і покращення в законодавство. Погодити це з партнерами і справді на вашингтонській саміт НАТО вийти з чітким переліком того, що реформи зроблені і ми маємо отримати членство в НАТО.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Цабаль Володимир Володимирович. І після цього голосуємо, шановні колеги.</p>
<p></p>
<p>15:33:37</p>
<p>ЦАБАЛЬ В.В.</p>
<p>Шановні колеги, в нас зараз більше тисячі підприємств в державі на стадії ліквідації, які генерують мільярдні збитки для держави кожен рік.</p>
<p>Це ті гроші, які могли піти в бюджет. Знаєте, скільки було ліквідовано підприємств у 2021 році? Два. Всі інші продовжували генерувати ці збитки, які ми могли використовувати на потреби армії, освіти та іншого.</p>
<p>Цей законопроект суттєво пришвидшить і уможливить процес ліквідації. Він дійсно доповнює попередній. Але він дозволить в тому числі фінансово пришвидшити і забезпечити цей процес, щоб кількість таких підприємств нарешті почала зменшуватись, щоб держава почала одержувати прибуток. Колеги, закликаю всіх підтримати цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього законопроекту.</p>
<p>Я ставлю пропозицію прийняти за основу проект Закону про внесення змін до Бюджетного кодексу України у зв'язку з прийняттям Закону “Про особливості припинення державних підприємств за рішенням Фонду державного майна України" (реєстраційний номер законопроекту 9387).</p>
<p>Готові голосувати? Прошу народних депутатів голосувати.</p>
<p></p>
<p>15:35:11</p>
<p>За-248</p>
<p>Рішення прийнято.</p>
<p>Є ще така пропозиція: скоротити наполовину строки подачі пропозицій, поправок для підготовки до другого читання щодо щойно прийнято в першому читанні за основу законопроекту 9387.</p>
<p>Прошу народних депутатів голосувати.</p>
<p></p>
<p>15:35:40</p>
<p>За-229</p>
<p>Рішення прийнято.</p>
<p>Шановні колеги, наступний законопроект 9384, це проект Закону про внесення змін до деяких законодавчих актів України щодо функціонування телемедицини.</p>
<p>Я ставлю пропозицію включити цей законопроект до порядку денного сесії. Прошу голосувати.</p>
<p></p>
<p>15:36:08</p>
<p>За-252</p>
<p>Рішення прийнято.</p>
<p>Шановні колеги, може без обговорення приймемо його? Ні?</p>
<p>Тоді я ставлю розгляд цього питання за скороченою процедурою.</p>
<p></p>
<p>15:36:33</p>
<p>За-216</p>
<p>Рішення прийнято.</p>
<p>Будь ласка, Олександр Сергійович, далі.</p>
<p align=center></p>
<p align=center>Веде засідання Перший заступник Голови Верховної Ради України КОРНІЄНКО О.С.</p>
<p></p>
<p>15:36:42</p>
<p>ГОЛОВУЮЧИЙ.</p>
<p>Шановні колеги, запишіться, будь ласка, два – за, два – проти.</p>
<p>Будь ласка, Ірина Володимирівна Геращенко, "Європейська солідарність".</p>
<p>Марія Іонова, будь ласка. І потім голосуємо. Колеги, не розходитись. Іонова, будь ласка, з місця.</p>
<p></p>
<p>15:37:16</p>
<p>ІОНОВА М.М.</p>
<p>Друзі, насправді питання телемедицини, воно так само важливе, як і медичний канабіс, тому що це майбутнє. І ми маємо тут бути дуже пильними і правильно зробити законопроект, виписати, тому що мета є запровадження комплексного та системного підходу в формулюванні і реалізації. А, на жаль, ми бачимо, що є дуже суттєві зауваження, те, що стосується не тільки термінології, але, в принципі, введення поряд із поняттям "електронна система охорони здоров'я" додаткове поняття "електронна охорона здоров'я", яка насправді не долає проблематики або немає чітко... незрозумілою. Тобто яка є відмінність між цими двома поняттями.</p>
<p>Також деякі питання викликають зміни до Закону про основи здоров'я і дуже багато вживаються словосполучення, які, дійсно, потребують додаткового роз'яснення. Це дотримання принципів безбар'єрності та інклюзії. Тобто в загальному хотілось би сказати, що дуже бракує саме юридичної визначеності і однозначності, тому що ця тематика, взагалі сфера охорони здоров'я, вона все ж таки потребує більш чіткого формулювання, якщо ми хочемо, щоб, дійсно, цей закон запрацював і ми його імплементували.</p>
<p>І останнє. Те, що стосується... Доцільність теж деяких термінів взагалі виключити. І тому, скажемо так, перше, наприклад, формулювання, коли ми говоримо про єдиний реєстр охорони здоров'я, то там взагалі немає ніякого відношення до телемедицини. Тобто до другого читання дуже важливо комплексно доопрацювати так, щоб були чіткі визначення, і ми зрозуміли, що телемедицина в нашій країні запрацює і буде ефективною.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<table class="table" border=1 cellpadding=7 cellspacing=0>
<tbody><tr>
<td width=631 valign=top><br></td>
</tr>
</tbody></table>
<p>Переходимо до голосування. Ставлю на голосування пропозицію прийняти за основу законопроект за реєстраційний номер 9384, про внесення змін до деяких законодавчих актів України щодо функціонування телемедицини. Прошу голосувати.</p>
<p></p>
<p>15:39:45</p>
<p>За-245</p>
<p>Рішення прийнято.</p>
<p>Законопроект прийнято за основу. <i>(Шум у залі)</i></p>
<p>У нас далі постанови, вже нема що рухати, Андрію Вікторовичу. Що ви збираєтесь рухати? У нас три постанови лишилось. <i>(Шум у залі)</i> Невідкладний... Добре, я запропоную тоді.</p>
<p>Шановні колеги, є пропозиція, ми сьогодні прийняли ряд гарних законопроектів у другому читанні, в цілому, зокрема про декрет і так далі. Тому пропоную доручити Голові Верховної Ради невідкладно підписати прийняті сьогодні в цілому Верховною Радою законопроекти та негайно направити їх Президентові України.</p>
<p>Якщо немає заперечень, ставлю пропозицію на голосування. Прошу голосувати. Прошу підтримати.</p>
<p></p>
<p>15:40:42</p>
<p>За-230</p>
<p>Рішення прийнято. Дякуємо.</p>
<p>Шановні колеги, далі в нас є три постанови про блокування. 8401. Є пропозиція їх без обговорення про... Ні. А є автори постанов, вони хочуть виступити. Добре, тоді авторам надамо слово.</p>
<p>Переходимо до розгляду питання 8401-П. Проект Постанови про скасування рішення Верховної Ради України від 30.06.2023 про прийняття в другому читанні та в цілому проекту Закону України про внесення змін до Податкового кодексу України та інших законів України щодо особливостей оподаткування у період дії воєнного стану.</p>
<p>Нам треба скорочену процедуру голосувати? Апарат, може підказати мені? Там не треба голосувати процедуру, вона є. Окей, тоді переходимо до розгляду питання. Надається слово від авторів народному депутату України Разумкову Дмитру Олександровичу, будь ласка.</p>
<p></p>
<p>15:41:41</p>
<p>РАЗУМКОВ Д.О.</p>
<p>Дякую, Олександре Сергійовичу.</p>
<p>Шановні колеги, що таке подвійні стандарти? Це коли ти не виносиш декілька місяців в зал Постанову про повернення 30 тисяч військовим, за яку проголосувало 277 народних депутатів України, розповідаючи про те, що армія попросила цього не робити. А коли це попросив не робити бізнес і не виносити в зал Постанову по 8401, вона з'явилася на наступному засіданні. Оце і є подвійні стандарти.</p>
<p>У мене зранку з колегами була можливість поспілкуватися з представниками малого і середнього бізнесу. Те, що ви наприймали, це величезна помилка. Те, що називається перевірки ризикованих, по факту будуть проводитись у 90 відсотків тих, хто сьогодні забезпечує бюджет нашої держави.</p>
<p>Включався один з бізнесменів, малих бізнесменів, який розповідає, що він з Кривого Рогу, в нього маленький магазин, він знаходиться за 10 кілометрів від лінії фронту і зараз допомагає відновлювати техніку, техніку – джипи для наших захисників. Його магазин, який ви намагаєтесь обкладати податками і проводити РРО, знаходиться за 600 кілометрів. Це називається відсутність совісті, це називається відсутність розуміння процесів, це називається, що, мабуть, багатьом не місце там, де вони сьогодні знаходяться.</p>
<p>Я впевнений, що ті помилки, які були нароблені, ще дуже сильно відгукнуться український економіці і український державі. І кожному, хто голосував за 8401, треба буде відповідати і перед армією, і перед бізнесом.</p>
<p>А зараз прошу підтримати нашу постанову і "знести" це ганебне рішення.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>Більше нема бажаючих обговорювати? Тоді переходимо до голосування. Обговорення? Будь ласка, "Європейська солідарність", хто від вас? Хто там ще? Давайте, два – за, два – проти тоді, записуйтесь.</p>
<p>"Слуга народу", будь ласка, Брагар.</p>
<p></p>
<p>15:44:25</p>
<p>БРАГАР Є.В.</p>
<p>Друзі, дуже важливий законопроект, прошу не затримувати час та "валити" цю постанову і переходити до підписання.</p>
<p>Дякую.</p>
<p></p>
<p>ГОЛОВУЮЧИЙ. Дякуємо.</p>
<p>"Європейська солідарність", хто буде від вас? Ніна Петрівна Южаніна, будь ласка.</p>
<p></p>
<p>15:44:50</p>
<p>ЮЖАНІНА Н.П.</p>
<p>Шановні колеги, те, що ви почали розходитися, вірніше ті, хто вийшов уже з зали, говорить про багато чого. І ви, пане віце-спікер, коли так не з великим, не увагою відноситеся до даних постанов, теж говорить про те, що ви не розумієте і не читаєте свою пошту.</p>
<p>Я хотіла би звернутися тут до кожного з вас. Скільки листів від міських рад, скільки рішень у вас є в поштових скриньках? Я сьогодні вранці нарахувала 120. 120 міських рад прийняли рішення про звернення до Стефанчука, до Президента, накласти вето на 8401.</p>
<p>Скажіть, будь ласка, а що тоді децентралізація? Ви всі говорите, скакаєте навколо цього слова. А децентралізація, це й означає, що ми надаємо право міській раді, міським радам приймати рішення, яке стосується їх повноважень.</p>
<p>Що стосується фізичних осіб-підприємців. Сплата єдиного податку – це ресурс саме, місцевий податок, це ресурс місцевої влади. І коли місцева влада звертається до вас з таким проханням, можна хоча би прочитати їх звернення? Це час і рішення депутатів, які люди обирали на місцях, а до кого ж їм ще звертатися крім, як не до місцевих депутатів?</p>
<p>Тому я звертаю увагу, що незважаючи ні на що, всі ми підтримали можливе повернення з 2 відсотків до закінчення воєнного стану на загальну на спрощену загальну систему оподаткування. Але те, що не почули 1 мільйон 200 фізичних осіб-підприємців, це просто негайно треба було би вирішити і зараз є така можливість. Давайте підтримаємо постанову, переглянемо рішення відносно цих людей, надамо можливість незастосування штрафів до закінчення військового часу. І буде хоча би позиція однакова для всіх. Навіщо ви 1 мільйон 200 людей пускаєте взагалі восвояси? Це частина економіки, це частина місцевого...</p>
<p></p>
<p>ГОЛОВУЮЧИЙ. Дякуємо, Ніна Петрівна.</p>
<p>Будь ласка, Сергій Володимирович Власенко. І будемо переходити до голосування.</p>
<p></p>
<p>15:47:19</p>
<p>ВЛАСЕНКО С.В.</p>
<p>Дякую, пане голово. Сьогодні багато у нас таких законодавчих актів, які ми приймаємо. Які з одного боку виглядають, як технічні, але насправді з другого боку, несуть дуже багато запитань стратегічного характеру.</p>
<p>Законопроект 8401, бізнес вже назвав жахливим для бізнесу. Тобто малий бізнес визначився, що цей законопроект вдарить по їх позиціях, по їх можливостях і так далі. Але цей законопроект про, скажемо так, про відношення держави сьогоднішньої до бізнесу. Про те, що обіцяли спочатку одне, потім подивилися, сказали, тепер ми знову міняємо, через місяць знову щось поміняємо. І кожен раз ці всі зміни носять не позитивний, а негативний характер.</p>
<p>Що треба бізнесу, от ми багато говоримо про інвестиції. Що треба бізнесу? Бізнесу потрібна стабільність, бізнесу потрібні зрозумілі правила гри. Бізнесу потрібна можливість робити прогноз, я вже не кажу на 5 років, а хоча би на 2-3 роки. На жаль, ми забираємо можливість у бізнесу робити такі прогнози і взагалі прогнозувати будь-що в своїй діяльності.</p>
<p>Тому що сьогодні ми встановлюємо одні правила, пан Президент говорить, що треба їх встановити, парламент підтримує через пів року, через три місяці говоримо, ні, треба ці правила знов змінювати. Це найгірше, що може бути. Я не буду перелічувати ті недоліки законопроекту 8401, які є, їх всі знають.</p>
<p>На сьогоднішній день декілька народних депутатів, в тому числі і депутати фракції "Батьківщини" внесли постанову, яка блокувала це рішення, тому що ми вважаємо, що законопроект 8401 в такому вигляді, в якому він був прийнятий нанесе шкоду українському малому і середньому бізнесу.</p>
<p></p>
<p>ГОЛОВУЮЧИЙ. Нестор Іванович у вас…</p>
<p></p>
<p>15:49:28</p>
<p>ШУФРИЧ Н.І.</p>
<p>Дякую.</p>
<p>Шановний головуючий, шановні колеги! Безумовно, кожний народний депутат України має право подати постанову про скасування результатів голосування, і наші колеги цим правом скористалися, а право народних депутатів України визначатися.</p>
<p>Тому запрошую і прошу голосувати якомога швидше саму процедуру голосування і дати можливість народним депутатам визначити.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування. Ставлю на голосування пропозицію прийняти в цілому проект Постанови з реєстраційним номером 8401-П про скасування рішення Верховної Ради України від 30.06.2023 про прийняття в другому читанні та в цілому проекту Закону України про внесення змін до Податкового кодексу України та інших законів України щодо особливостей оподаткування у період дії воєнного стану (реєстраційний номер 7401), від 31.01.2023.</p>
<p>Прошу голосувати.</p>
<p></p>
<p>15:50:39</p>
<p>За-53</p>
<p>Рішення не прийнято.</p>
<p>Наступна постанова з реєстраційним номером 8401-П1 проект Постанови про скасування рішення Верховної Ради України від 30.06.2023 про прийняття в другому читанні та в цілому проекту Закону України про внесення змін до Податкового кодексу України та інших законів України щодо особливостей оподаткування у період дії воєнного стану (реєстр. №8401 від 31.01.2023).</p>
<p>Є необхідність обговорювати?</p>
<p>Будь ласка, тоді запрошую автора Микишу Дмитра Сергійовича на трибуну.</p>
<p></p>
<p>15:51:19</p>
<p>МИКИША Д.С.</p>
<p>Колеги, Верховна Рада зробила помилку, вона недочула, недокомунікувала, не почула своїх громадян. В даному випадку я говорю про тих підприємців, які волали і кричали про те, що даний законопроект не має бути прийнятий в тій редакції, в якій він зрештою був прийнятий. Між першим та другим читанням було дуже багато правильних новел, правильних пропозицій, правильних правок, які в першу чергу надавав саме наш національний місцевий бізнес. Він пропонував саме як покращити його, але, на жаль, цього не відбулося.</p>
<p>Колеги, нагадаю вам, що блокуюча постанова не зносить законопроект в цілому. Він тільки відміняє останнє рішення в другому читанні і тоді ми можемо повернутися до розгляду тих правок, які, на жаль, були відхилені або не почуті під час голосування між першим і другим читанням.</p>
<p>Колеги, звертаюсь до вас, будь ласка, почуйте нашого підприємця. Він в першу чергу забезпечує нашу економіку і в першу чергу забезпечує наші сили оборони, завдяки яким ми з вами можемо це з вами обговорювати і голосувати будь-яку ініціативу, яка направлена в першу чергу на розвиток України. Тому давайте підтримаємо наш бізнес, підтримаємо нашу армію і підтримаємо Україну.</p>
<p>Дякую.</p>
<p></p>
<p>ГОЛОВУЮЧИЙ.</p>
<p>Дякую.</p>
<p>Переходимо до голосування? Да. Обговорення? Тоді запишіться: два – за, два – проти. Будь ласка, Владлен Михайлович Неклюдов.</p>
<p></p>
<p>15:53:14</p>
<p>НЕКЛЮДОВ В.М.</p>
<p>Да, я теж хочу сказати пару слів. От чуємо ми наших колег про те, що от щось ми недопрацюва<a name=Temp></a>ли, недокомунікували. Я просто хочу запросити... спросити: а за счет чого ми будемо, де ми будемо брати кошти, щоб фінансувати всі ті проекти, які є, фінансувати нашу економіку, фінансувати ЗСУ? Де брати ці кошти? Багато слів, а пропозицій занадто мало.</p>
<p>І тому я вважаю, що ці маніпуляції треба закінчувати і переходити до справжніх речей. Тому я пропоную, як казав Нестор Іванович, визначитись і прийняти відповідне рішення.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Владлен Михайлович.</p>
<p>"Європейська солідарність", будь ласка, Іванна Орестівна.</p>
<p></p>
<p>15:54:08</p>
<p>КЛИМПУШ-ЦИНЦАДЗЕ І.О.</p>
<p>Прошу передати слово Софії Федині.</p>
<p></p>
<p>ГОЛОВУЮЧИЙ. Будь ласка, Софія Федина.</p>
<p></p>
<p>15:54:14</p>
<p>ФЕДИНА С.Р.</p>
<p>Передовсім звертаюся до українців, які будуть спостерігати десь, можливо, серед ночі засідання Верховної Ради, що зараз Рада на дві третини пуста, тому що народним депутатам нецікаво обговорювати питання, яке стосується десятків тисяч, якщо не більше, фізичних осіб-підприємців, зокрема, яких, по суті, зараз влада кидає у вир перевірок, вир репресій і штрафів, незважаючи на те, що саме ФОПи чи не найбільше донатять задля того, щоб наші Збройні Сили, наші сили оборони мали ресурс захищати українську державу.</p>
<p>Я погоджуюся зі слова Бена Воллеса, що треба вміти бути вдячними, треба вміти дякувати, і не тільки словами, замість того щоб хамити, але передовсім діями. ФОПи з перших хвилин війни в 2014 році допомагали Збройним Силам України, і наступні роки теж. З перших хвилин повномасштабного вторгнення де волонтери брали кошти на каски, броніки, яких чомусь не було на державних складах? Де волонтери брали, і беруть зараз, кошти на закупівлю мавіків, амуніції, течиків, навіть продуктів, які відправляють на передову? Передовсім це все роблять ФОПи. І, звичайно, держава і влада вирішила їм подякувати тим, що спускають на них перевірки, а з 1 жовтня починають кошмарити штрафами. Та повар'ювали ви всі на всю голову! Тому що зараз цим людям треба кидатися в ноги і просити пробачення, і дякувати їм за всю допомогу, тому що вони є, зокрема, основою нашої держави. А, знищуючи підвалини економіки, підвалини нашої держави, підвалини допомоги Збройним Силам України. Оцим законопроектом зокрема ви робите все, щоб Україна програла. Ну зрадники – є зрадники. Тільки шкода, що їх в державі забагато.</p>
<p><i>(Оплески). </i></p>
<p></p>
<p>ГОЛОВУЮЧИЙ. Дякую.</p>
<p>Переходимо до голосування. Ставлю на голосування пропозицію.</p>
<p>Тебе згадували? Просто від "Голосу"? Будь ласка, Цабаль, фракція "Голос".</p>
<p></p>
<p>15:56:42</p>
<p>ЦАБАЛЬ В.В.</p>
<p>Шановні колеги, попередній доповідач сказав, що ми маємо бути вдячні ФОПам. Дійсно ми маємо бути вдячні. Але також ми маємо бути вдячні всім платникам податків. І, користуючись нагодою, я хочу висловити вдячність тим майже 10 мільйонам українців, які платять 34 відсотки податків зі свого фонду заробітної плати, включаючи Єдиний соціальний внесок, завдяки чому ми маємо змогу фінансування армію. 34 відсотки.</p>
<p>Дякую. <i>(Оплески). </i></p>
<p></p>
<p>ГОЛОВУЮЧИЙ. Дякую.</p>
<p>Можемо переходити до голосування?</p>
<p>Так. Ставлю на голосування пропозицію прийняти в цілому проект Постанови (8401-П1) про скасування рішення Верховної Ради від 30.06.2023 про прийняття в другому читанні та в цілому проекту Закону про внесення змін до Податкового кодексу України та інших законів України щодо особливості оподаткування у період дії воєнного стану (реєстраційний номер 8401 від 31.01.2023). Прошу голосувати.</p>
<p></p>
<p>15:57:58</p>
<p>За-46</p>
<p>Рішення не прийнято. По фракціям.</p>
<p>І третя постанова. Є необхідність обговорювати? Добре. Обговоримо і цю постанову.</p>
<p>Запишіться, будь ласка, тоді 8401-П2, проект Постанови про скасування рішення Верховної Ради України про прийняття в другому читанні та в цілому проекту Закону про внесення змін до Податкового кодексу України та інших законів України щодо особливості оподаткування у період дії воєнного стану (8401 від 31.01.2023). Запишіться, будь ласка, два – за, два – проти.</p>
<p>Будь ласка, Шпак Любов Олексіївна, "Слуга народу". Олександрівна, пардон.</p>
<p></p>
<p>15:58:52</p>
<p>ШПАК Л.О.</p>
<p>Дійсно, ця зала зараз показує ту цікавість до малого і середнього бізнесу, яку проявляють сьогодні народні депутати. В мене питання до вас всіх. А за що ви так ненавидите малий і середній бізнес? Малий і середній бізнес – це основа економіки будь-якої країни. Або ви не розумієтесь в економіці, або ви не прагнете розвитку нашої країни.</p>
<p>Якщо взяти весь бізнес, який, не раз згадувалося, допомагав нашим Збройним Силам України на сьогодні, то саме вони тримають цю оборону, саме вони донатять на війну, саме вони їздять на передову, саме їхні працівники зараз воюють на передовій. І якщо зараз з 1 жовтня ми впровадимо РРО і відповідно до того ті, хто воюють, мають повертатися, як їм виходити з цієї ситуації? Як їм на сьогодні далі працювати?</p>
<p>Ми не проти, наприклад, деякі говорять, РРО, але не під час війни. Ви ж зрозумійте, як зараз малому і середньому бізнесу вижити – це просто виїхати за кордон. Дуже просто. Багато бізнесу на сьогодні перемістилося до Польщі, Болгарії, інших країн. І ви хочете, щоб це продовжувалося? Тоді знову питання, як будемо наповнювати бюджет? Тобто таке враження, що ніхто не хоче осягнути це питання, тільки власні інтереси. Навіть не можу зрозуміти, які на сьогодні інтереси переслідує кожен.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Любов Олександрівна.</p>
<p>Ніна Петрівна Южаніна, я так розумію, да, від "Європейської солідарності"? Будь ласка.</p>
<p></p>
<p>16:00:55</p>
<p>ЮЖАНІНА Н.П.</p>
<p>Дякую всім, хто залишився в залі, але хочу зараз звернутися більше до влади. По-перше, досі немає тексту проекту закону, який ми проголосували, на сайті Верховної Ради. Я зараз буду розміщувати в себе на ресурсах, тому що протягом цих двох тижнів просто в країні повний бардак. Багато консалтингових компаній приступили до консультацій і залякують буквально всіх там, які будуть перевірки, абсолютно не читаючи текст закону. І мені здається, що замість того, щоб зараз давати більше інформації, більше пояснень, влада все робить до точності навпаки. А це призведе не до втрати там любові до вас, ні, її вже немає в народу, це абсолютно очевидно, а до хаосу, який зараз породжується серед підприємців і серед бізнесу і навіть і середнього, і великого. Тому важливо дуже, щоб ви надалі прокомунікували чітко і ясно з бізнес-середовищем.</p>
<p>Друге. Щоб влада набралась сміливості і все-таки на отакі закиди, які нещодавно в інтерв'ю повідомив представник Фонду МВФ в Україні Степанян, він сказав про те, що вони ще подивляться, в якому вигляді прийнятий 8401, чи відповідає він домовленостям і таке інше. Так от, щоб ви потім не повернулися в зал переголосувати ще в гірший варіант цей проект закону, зараз треба зібратися з силою і не мовчати сидіти і не очікувати там кінця якогось, а працювати і з представниками МВФ про те, що було зроблено в залі.</p>
<p>На жаль, підприємці, вас сьогодні мало хто може підтримати в тому, з чим ви звернулися до місцевих рад, рішення, які прийняли місцеві ради. Мені дуже жаль, що ми так і не навчилися бути єдиними в нашій країні і під час війни якраз робимо непоправно боляче тим, хто формує наші місцеві бюджети і допомагає Збройним Силам.</p>
<p></p>
<p>ГОЛОВУЮЧИЙ. Переходимо до голосування.</p>
<p>Ставлю на голосування пропозицію прийняти в цілому Постанову за реєстраційним номером 8401-П2 про скасування рішення Верховної Ради України про прийняття у другому читанні та в цілому проекту Закону про внесення змін до Податкового кодексу України та інших законів України щодо особливостей оподаткування у період дії воєнного стану (реєстраційний номер 8401) (від 31.01.2023). Прошу голосувати.</p>
<p></p>
<p>16:03:37</p>
<p>За-34</p>
<p>Рішення не прийнято.</p>
<p>Шановні колеги, відповідно до статті 60 Регламенту Верховної Ради України повідомляю про створення у Верховній Раді України дев'ятого скликання міжфракційного депутатського об'єднання "Реабілітаційні сили України". Головою цього об'єднання обрано народного депутата України Тараса Петровича Тарасенка. Привітаємо колегу. Гарної вам роботи на такій важливій ниві, як реабілітація наших воїнів і наших співгромадян.</p>
<p>Народні депутати, шановні колеги, розгляд питань порядку денного на сьогодні завершено. Дякую всім за результативну роботу. Оголошую перерву у нашому пленарному засіданні. Про час і місце його продовження вам буде повідомлено завчасно. Нагадую про необхідність непоширення інформації щодо його початку, перебігу, завершення та інших логічних складових наступного продовження пленарного засідання. Віримо у наші Сили оборони, разом до перемоги! Слава Україні!</p>
<p></p>
<p></p>
<p></p>
<p></p>
<p></p>
