Стенограма пленарного засідання
16 грудня 2020

<p align=center>ЗАСІДАННЯ ДВАДЦЯТЬ ДРУГЕ</p>
<p align=center>Зал засідань Верховної Ради України</p>
<p align=center>16 грудня 2020 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:06:36</p>
<p>ГОЛОВУЮЧИЙ. Добрий день, шановні колеги! Доброго ранку, шановні представники засобів масової інформації! Будь ласка, підготуйтеся до реєстрації.</p>
<p>А є Власенко? Немає. Я думаю, що ви йому зможете передати, що реєстрація відбувається шляхом натискання зеленої кнопки, першої зліва. Бондарєв передасть, да, бачу.</p>
<p>Шановні колеги, готові реєструватися? Давайте розпочнемо засідання, тому що в нас виступи від народних депутатів сьогодні ще передбачені. Будь ласка, давайте реєструватися.</p>
<p></p>
<p>10:08:53</p>
<p>В залі зареєстровано 212 народних депутатів України. Пленарне засідання Верховної Ради України оголошую відкритим.</p>
<p>Михайло Борисович, підходьте, я вам Регламент покажу, все є, і кворум є. Дякую за пораду.</p>
<p>Шановні колеги, відповідно до статті 25 Регламенту Верховної Ради України в середу ми маємо до 30 хвилин на виступи від народних депутатів України. Прошу записатися.</p>
<p>Саламаха Орест Ігорович.</p>
<p></p>
<p>10:10:04</p>
<p>САЛАМАХА О.І.</p>
<p>Прошу передати Арсену Пушкаренку.</p>
<p></p>
<p>ГОЛОВУЮЧИЙ. Пушкаренко Арсеній Михайлович.</p>
<p></p>
<p>10:10:10</p>
<p>ПУШКАРЕНКО А.М.</p>
<p>Шановний Голова, шановні колеги, дорогі українці! Сьогодні з цієї трибуни я хочу розповісти вам про ситуацію, яка склалася в Житомирській області.</p>
<p>На Житомирщині сьогодні слово "корупція" асоціюється з кількома прізвищами. Одне з цих прізвищ – це Жук. Сергій Жук – це керівник екоінспекції Поліського округу. Це людина, яка не так давно призначена, але всі схеми, які можна було відновити, все, що можна було придумати щодо корупції в екоінспекції Поліського округу, ця людина зробила за дуже короткий термін.</p>
<p>Сьогодні ми з колегами, з житомирськими народними депутатами, в який район не приїдемо, в яку громаду не приїдемо, з ким би ми не спілкувалися, чи то лісники, чи то каменярі, чи то інші галузі господарської діяльності, які зв'язані з екологією, нам йдуть скарги, скарги, скарги. Ця людина сьогодні організувала обилечивание лісгоспів. <a name=Temp></a>У нас сьогодні є 12 державних підприємств, де лісники до нас звернулися, що вже прийшов по мзду. До нас сьогодні каменярі звертаються.</p>
<p>Тому я звертаюсь з цієї трибуни до пана Жука – ідіть у відставку! Це перше.</p>
<p>Друге. Ми всі житомирські народні депутати підготували і направляємо заяву про злочин в правоохоронні органи щодо діяльності цього персонажа. Не для того ми приходили до влади, щоб всякі Жуки організовували корупцію в екології або в будь-якій іншій сфері, в будь-якому куточку України.</p>
<p>І третє. Сьогодні день народження керівника Держекоінспекції України пана Мальованого. Тому з цієї трибуни я хочу привітати Андрія Миколайовича з днем народження, побажати йому здоров'я і всього найкращого, і попросити його від всієї Житомирщини, від всієї громади, від обласної ради, від народних депутатів, від всіх, хто сьогодні представляє Житомирщину і представляє громаду Житомирщини зробити нам подарунок: приберіть Жука з області. Він ходить по області і розказує, що йому треба щось возити. Він сьогодні, пан Жук, вас дискредитує. Я не знаю, він возить вам чи він собі збирає, але факт залишається фактом.</p>
<p>Тому, пане Мальований, зробіть в свій день народження подарунок Житомирщині і всій житомирській громаді – приберіть Жука з області. Дякую.</p>
<p></p>
<p>ГОЛОВУЮЧИЙ. Шараськін Андрій Андрійович.</p>
<p></p>
<p>10:13:07</p>
<p>ШАРАСЬКІН А.А.</p>
<p>Будь ласка, прошу Інна Совсун.</p>
<p></p>
<p>ГОЛОВУЮЧИЙ. Інна Романівна Совсун.</p>
<p></p>
<p>10:13:21</p>
<p>СОВСУН І.Р.</p>
<p>Інна Совсун, фракція "Голос". Шановні колеги, я вийшла сьогодні до вас з тим, аби зачитати основні тези відкритого звернення освітян та науковців щодо призначення міністром освіти та науки України Сергія Шкарлета. У зверненні науковці та освітяни нагадують, що Комітет з питань етики Нацагентства з питань забезпечення якості вищої освіти визнав плагіат в чотирьох наукових роботах Сергія Шкарлета. Більше того, довів, що в Чернігівському національному технічному університеті, який очолював пан Шкарлет, плагіат був системним. У відповідь на це пан Шкарлет подав до суду на Нацагентство та намагався позбавити його незалежного статусу.</p>
<p>Окрім того, за час роботи в міністерстві він спробував розвернути назад реформу державної служби, він затягує внесення низки важливих проектів нормативних актів, що пов'язані з реформою науки та системою присудження наукових ступенів. Натомість виключає з членів атестаційної колегії тих людей, які чітко стоять на позиціях захисту академічної доброчесності.</p>
<p>Більше того, постійні збурення вносять в суспільство озвучуванні з боку міністерства плани щодо реформи шкільної освіти. Він говорить то про, те що діти почнуть вчитися з 5 років, то про те, що ми повернемося до десятирічки, то про те, що ЗНО не має бути обов'язковим при вступі до університетів.</p>
<p>У зв'язку з цим, освітяни та науковці просять не призначати цю людину міністром освіти та науки України. Наголошують на тому, що таке призначення буде сигналізувати для міжнародної спільноти про те, що на державному рівні у нас підтримують плагіат та не доброчесність, а також, що є висока загроза згортання реформ та повернення до минулого.</p>
<p>Ви можете прочитати повний текст цього звернення в Інтернеті. Це звернення зараз підписало близько 300 людей – освітян і науковців. Я не можу назвати всі прізвища, але назву декількох людей, які підписали це звернення. Олексій Колежук – це людина, яка очолює науковий комітет сьогодні. Сергій Шарапов – це відомий фізик, роботи якого цитують нобелівські лауреати. Юрій Халавка – прекрасний хімік, який повернувся працювати в Україну після кількох років роботи в Німеччині.</p>
<p>Я знаю, що є альтернативне звернення, яке підписали ректори, які по 30 років очолюють університети в Україні. Це люди, які їздять на дуже дорогих автомобілях та мають мільйонні декларації з непояснюваними надходженнями.</p>
<p>Звичайно, що це право більшості – обирати, чия позиція для вас є більш важливою. Я зі свого боку можу точно сказати, що позиція 300 людей, які підписали це звернення, для мене є важливішою. І я дуже сподіваюся, що більшість дослухається до думок авторитетних освітян та науковців в Україні при призначенні міністра освіти та науки України.</p>
<p>Дякую за увагу.</p>
<p></p>
<p>ГОЛОВУЮЧИЙ. Цимбалюк Михайло Михайлович.</p>
<p></p>
<p>10:16:25</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, шановна президія, народні депутати, шановні громадяни України! Вчора Верховна Рада нашої держави проголосувала основний Закон – бюджет, за яким буде жити держава наступного 2021 року. Чи є він ідеальним? Звичайно, далеко ні. Але спільними зусиллями, і ми дякуємо, що бюджетний комітет підтримав пропозиції нашої фракції "Всеукраїнського об'єднання "Батьківщина", і ми створили окремий спецфонд по протидії COVID-19 на наступний рік, з якого будуть фінансуватися вакцинація населення і доплати медикам. Це дві важливі речі.</p>
<p>Наступне – про вчителів. Не вдалося продовжити дію або розпочати дію постанови уряду щодо підняття зарплати вчителям, але відбулася, як на мене, історична річ, коли молодий вчитель після закінчення вищого навчального закладу, як молодий спеціаліст, буде отримувати не менше 9 тисяч 600 гривень. Ми вважаємо, що це також спільна наша участь підняття престижу професії педагога, а всі вчителі інших категорій будуть отримувати більше 10 тисяч гривень.</p>
<p>Наступна річ. Вчора вдалося відстояти позицію щодо підтримання місцевих бюджетів із залишенням акцизу на пальне саме в розпорядженні місцевих громад. А також залишаються податки, які сплачує Укрзалізниця, у розпорядженні об'єднаних територіальних громад. Але це перспектива на наступний рік. Життя триває ще цього року і ми бачимо, що уряд фінансує тільки захищені статті бюджету. А що буде з тими, які виконали об'єми робіт і сьогодні їм не платить держава?</p>
<p>Є інша річ, коли шахтарі, звершуючи календарний рік, виконали свої зобов'язання перед державою, перед трудовими колективами і здобули вугілля, за яке їм не сплачують, і нині держава заборгувала шахтарям більше 2-х мільярдів гривень по зарплаті. Тільки "Львіввугілля" – 490, майже півмільярда гривень. Ми вимагаємо…</p>
<p></p>
<p>ГОЛОВУЮЧИЙ. Соболєв Сергій Владиславович.</p>
<p></p>
<p>10:19:52</p>
<p>СОБОЛЄВ С.В. Шановні колеги, фактично вчорашнє рішення парламенту дає можливість вже з сьогоднішнього дня, як тільки буде підписано Бюджетний кодекс і Закон про бюджет, планувати бюджети місцевих рад. Те, що планувалося у проекті, це фактично було зачищення місцевих бюджетів і спроба зробити із місцевих бюджетів фактично залежних від центрального бюджету обласні, районні, бюджети об'єднаних громад.</p>
<p>Вчора була зроблена неймовірна подія, коли фактично від чверті до половини бюджету тепер буде формуватися за рахунок гарантованих надходжень до місцевих бюджетів.</p>
<p>Фракція "Батьківщина" виставляла це як ключову вимогу в Бюджетному кодексі, і те, що ми отримали таку можливість і надали таку можливість місцевим бюджетам – це фактично завершення тепер вже бюджетної децентралізації і можливості розпорядження коштами безпосередньо на місцях, а не планування цих коштів із центру.</p>
<p>На жаль, вчора в Бюджетному кодексі пройшла цинічна норма, коли так звана плата від ліцензії за гральний бізнес буде залишатися лише в центральному бюджеті.</p>
<p>Я хочу нагадати, як апологети грального бізнесу і казино в цій сесійній залі пробували заручитися підтримкою мерів і місцевих депутатів, розказуючи, що 10 відсотків від доходів казино і грального бізнесу буде залишатися на місцях. Так от вчора вони збрехали навіть в цьому, залишивши ці кошти в центральному бюджеті. Місцевим радам вони залишають наркопритони, які будуть розповсюджуватися біля гральних закладів і казино. Місцевим бюджетам вони залишають лікування залежних від цієї страшної хвороби. Місцевим бюджетам вони залишають розгул злочинності, який треба буде зупиняти за рахунок місцевих бюджетів. А так звані кошти вони будуть концентрувати в центральному бюджеті.</p>
<p>Але це ще не все. Так звана асоціація грального бізнесу звернулася до парламенту підтримати законопроект, в якому гральний бізнес звільняється на 4 роки від оподаткування. Найважчий бізнес в Україні! Я подивлюсь, як парламент за це буде голосувати, ті, хто розказував про мільярдні доходи в бюджеті. Ми цього не дозволимо!</p>
<p>Дякую.</p>
<p></p>
<p>ГОЛОВУЮЧИЙ. Рудик Сергій Ярославович.</p>
<p></p>
<p>10:23:05</p>
<p>РУДИК С.Я.</p>
<p>Шановні колеги, поки ми з вами вчора в цьому залі жваво обговорювали проект Державного бюджету, зміни до Бюджетного кодексу, отам, зовсім поруч, за стінами нашої Ради вже котрий день поспіль стояли ФОПи – малі підприємці, які годують себе, свої родини, невелику кількість найманих працівників, якщо в них є на це можливість, і, власне, нашу державу.</p>
<p>В усьому світі на їх плечах тримаються країни, але тільки не в нас.</p>
<p>"За що стояли?" – питають колеги, бо не у всіх був час вийти. Вибори ж то закінчилися, чого вже до них там виходити? Ви думаєте, за розпуск парламенту? Ні, поки що. Ви думаєте, за дострокові вибори Президента? Ні, поки що. Вони стояли за те, щоб їм дали рівні умови праці, як всім. Вони хочуть простих речей: якщо ви закриваєте всіх, то закривайте всіх. Але якщо ви закриваєте тільки малих підприємців, то ви загоните країну до ручки – все, що ви досягнете.</p>
<p>Що вони отримали натомість? Ви бачили вчора, що було на Майдані? Сльозоточивий газ, кийки і шумосвітлові гранати замість 8 тисяч від Зеленського. Я був на Майдані практично цілу ніч з ними, я бачив, як 100 так званих правоохоронців героїчно протягом 2 годин не пропускали генератор, який мав підігрівати воду людям, які стоять за свої права на Майдані. Це цим має займатися поліція в наш час? Що нема більше чим героїзм свій проявити?</p>
<p>Арсене Борисовичу, ми з вами для цього стояли на Майдані, щоб поліцейські били людей? Ми не маємо це залишити просто так.</p>
<p>Але можна було би обійтися ще одною палкою промовою, а можна було б зробити прості речі. Є два законопроекти ключові для підприємців: 3853-1 і 3853-2. Нічого нам не заважає внести в порядок денний цієї сесії і проголосувати за них в цьому залі. Є середа, четвер і п'ятниця. Я так розумію, це останній пленарний тиждень цього року. Не хочете на цій сесії – давайте скличемо позачергову.</p>
<p>В мене в руках підписні листи колективні народних депутатів, які наполягають на проведенні цієї дочасної сесії. Але там, на жаль, тільки 66 підписів. Давайте доженемо до 151 і змусимо монобільшість проголосувати, хоча, знову ж таки, там є і представники "слуг".</p>
<p>Тому що справа народна, справа підтримки людей праці…</p>
<p align=center></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>10:26:17</p>
<p>ГОЛОВУЮЧА. Дякую.</p>
<p>До слова запрошується Георгій Мазурашу, будь ласка, фракція "Слуга народу".</p>
<p></p>
<p>10:26:33</p>
<p>МАЗУРАШУ Г.Г.</p>
<p>Георгій Мазурашу, 203 округ, Чернівецька область, Комітет з питань молоді та спорту.</p>
<p>По-перше, хотів би подякувати всім колегам, які вчора підтримали наші з Олександром Пасічним поправки, які стосувалися гарантування фінансування на культуру і спорт в розмірі не менше 4 відсотків з відповідних бюджетів. На жаль, не вистачило голосів для того, щоби ці поправки були ухвалені, прийняті, але дякую тим, хто зрозумів цю проблематику.</p>
<p>Про що йде мова? Йде мова про те, що сьогодні і до мене, і до моїх колег звертаються з різних регіонів України з сигналами про те, що, наприклад, доволі вже масово закриваються спортивні школи, не передбачається фінансування в нормальних розмірах і обсягах на спортивно-оздоровчу роботу. Чому? Тому що у нас, на жаль, не гарантовано ні законодавством, ні на рівні рішень Кабміну належного мінімального якогось рівня фінансування на спортивно-оздоровчу роботу.</p>
<p>Я в своїх пропозиціях до Програми діяльності уряду акцентував увагу на необхідності якраз гарантування цього мінімального рівня фінансування спортивної сфери по всій країні, тому що ми всі громадяни однієї країни. І цей важливий соціальний стандарт мав би бути забезпечений по всій країні, незалежно від спроможності бюджетів відповідних і незалежно від волі місцевих керівників і депутатів. А саме в таку залежність зараз потрапила наша сфера. І тому ми маємо закриття спортивних шкіл і маємо загрозу серйозних втрат у цій роботі.</p>
<p>Важливо дуже. Тому що чим краще будемо працювати ми в спортивно-оздоровчій сфері, тим менше буде потім роботи і проблем і в медичній сфері. І якщо хочете, то і з цим викликом коронавірусним от якраз наша сфера працює на стороні медиків: чим міцніші і здоровіші громадяни, тим легше вони можуть протистояти і цій атаці коронавірусній.</p>
<p>Крім цього, хотів би звернути увагу на ту проблему, що, на жаль, з тих коштів, які передбачені були в Чернівецькій області на подолання наслідків повені страшної літньої. З понад 460 мільйонів поки що надійшло менше половини. Підрядники виконують роботу і не отримують кошти, і акцентують увагу, що вони не зможуть далі працювати без того, щоб ці кошти їм оплачували за проведену роботу. Тому прошу Прем'єр-міністра зробити все можливе для того, щоб все-таки в повному обсязі фінансувати ці важливі видатки на подолання наслідків повені літньої. Це не та проблема, з якою можна жартувати і у нас і далі будуть ще більші проблеми, якщо…</p>
<p></p>
<p>ГОЛОВУЮЧА. Дякуємо.</p>
<p>До слова запрошується народна депутатка Оксана Савчук. Будь ласка, пані Оксано.</p>
<p></p>
<p>10:29:58</p>
<p>САВЧУК О.В.</p>
<p>Оксана Савчук, Всеукраїнське об'єднання "Свобода", місто Івано-Франківськ.</p>
<p>Ви знаєте, хто б міг подумати, що в наступному 2021 році можуть бути школи-привиди, лікарні-привиди, ті, на котрих буде на дверях написано табличка "зачинено, бо законодавець, вибачте, непрофесійні закони проголосував у парламенті".</p>
<p>Давайте ми не будемо ображатися один на одного, але скажемо чесно: в нових законах, які ми прийняли, що стосується децентралізації, місцевого самоврядування, є ряд неточностей, які вже сьогодні, після місцевих виборів, вилазять боком всім тим, хто зараз на місцях цим займається. Навіщо було створювати нам районні ради, які фактично зараз не можуть справитися з тими речами, які на них покладені? Основні доходи, які вони мають отримати, – це доходи від оренди комунальних підприємств, а також доходи від оренди майна. А що робити, коли в деяких районах цього взагалі немає?</p>
<p>Як районні лікарні та районні школи повинні бути передані на громади, коли громади неспроможні їх утримати?</p>
<p>Давайте ще раз проаналізуємо. Для того щоб забрати лікарню, наприклад, Городенківську чи Лисецьку лікарню, яка є на Прикарпатті, яке я представляю, місцева громада повинна мати кошти, щоб заплатити за енергоносії, технічному персоналу і закласти декілька тисяч гривень, сотень для того, щоб зробити легенький ремонт. Ви думаєте деякі громади мають можливість це зробити? Ні, коштів в них на це немає. Тому такі таблички на певних лікарнях і на школах дуже ймовірні, коли просто не до 1 січня ці заклади повинні бути передані на громади.</p>
<p>Натомість нові районні ради, які створилися, не мають нічого: ні приміщень вони не мають, ні навіть принтера, на якому вони повинні рішення надрукувати, вони не мають. Це є, розумієте, районні ради-безхатьки, які не мають жодних повноважень, але вони, вдумайтеся, за законом повинні передати майно, в тому числі лікарні і школи. За цим майном стоять батьки, діти, працівники, лікарі і медики.</p>
<p>Я дуже сильно звертаюся до кожного з вас від всіх тих людей, які сьогодні просять: будь ласка, врегулюймо на законодавчому рівні ці речі. Ми поступили безвідповідально, коли створили райони і свідомо заклали бомбу сповільненої дії. Якщо ми це сьогодні не зробимо, то це, що було з ФОПами, покажеться кожному з нас ще дуже легким варіантом. І далі буде ще гірше.</p>
<p>Дякую вам. Виправимо те, що ще не пізно.</p>
<p></p>
<p>ГОЛОВУЮЧА. Дякуємо.</p>
<p>Андрій Осадчук, фракція "Голос", будь ласка.</p>
<p></p>
<p>10:33:07</p>
<p>ОСАДЧУК А.П.</p>
<p>Соломії Бобровській.</p>
<p></p>
<p>ГОЛОВУЮЧА. Соломія Бобровська, будь ласка. Прошу, пані Соломія.</p>
<p></p>
<p>10:33:20</p>
<p>БОБРОВСЬКА С.А.</p>
<p>Соломія Бобровська, фракція "Голос". Ви знаєте, я хотіла би поговорити про те, що найменше лунає в цьому залі, і, безперечно, це про питання безпеки сходу і лінії розмежування. Але сьогодні саме про інформаційну безпеку.</p>
<p>Чи знали ви, переконана, що більшість з вас навіть про це не чули, що, наприклад, у день під відкриття спеціального контрольного пункту в'їзду-виїзду в Щасті так звана республіка з трьох букв вирішила запустити і передати привіт українським громадянам і, зокрема, нашим військовим, і запустила в місті Щастя на лінії, на частоті 91,9 FM, де мовить Армія FM, так зване радіо, яке називається "Комбат FM". Більше того, вони залишили повністю нашу частоту, і таким чином нам передають вітання, обіцяють всім підняти бойовий дух і невдовзі розширити свої ефіри на Луганську область.</p>
<p>І знаєте, що мене найбільше вразило. Я вже мовчу із викладу того, що волонтери, колишні військовослужбовці займаються глушінням або встановлюють ретранслятори на багато потужніші. Але я з цим звернулася до Прем'єр-міністра, і ви не уявляєте навіть, яка відповідь прийшла з пропозицією вирішити це питання. Так от я вам її озвучу.</p>
<p>Причина в тому, безперечно, така, що у бойовиків сильніший передавач. Виявляється, в нас є потужніший, він не встановлений. Для того, щоб встановити його, потрібно пройти як мінімум 5 кіл пекла. І вони полягають в наступному: спочатку телеорганізація має звернутися до Нацради, потім Нацрада має ухвалити це звернення на засіданні, потім Нацрада звертається до Українського державного центру радіочастот, потім вже телеорганізація має звернутися до цього центру, потім має пройти всі процедури і оплати послуг, а лише потім знову Нацрада має зібратися, щоб це ухвалити. І паралельно з цим Мінцифра має звернутися до Генерального штабу ЗСУ, щоб залучити спеціальну техніку.</p>
<p>Ви собі можете уявити, скільки це часу займає, якої бюрократії це коштує. І взагалі в мене питання: друзі, а ви серйозно, шановний уряд, а ви реально вважаєте, що на сьомий рік війни ви можете писати по 5, 6, 7, 10 процедур для того, щоб у момент, коли глушать українські телерадіокомпанії на FM-частотах чи в ефірі, ви мали право відписуватися такими відписками? У мене тоді питання: а де ваші, в принципі, державні рішення?</p>
<p>Ви знаєте, я вже звикла до того, що в 11 районах прикордонних в Одеській області ми легше найдемо РРТ або Первый канал, аніж Суспільне, "Плюси" чи ICTV, чи будь-що інше. Але, шановні колеги, давайте подумаємо, якого Президента ми хочемо чути на новий рік.</p>
<p>І в п'ятницю я вимагаю звіту уряду про те, як мовиться українське телебачення і радіочастоти на нашій лінії розмежування на сході.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Народний депутат Скорик, "Опозиційна платформа - За життя". Будь ласка.</p>
<p></p>
<p>10:36:15</p>
<p>СКОРИК М.Л.</p>
<p>Народний депутат Скорик, фракція "Опозиційної платформи - За життя". Шановна президія, шановні колеги, шановні громадяни України! Хотів би закцентувати увагу і вашу, і всього українського суспільства на трьох подіях, які відбулися вчора і які, як на мене, демонструють всю ступінь лицемірства, правового нігілізму в нашому суспільстві.</p>
<p>Перший приклад – це приклад, який відбувся вчора в Запоріжжі, це приклад того як влада фактично через коліно ламає депутатський корпус, фактично губернатор області зробив незаконний захват влади, захоплення влади в Запорізькій обласній раді. Ми вимагаємо від наших правоохоронних органів розібратися в цій ситуації, ми вимагаємо припинити те, що відбувається зараз в Запоріжжі. Це той приклад, коли ви, як кажуть, набрались досвіду в Одесі і реалізовуєте свої плани в Запоріжжі. Ми не дозволимо несанкціоновано захоплювати владу, робити абсолютно незаконні дії, які ви робили в Запорізькій обласній раді вчора.</p>
<p>Друге питання. Хотілося б звернутися до нашого депутатського корпусу, до тих фракцій, які вчора підтримали бюджет, крім монобільшості. Я хотів би вам сказати, шановні колеги, що ви повністю поділите відповідальність за те, що відбувається в країні, з монобільшістю. І якщо у вас є ілюзія, що це не так, це абсолютно так.</p>
<p>І третє питання. Мені б хотілося дізнатися, чим відрізняється ситуація, коли вчора били людей на Майдані, поліція била людей на Майдані і травили їх сльозогінним газом, від ситуації листопада 13-го року? Ситуацію листопада 13-го року ви назвали Революцією Гідності, а як ви назвете те, що відбувалося вчора, хто за це буде відповідати?</p>
<p>Ми вважаємо, що приклади того, що відбувалося вчора і в Запоріжжі, і в Одесі, дуже яскраво ілюструють те, як влада поводиться зі своїм народом, як влада поводиться зі своїми колегами і як влада керує країною.</p>
<p>Те, що відбулося в Запоріжжі, ми повинні зупинити, тому що так не може бути. Те, що відбувається в Одесі, в інших містах, влада фактично під керівництвом адміністрації Президента узурпує владу. Ви ж називали це сім років тому Революцією Гідності, ви ж боролися начебто за якісь права. Як може бути, що губернатор в зачиненому кабінеті обирає голову і називає це головою обласної ради. Як таке може бути? І ви з цим абсолютно погоджуєтеся і жоден з вас не сказав слова проти. Як таке може бути?</p>
<p>Звертаюся до Президента. Пан Зеленський, зупиніться і зупиніть свою адміністрацію в їхніх незаконних діях.</p>
<p>Дякую за увагу.</p>
<p></p>
<p>ГОЛОВУЮЧА. Галина Васильченко, фракція "Голос", будь ласка.</p>
<p>Андрій Осадчук, прошу.</p>
<p></p>
<p>10:39:38</p>
<p>ОСАДЧУК А.П.</p>
<p>Доброго дня! Андрій Осадчук, фракція "Голос". Вчора ми зробили разом надзвичайно важливий крок – ми прийняли рішення, які дозволили фактично вийти з конституційної, а правильніше сказати – антикорупційної кризи. Ми ухвалили рішення неідеальні. Але важко очікувати від цього залу ідеальні рішення. Але ми дали можливість НАЗК повноцінно продовжити свою роботу і з 1 січня наступного року повноцінно працювати з електронним декларуванням. І це надзвичайно важливо, і за це я всім дякую.</p>
<p>При цьому ця Верховна Рада забула про не менш важливе питання, а саме про питання врегулювання статусу і діяльності НАБУ. Нагадаю, що 16 вересня цього року Конституційний Суд України визнав неконституційними повноваження Президента по призначенню Директора Національного антикорупційного бюро України. З цим фактично ніхто не сперечався, бо, напевно, в десятках рішень Конституційного Суду написано, що повноваження Президента є вичерпними і там немає повноваження призначати Директора НАБУ і Директора ДБР, до речі, подобається це комусь чи ні.</p>
<p>Нашим спільним обов'язком було і є приведення законодавства у відповідність до Конституції і цього вимагав від нас Конституційний Суд, який дав нам три місяці на виконання цього завдання. Сьогодні, 16 грудня, спливає цей термін.</p>
<p>Два місяці тому фракція "Голос" подала законопроект 4211, який два місяці успішно лежить в профільному комітеті з антикорупційної політики, який нічого не зробив для того, щоб не тільки його розглянути, а й подати в зал, щоб цей зал виконав вимогу Конституційного Суду України. Цим фактично антикорупційний комітет сприяє величезній купі політичних сил і ділків в цій державі для того, щоб і далі руйнувати НАБУ. Цього не можна допустити, якщо ми дійсно зацікавлені в зміцненні антикорупційних органів.</p>
<p>Тому я звертаюся перш за все до Голови Верховної Ради з переконливим проханням дати доручення профільному комітету розглянути невідкладно законопроект 4211, яким ми пропонуємо привести у повну відповідність до чинної Конституції України процедуру призначення керівників НАБУ і ДБР. А не ініціювати дискусію, яка сьогодні піднята міністром юстиції України в соціальних мережах, де він пропонує переписувати Конституцію замість того, щоб її виконувати для того, щоб все-таки спробувати зберегти ці повноваження за Зеленським.</p>
<p>Я вас дуже прошу залишити Конституцію у спокої, виконувати її, і привести діяльність антикорупційних органів у відповідність до Конституції, як це пропонує "Голос".</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>10:42:37</p>
<p>ГОЛОВУЮЧИЙ. Дякую, шановні колеги, час на виступи вичерпаний. Дивіться, надійшло дві заяви про перерву з заміною на виступ, зараз 6 хвилин виступ. І після цього переходимо до голосування за включення в порядок денний двох законопроектів профільного Комітету з питань медицини. І, будь ласка, запросіть народних депутатів до зали.</p>
<p>Поляков Антон Едуардович.</p>
<p></p>
<p>10:43:18</p>
<p>ПОЛЯКОВ А.Е.</p>
<p>Антон Поляков, депутатська група "За майбутнє", Чернігівщина.</p>
<p>Шановні колеги, ми вчора всі з вами розмовляли про те, що у нас вирішується конституційна криза, що ми приймаємо необхідні законопроекти. Але ж ми забули, що сьогодні якраз стікає трьохмісячний термін, який нам надав Конституційний Суд України задля того, щоб ми вирішили всі проблемні питання щодо незаконного призначення нинішнього виконуючого обов'язки директора Національного антикорупційного бюро Артема Ситника. Пан Ситник сьогодні, саме сьогодні втрачає останню свою юридичну легітимність. Я кажу – юридичну.</p>
<p>Звісно, я розумію, що Артем Сергійович не зважає на закон, для нього це просто папірець, адже пост у Твіттері посольства США для нього значить значно більше. Але суспільна легітимність – це те, що вважає наше суспільство, наші українці, це ті люди, які 6 років тому поклали на нього зобов'язання, зобов'язання побороти корупцію та боротися за справедливість.</p>
<p>Що ми бачимо? Що 70 відсотків українців не довіряють НАБУ та його директору. Це найгірший показник, це гірше ніж показник щодо поліції, прокуратури та суду. Що за 6 років ми побачили? Жодних результатів. За 6 років, наприклад, та ж жінка прокурор Румунії змогла посадити топ-корупціонерів, десятки сенаторів, родичів Президента, повернути до казни 700 мільйонів євро. Що зробив Ситник? А нічого він не зробив: жоден топ-корупціонер, навіть ті, які знаходяться в цій залі, не сидять за ґратами, жоден мільйон доларів не повернуто, а сам Ситник заробив вирок і став офіційно корупціонером.</p>
<p>І питається: навіщо нам такий директор НАБУ? Хіба ви будете довіряти боротьбу з наркоманією наркоману? Чому ж корупціонер досі очолює НАБУ? Я не буду звертатися до пана Ситника, це не принесе жодного результату.</p>
<p>Зараз я звертаюся до Президента України, щоб він передивився серіал "Слуга народу" та пам'ятав, що країною Україною керує не Велика сімка та їх посли, а Президент України, який призначений народом України і перед яким він буде відповідати.</p>
<p>Та звертаюся до провладної фракції, якщо вам не подобаються законопроекти, які подавали ми щодо вирішення ситуації навколо НАБУ, подайте свій законопроект, призначте нарешті людину, яка дійсно буде боротися з корупцією, і якій будуть довіряти всі українці.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Софія Романівна Федина.</p>
<p></p>
<p>10:46:18</p>
<p>ФЕДИНА С.Р.</p>
<p>Я говоритиму про цінності – поняття, яке, на жаль, для більшості оцієї зали залишається незрозумілим.</p>
<p>Генерал Марченко, Маруся Звіробій, Андрій Антоненко, Юлія Кузьменко, Яна Дугарь, Тетяна Чорновол, Володимир В'ятрович, Андрій Парубій, Петро Порошенко, Андрій Денисенко, Рибка Дніпро, музей Майдану, музей Гончара… І я це список можу продовжити. Це люди і середовища, з якими активно бореться Володимир Зеленський, чи на замовлення, чи через якусь свою особисту обіду.</p>
<p>Але питання в тому, що об'єднує вищеназваних усіх людей – це є цінності. Цінності з якими ми в 13-му році вийшли на Майдан. Це є: цінності свободи, поваги до прав людини, право на мирний протест, цінності демократії і захисту інтересів української держави. І так ці цінності ніяк не співставляються з проголошеними Зеленським: "Какая разница", "любов в очах Путіна" і "глорифікація Радянського Союзу". Саме з цими цінностями влада бореться "енкеведицькими" репресивними методами "трійок" і сталінських розправ з "зачисткою неугодних", бо всі ці люди, а водночас усі ветерани, волонтери, "майданівці", діючі військові – є чужими, є ворогами для Зеленського.</p>
<p>Тепер питання, а хто є своїми? Своїми для нього залишаються "беркути", які розстрілювали людей на Майдані, бо по суті Зеленський їх відпустив "у вільне плавання" і тепер вони "корчать" з себе жертву. Своїми для Зеленського є "вагнерівці", тому що їх відпустили. І сьогодні Верховна Рада, колеги, звертаюся до вас, нездатна чомусь створити ТСК по розслідуванню ситуації з "вагнерівцями", захищаючи національну безпеку української держави, своїми для Зеленського виявилися "служки Януковича", бо переважна більшість із них виявилися більшість із них виявилася у вищих органах влади, а свої ручні ДБРи і ГПУ покривають їх і навіть не розслідують справи проти них. Своїми виявилися корупціонери, зокрема і у залі Верховної Ради, але вони все-таки тому їх рухати заборонено.</p>
<p>І "вишенька на торті": вчора Тетяні Чорновол було вручено обвинувальний акт. Майданівці! Ну найголовніше, що там було записано, що Майдан і Революція Гідності – це є масові заворушення з використанням насильства.</p>
<p>Шановні майданівці серед "слуг народу", вам нічого не жме і не заважає? Ви всі сьогодні учасники, виявляється, масових заворушень з використанням насильства. Тому й маємо такі спілкування з людьми Зеленського, як побиття, світлошумові гранати, репресії. Але я нагадаю, у критичні моменти український народ завжди вибирав цінності свободи і демократії. Тому вчорашнє обвинувачення Тетяні Чорновол – це вирок Зеленському!</p>
<p></p>
<p>ГОЛОВУЮЧИЙ. Дякую.</p>
<p>Запросіть народних депутатів до...</p>
<p><i>(Шум у залі)</i></p>
<p>Готові? Шановні колеги, нам запропоновано включити до порядку денного сесії законопроект (реєстраційний номер 4464) та скоротити строки подачі альтернативних, щоб ми могли його розглянути в п'ятницю. Немає заперечень?</p>
<p>Ставлю на голосування пропозицію про включення до порядку денного сесії проекту Закону про внесення змін до статті 77 Основ законодавства України про охорону здоров’я (щодо пільг та підвищення оплати праці професіоналів з вищою немедичною освітою, які працюють в системі охорони здоров'я) (реєстраційний номер 4464).</p>
<p>Готові голосувати. Прошу підтримати та проголосувати.</p>
<p></p>
<p>10:51:57</p>
<p>За-308</p>
<p>Рішення прийнято.</p>
<p>Ставлю на голосування пропозицію про визнання законопроекту невідкладним та скорочення наполовину строків внесення альтернативних законопроектів і надання висновків комітету щодо нього, мається на увазі законопроект реєстраційний номер 4464. Прошу підтримати та проголосувати.</p>
<p></p>
<p>10:52:32</p>
<p>За-316</p>
<p>Рішення прийнято.</p>
<p>Шановні колеги, наступне питання. Ставлю на голосування пропозицію про включення до порядку денного проекту Закону про внесення змін до розділу IV "Прикінцевих та перехідних положень" Закону України "Про державні фінансові гарантії медичного обслуговування населення" (щодо відтермінування введення в дію частини десятої статті 10) (реєстраційний номер 4472). Прошу підтримати та проголосувати.</p>
<p></p>
<p>10:53:22</p>
<p>За-313</p>
<p>Рішення прийнято.</p>
<p>Ставлю на голосування пропозицію про визнання законопроекту невідкладним та скороченням наполовину строків внесення альтернативних законопроектів і надання висновків комітету щодо нього, щодо законопроекту (реєстраційний номер 4472).</p>
<p>Прошу підтримати та проголосувати.</p>
<p></p>
<p>10:53:56</p>
<p>За-308</p>
<p>Рішення прийнято. Дякую.</p>
<p>Наступне питання порядку денного – це проект Закону про внесення змін до Регламенту Верховної Ради України щодо опублікування рішень Верховної Ради України (реєстраційний номер 4334).</p>
<p>До слова запрошується голова Комітету з питань Регламенту, депутатської етики та організації роботи Верховної Ради України Кальченко Сергій Віталійович.</p>
<p>Шановні колеги, хтось буде наполягати на правках? Железняк? Більше ніхто?</p>
<p>На якій правці наполягаєте? Дві правки?</p>
<p></p>
<p>10:54:47</p>
<p>ЖЕЛЕЗНЯК Я.І.</p>
<p>2-а правка. <i>(Шум у залі) </i></p>
<p></p>
<p>ГОЛОВУЮЧИЙ. Нестор Іванович!</p>
<p>Давайте тоді по правках підемо. Батенко. Не наполягає.</p>
<p>Железняк, 2-а правка.</p>
<p></p>
<p>10:54:57</p>
<p>ЖЕЛЕЗНЯК Я.І.</p>
<p>Шановні колеги, це дуже важлива правка. Ми – парламентарі. Ми повинні забезпечувати свободу, у тому числі і свободу вибору. Ця правка, в першу чергу, про нашу особисту свободу, про те, щоб ми могли кожного ранку реєструватися не тільки зеленою кнопкою, а й жовтою та червоною. <i>(Шум у залі) </i></p>
<p>Шановні колеги, я розумію, що у нас зараз була така система. Але я хочу сказати, що є і інші думки в залі. Наприклад, можливо, наш колега Дмитро Чорний, який представляє округ Жовті Води, хоче голосувати жовтою кнопкою. А, можливо, і я знаю це точно, Сергій Власенко та Артур Герасимов хочуть реєструватися червоною кнопкою, тому що червоне – це любов. А Андрій Мотовиловець і далі буде голосувати зеленою кнопкою. Тому прошу проголосувати та підтримати.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>10:56:00</p>
<p>КАЛЬЧЕНКО С.В.</p>
<p>Позиція комітету така, що ця пропозиція була відхилена, з огляду на те, що вона стосується положень Регламенту, яка не була предметом розгляду в першому читанні. Тому за правилами частини першої статті 116 вона не могла не бути відхиленою.</p>
<p></p>
<p>ГОЛОВУЮЧИЙ. Шановні колеги, позиція комітету: правку номер 2 Железняка відхилити. Прошу визначатись та голосувати.</p>
<p></p>
<p>10:56:43</p>
<p>За-120</p>
<p>Рішення не прийнято. Правка не врахована.</p>
<p>Все, переходимо до голосування. Будь ласка, запросіть народних депутатів до зали. Готові голосувати? Готові?</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення змін до Регламенту Верховної Ради України щодо опублікування рішень Верховної Ради України (реєстраційний номер 4334).</p>
<p>Готові голосувати? Прошу підтримати та проголосувати.</p>
<p></p>
<p>10:57:57</p>
<p>За-246</p>
<p>Рішення прийнято, закон прийнятий в цілому. Дякую, колеги.</p>
<p>Наступне питання порядку денного – це проект Закону про внесення змін до Закону України "Про державну службу" (реєстраційний номер 4096).</p>
<p>До слова на трибуну запрошується голова підкомітету Комітету з питань організації державної влади, місцевого самоврядування, регіонального розвитку та містобудування Корнієнко Олександр Сергійович. Це друге читання.</p>
<p>Шановні колеги, хтось буде наполягати на правках? Бачу, Євтушок, Цимбалюк, Шкрум. Більше ніхто не наполягає?</p>
<p>Михайло Михайлович, на яких правках будете наполягати скажіть, будь ласка. Включіть мікрофон.</p>
<p></p>
<p>ЦИМБАЛЮК М.М.</p>
<p>44-а і 45-а.</p>
<p></p>
<p><a name=_GoBack></a>ГОЛОВУЮЧИЙ. 44-а і 45-а. Будь ласка, включіть, 2 хвилини.</p>
<p></p>
<p>10:58:59</p>
<p>ЦИМБАЛЮК М.М.</p>
<p>Добре. Дякую.</p>
<p>Михайло Цимбалюк, "Батьківщина". Шановний доповідачу, насамперед хочу звернути увагу, що законопроект про внесення змін до Закону "Про державну службу" про зняття вікових обмежень для роботи на державній службі не відповідає суті, тому що цим законопроектом все-таки продовжується термін служби, а обмежується 70-літнім віком. Тобто або потрібно змінити назву цього закону, або це щось не те і не можна обмежувати 70-літнім віком.</p>
<p>Моя правка стосується виплати щодо вихідної допомоги. Ми вважаємо, що вихідна допомога державному службовцю, який досяг пенсійного віку, виплачується одноразово за його бажанням при звільненні з державної служби. І це не обов'язково може бути вік 65 років.</p>
<p>Наступна правка стосується, що у разі звільнення з державної служби у зв'язку з виходом державного службовця на пенсію або досягненням ним 65-річного віку вихідна допомога виплачується державному службовцю одноразово за однієї з підстав, передбачених пунктом 7 частиною першою статті, за його бажанням.</p>
<p>Через те прошу поставити на підтвердження, вірніше, на голосування ці дві правки. А взагалі, як на мене, закон потребує повторного другого читання, бо сама назва не відповідає його сутності.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>11:01:21</p>
<p>КОРНІЄНКО О.С.</p>
<p>Позиція комітету тут відхилити обидві правки. І ми подібну вчора в бюджеті голосували правку і підтримали.</p>
<p>А щодо назви закону, я думаю, вам у середині фракції "Батьківщина" легше розібратися, бо автор закону ваша колега пані Шкрум. Ви там між собою якось розберетесь швидше, гарний закон чи поганий.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ставлю на голосування дві правки Цимбалюка: 44-а і 45-а. По черзі голосуємо.</p>
<p>44-а. Комітетом відхилена. Ставлю на голосування. Прошу визначатися та голосувати.</p>
<p></p>
<p>11:02:10</p>
<p>За-111</p>
<p>Рішення не прийнято.</p>
<p>45 правка Цимбалюка. Комітетом не підтримана. Ставлю її на голосування на врахування. Прошу визначатися та голосувати.</p>
<p></p>
<p>11:02:34</p>
<p>За-100</p>
<p>Рішення не прийнято.</p>
<p>Наступна правка... Наступний – Євтушок.</p>
<p></p>
<p>11:02:42</p>
<p>ЄВТУШОК С.М.</p>
<p>Дмитре Олександровичу, я прошу три правочки, і з них... Дайте мені, будь ласка, 2 хвилини. І 71 правку прошу поставити потім на голосування, якщо можна.</p>
<p></p>
<p>ГОЛОВУЮЧИЙ. Дайте 2 хвилини, будь ласка.</p>
<p></p>
<p>11:02:53</p>
<p>ЄВТУШОК С.М.</p>
<p>Щиро дякую. Сергій Євтушок, Рівненщина, "Батьківщина". Шановні колеги, в минулому скликанні під головуванням голови комітету Сергія Власенка Комітету з питань державної служби та служби в органах місцевого самоврядування було напрацьовано два хороших документи, реформаторські документи. Це служба в органах місцевого самоврядування, який було заветовано, на жаль, в 19-му році Презентом Порошенком. А також була проведена автором Оленою Шкрум з фракції "Батьківщина" реформа державної служби, яка також була, в принципі, заветована Президентом Порошенком і внесена з поправками. Що вона передбачала?</p>
<p>Ця реформа про державну службу передбачала, що всі службовці категорії "А" мали би бути призначеними на свої посади, а це керівники обласних державних адміністрацій, це керівники районних державних адміністрацій відповідно до конкурсів. І ми не мали би навіть найменшого прецеденту, коли під час виборчої кампанії всі керівники місцевих державних адміністрацій перетворюються в партійних функціонерів, тиснуть через адміністративний ресурс, забороняють опозиційним політичним лідерам балотуватися, які працюють, в принципі, в бюджетних установах (таких як освітяни, таких як лікарі) забороняють брати участь у виборах.</p>
<p>Тому вважаю, що зараз було б дуже необхідно повернутися до цих речей, призначити на посади цих керівників відповідно виключно через конкурси. А також повернутися до Закону "Про службу в органах місцевого самоврядування" і дати можливість отримати заробітну плату всім посадовим особам місцевого самоврядування. А також отримати можливість призначення на посади фахових нормальних спеціалістів, адже ми бачимо, що триває децентралізація і ми бачимо, що це незворотній процес.</p>
<p>Дякую.</p>
<p></p>
<p>ГОЛОВУЮЧИЙ. Ставлю на голосування… Позиція комітету? Включіть мікрофон.</p>
<p></p>
<p>11:05:08</p>
<p>КОРНІЄНКО О.С.</p>
<p>Да. У нас, по-перше, відхилена ця правка.</p>
<p>По-друге, я просто коротко поясню, що ви пропонуєте. Ви пропонуєте зараз поновити невідомо яку кількість людей на посадах, на яких зараз є люди, створити зараз кучу судів, кучу колапсу через це. Ми це викреслили кілька разів вже з різних правок, з різних законів і будемо це послідовно далі викреслювати. Це не можна так робити.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Переходимо до голосування за 71 правку.</p>
<p>Комітетом вона відхилена. Ставлю її на врахування. Прошу визначатись та голосувати.</p>
<p></p>
<p>11:06:00</p>
<p>За-50</p>
<p>Рішення не прийнято.</p>
<p>Шкрум. Які правки, Альона Іванівна?</p>
<p></p>
<p>11:06:06</p>
<p>ШКРУМ А.І.</p>
<p>Дякую. У мене чотири правки і я прошу, будь ласка, дати мені слово по всім. Це 77-а, 78-а, 79-а, 80-а.</p>
<p></p>
<p>ГОЛОВУЮЧИЙ. Давайте 2 хвилини.</p>
<p></p>
<p>ШКРУМ А.І. Ні, я не буду наполягати на всіх, але я мушу виступити, пояснити українцям, в чому питання цього закону, перепрошую.</p>
<p></p>
<p>ГОЛОВУЮЧИЙ. Тоді по кожній окремо.</p>
<p></p>
<p>ШКРУМ А.І. Да, будь ласка. 77 правка, колеги, дуже важлива для служби в органах місцевого самоврядування. Вчора ми з вами всі в цьому парламенті чи не вперше конституційною більшістю захистили право місцевого самоврядування: повернули їм акцизне пальне, повернули їм інші доходи в їх бюджети.</p>
<p>Але, на жаль, у нас повністю не захищені службовці місцевого самоврядування. На сьогодні у них ненормальна історія з пенсіями, з пенсійним забезпеченням, заробітними платами, заборгованості по заробітним платам. Ця норма приводить у відповідність щодо пенсійного віку не тільки для державної служби, але для служби в органах місцевого самоврядування, тому що державні службовці зможуть залишатися на роботі до 70 років. Таке ж право має бути і у службовців місцевого самоврядування.</p>
<p>Давайте ще раз підтримаємо місцеве самоврядування. Прошу проголосувати "за".</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>11:07:18</p>
<p>КОРНІЄНКО О.С.</p>
<p>Це прекрасно, Альона Іванівна. Але ви ж не гірше мене знаєте Регламент. Тут не була використана 116 стаття – це зміна в інший закон. Тому ми не можемо формально підтримати, хоча, по суті, я підтримую, і в законопроекті 3491, який ми через один голосуємо, є ця правка, вона врахована. Тобто саму ідею збільшити вік перебування на службі в органах місцевого самоврядування ми гаряче підтримуємо – це питання старост так зване. Мажоритарники всі мене зараз почують, багато старост у поважному віці і їм треба дати можливість ще попрацювати, бо це досвід таких, хто можуть керувати в селах. Тому ми за це двома руками, але тут не можемо формально підтримати.</p>
<p><b> </b></p>
<p>ГОЛОВУЮЧИЙ. Я правильно зрозумів, що згідно роботи комітету, ви зробили все правильно тому що ви не могли врахувати, але зал може приймати самостійне рішення і, в принципі, в теорії ви вважаєте цю правку коректною?</p>
<p>Шановні колеги, підготуйтесь до голосування, будь ласка. Будь ласка, запросіть народних депутатів, підготуйтесь до голосування. Готові голосувати?</p>
<p>Ставлю на голосування правку номер 77. 77-а, так? 77 правка народного депутата Шкрум. Комітетом вона відхилена, але принципово комітет проти неї не заперечує, наскільки я зрозумів з виступу колег.</p>
<p>Готові голосувати? Прошу підтримати та проголосувати.</p>
<p></p>
<p>11:09:36</p>
<p>За-290</p>
<p>Рішення прийнято. Правка врахована.</p>
<p>Наступна правка, Альона Іванівна, 78-а?</p>
<p></p>
<p>11:09:42</p>
<p>ШКРУМ А.І.</p>
<p>Так, 78-а. Дуже-дуже дякую, колеги, ми знову в парламенті підтримали місцеве самоврядування. Я знаю, що місцеве самоврядування і службовці місцевого самоврядування це бачать.</p>
<p>А 78-а і 79-а, я щоб не забирати час, візьму одну хвилину на дві поправки і не буду наполягати на їх голосуванні, але поясню їх.</p>
<p>Колеги, насправді, на сьогодні не відбуваються жодні конкурсні призначення на державну службу. Ви знаєте, що призначення на державну службу відбуваються, так звано "під столом": за допомогою добору, за допомогою співбесід, ніхто не виконує ні критерії досвіду, ні критерії навіть знання української мови, ні критерії освіти – це абсолютно ганебна історія.</p>
<p>Але відновити конкурси, ми теж маємо правильно. На сьогодні 15 тисяч службовців державних призначено без конкурсу, просто в ручному режимі.</p>
<p>Половина вищого корпусу державної служби категорії "А" призначена без конкурсу. Цими поправками я вимагаю, щоб конкурси були проведені на найвищу категорію "А" протягом двох місяців і це було б правильно, але не наполягаю на голосуванні.</p>
<p></p>
<p>ГОЛОВУЮЧИЙ. Наступна правка. Включіть мікрофон Шкрум.</p>
<p></p>
<p>11:10:49</p>
<p>ШКРУМ А.І.</p>
<p>Дякую. Шкрум Альона, фракція "Батьківщина". Це остання моя поправка, яку я попрошу вас підтримати, поправка 80, колеги. Що у нас на сьогодні відбувається? У нас можуть існувати і існують державні органи в країні, які створені повністю в час дії карантину, і всі призначення у всіх державних органах відбуваються без конкурсу, без жодних процедур в ручному режимі.</p>
<p>Більше того, карантин може тривати ще півроку, рік, декілька місяців, ми, на жаль, не знаємо. І такі органи, як, наприклад, Бюро економічної безпеки теж будуть очевидно створені в час карантину, і всі службовці в цих органах будуть призначені в ручному режимі без конкурсу.</p>
<p>Моя ж поправка говорить, що це неможливо, що в ті органи, які створені в час карантину, мають відбуватися призначення за конкурсом, а інакше ці органи просто нелегітимні. Тому я прошу підтримати цю поправку 80 і дати можливість новим органам отримати довіру і Верховної Ради, і суспільства, і набирати людей професійно. Прошу, будь ласка, залу підтримати 80. Більше на поправках не наполягаю, це остання.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Наступна правка. Вона не наполягає на голосуванні. Правильно? На цьому наполягаєте? Позиція комітету.</p>
<p></p>
<p>11:12:07</p>
<p>КОРНІЄНКО О.С.</p>
<p>Колеги, ми через 15 хвилин будемо розглядати закон, в якому системно це впорядковано, щоб зараз не створювати ситуацію, як вчора, коли у нас дві норми будуть конкурувати. Давайте зараз відхилимо, а той закон підтримаємо просто. Я про 3491, він наступний.</p>
<p></p>
<p>ГОЛОВУЮЧИЙ. Шановні колеги, правка номер 80. Правильно? Комітетом не підтримується. Прошу визначатися та голосувати.</p>
<p></p>
<p>11:12:49</p>
<p>За-256</p>
<p>Рішення прийнято. Правка врахована.</p>
<p>Все, більше ніхто на правках не наполягає?</p>
<p>Переходимо до голосування за закон в цілому. Готові голосувати?</p>
<p>Ставлю на голосування пропозицію про прийняття в другому читанні та в цілому проекту Закону про внесення змін до Закону України "Про державну службу" щодо зняття вікових обмежень для роботи на державній службі (реєстраційний номер 4096). Готові голосувати? Прошу підтримати та проголосувати.</p>
<p></p>
<p>11:13:48</p>
<p>За-300</p>
<p>Рішення прийнято, закон прийнятий в цілому. Вітаю, колеги.</p>
<p>Покажіть по фракціях.</p>
<p>Наступне питання порядку денного – це проект Постанови про дострокове припинення повноважень народного депутата України Требушкіна Руслана Валерійовича.</p>
<p>Можемо без обговорення голосувати? Руслан Валерійович, без обговорення…</p>
<p>Давайте дві хвилин Требушкіну дамо виступити, і переходимо до голосування. Немає заперечень? Будь ласка.</p>
<p></p>
<p>11:14:40</p>
<p>ТРЕБУШКІН Р.В.</p>
<p>Доброго дня, шановні депутати! На чергових виборах мене обрали головою, тому прошу підтримати цю постанову.</p>
<p>Хочу всім вам подякувати за роботу. І хочу запросити до громади, до себе в гості в місто. Для мене це вже третя буде каденція, тому буду радий вас бачити.</p>
<p>Дякую. <i>(Оплески)</i></p>
<p></p>
<p>ГОЛОВУЮЧИЙ. Дякую, Руслан Валерійович.</p>
<p>Ставлю на голосування пропозицію про прийняття в цілому проекту Постанови про дострокове припинення повноважень народного депутата України Требушкіна Руслана Валерійовича.</p>
<p>Готові голосувати?</p>
<p>Реєстраційний номер 4446. Готові? Прошу підтримати і проголосувати.</p>
<p></p>
<p>11:15:45</p>
<p>За-327</p>
<p>Рішення прийнято. Дякую.</p>
<p>Вітаю! Успіхів на новому старому робочому місці.</p>
<p>Шановні колеги, наступне питання – проект Постанови про відставку Бессараба Сергія Борисовича з посади міністра у справах ветеранів України (реєстраційний номер 4498). Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:16:37</p>
<p>За-272</p>
<p>До слова запрошується голова Комітету з питань соціальної політики та захисту прав ветеранів Третьякова Галина Миколаївна.</p>
<p></p>
<p>11:16:49</p>
<p>ТРЕТЬЯКОВА Г.М.</p>
<p>Шановний головуючий, шановні народні депутати! За дорученням Голови Верховної Ради України Комітет сьогодні зранку зібрався для того, щоб розглянути заяву міністра у справах ветеранів України пана Бессараба Сергія Борисовича про звільнення з посади за власним бажанням.</p>
<p>Комітет пропонує Верховній Раді, рекомендує Верховній Раді прийняти цю відставку, вона пов'язана із станом здоров'я міністра.</p>
<p>Водночас ми від комітету хотіли би сказати слова подяки міністру Бессарабу Сергію. Тому що він очолював міністерство під час становлення цього міністерства, під час того, як була налагоджена співпраця з місцевими органами влади. Ви знаєте, що учасниками бойових дій, їх соціальним захистом опікується не тільки державна влада, але і місцева влада. Міністр Бессараб налагодив плідну співпрацю із Комітетом соціальної політики та захисту прав ветеранів.</p>
<p>І за ініціативи голови підкомітету нашого комітету пана Анатолія Остапенка разом з міністерством були подані ряд законопроектів. Я перерахую їх. Це законопроект 3839 про зміни до Податкового кодексу щодо пільгового оподаткування операцій із ввезення на митну територію України транспортних засобів учасникам бойових дій. Це номери 4261, 4363 – про учасників Революції Гідності та сім'ї Героїв Небесної Сотні. 4388, 4389 та інші законопроекти, які ще нам буде потрібно розглянути.</p>
<p>Міністерством за цей час надано статус учасників бойових дій в тому числі і добровольців, щодо яких нами, цим скликанням Верховної Ради, прийнято законопроект. Роботи ще багато і проблем у міністерстві багато. Новий міністр, який очолить це міністерство буде стикатися з тими проблемами, які сьогодні є.</p>
<p>Я хочу нагадати ще про один законопроект 4225, він зареєстрований і передбачає створення Національного військового меморіального кладовища для поховання військових та борців за незалежність України.</p>
<p>Дякую пане Сергію.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, запишіться: два – за, два – проти, по фракціях.</p>
<p>Осадчук Андрій Петрович.</p>
<p></p>
<p>11:19:13</p>
<p>ОСАДЧУК А.П.</p>
<p>Будь ласка, слово Костенку передайте.</p>
<p></p>
<p>ГОЛОВУЮЧИЙ. Костенко Роман Васильович.</p>
<p></p>
<p>11:19:25</p>
<p>КОСТЕНКО Р.В.</p>
<p>Шановні колеги, вся країна вже не розуміє взагалі кадрової політики. Да, у нас вже якийсь відбувається "кадровий марафон" по призначенню міністрів: кожні півроку у нас новий міністр для Міністерства ветеранів. І що ми уже мали? Ми мали цивільного міністра, ми мали міністром заступника генерала СБУ, ми зараз маємо генерала Міністерства оборони. Наступний, наскільки я розумію, є вже в кандидатах, – знову генерал СБУ.</p>
<p>Я так розумію, що вже просто закінчилися кандидатури, і ми вже по принципу призначаємо: "рівняйсь, струнко, наказую бути міністром". А накази, як ми знаємо, не обговорюються.</p>
<p>А чи це ті найважливіші питання, які потрібно сьогодні нам обговорювати, коли в державі зірване Державне оборонне замовлення, зірвані стратегічні оборонні планування, коли нашим військовим забороняють відкривати вогонь у відповідь? Чи не потрібно нам зараз тут розглянути питання про відставку міністра оборони? Тому що те, що зараз відбувається в Міністерстві оборони, це діє тільки на руку нашому ворогу, а ні в якому разі не народу України.</p>
<p>Дякую.</p>
<p></p>
<p>ГОЛОВУЮЧИЙ. Ніна Петрівна Южаніна. Іонова? Іонова Марія Миколаївна.</p>
<p></p>
<p>11:20:53</p>
<p>ІОНОВА М.М.</p>
<p>Доброго дня! Ви знаєте, насправді, а де міністр? Де його звіт? Де його, може, напрацьована стратегія? Що взагалі відбувається? Він існує чи тихо прийшов, тихо пішов? Міністр – це відповідальність. Хай би, будь ласка, він би мав прийти, відзвітуватись, що робиться в парламенті. Чому був зменшений бюджет, який ви вчора проголосували?</p>
<p>Якщо взагалі порівнювати першу міністерку Ірину Фріз і цього міністра, то, вибачте, принаймні було створено міністерство з нуля, був створений реєстр ветеранів, був створений і напрацьований церемоніал поховання військовослужбовців. А це міністерство навіть не змогли впровадити цей церемоніал. Тобто, що це таке?</p>
<p>Де стратегія реабілітації? Чому зменшено в бюджеті все і по протезуванню, і по реабілітації? Судять ветеранів – ми під час судових процесів хоч один раз бачили цього міністра? Взагалі хтось пам'ятає, як він виглядає?</p>
<p>Це відповідальність Зеленського. І хай його міністри приходять і доповідають, що вони зробити за майже рік. Він був призначений майже рік назад.</p>
<p>Дякую.</p>
<p></p>
<p>ГОЛОВУЮЧИЙ. Лубінець Дмитро Валерійович.</p>
<p></p>
<p>11:22:17</p>
<p>ЛУБІНЕЦЬ Д.В.</p>
<p>Шановна президія! Шановні народні депутати! Шановні громадяни України! Шановні народні депутати, я вас всіх вітаю, ви – статисти. Ми вкотре голосуємо за когось, не бачачи цього міністра. Ми не знаємо, що він робив, ми не бачимо його звіт. Ми просто знову повинні виконати статистичну свою роботу – натиснути зелену кнопку.</p>
<p>Якщо вас це влаштовує, то це не влаштовує депутатську групу "Партія "За майбутнє". Ми постійно наполягаємо на тому, що перед тим, як парламент повинен голосувати за звільнення якогось міністра, чиновника, ми повинні тут розглянути звіт, чим він займався.</p>
<p>Крім цього, я можу сказати як голова Комітету по правах людини, це теж наш профіль, ми жодного разу не бачили міністра у себе на засіданні комітету, при тому, що ми розглядали законопроекти і програми, які направлені на ветеранів.</p>
<p>Так от такий підхід не повинен влаштовувати український парламент, ми повинні тут не просто наполягати, ми повинні показувати практику, коли парламентський контроль – це не просто якась норма в якомусь законі просто записана, а він повинен бути. І поки цього не буде, шановні народні депутати, все українське суспільство буде абсолютно правильно рахувати, що за все винен в цій державі парламент. Бо ми ж ні від кого нічого не вимагаємо, ми просто призначаємо, просто відправляємо у відставку і навіть у нас немає можливості задати принаймні одне запитання до такого міністра.</p>
<p>Тому давайте вкотре, хоча б сьогодні, покажемо приклад парламентсько-президентської республіки, натиснемо жовті або червоні кнопки. Хай прийде міністр сюди, звітує, відповідає на запитання, а потім іде у відставку.</p>
<p>Дякую.</p>
<p></p>
<p>ГОЛОВУЮЧИЙ. Нестор Іванович Шуфрич.</p>
<p></p>
<p>11:24:33</p>
<p>ШУФРИЧ Н.І.</p>
<p>Дякую, шановний головуючий! Шановні колеги, хтось маску забув на трибуні!</p>
<p>Безумовно, принципове питання щодо відставки міністра, але в даному випадку ми маємо по-людськи поставитись до цього процесу. Дійсно міністр захворів, він літнього віку і ми бажаємо йому здоров'я, і заява його нашою фракцією буде підтримана.</p>
<p>Але ми хотіли би побачити не тільки міністра, а й окремих губернаторів, которые занимаются беспределом у себя в регионах. В Одеській області Сергій Гриневецький, маю красиву історію відносин з ним, поважав, але те, що він зробив в Одеській облраді – бійка, руйнування сесійної ради… Заради чого? Щоб, не зареєструвавши наших колег-депутатів місцевої ради по списку "За майбутнє", провести "междусобойчик" в Одесі. За це має бути відповідальність і за те, що не прикрасить сиву голову Сергія Гриневецького.</p>
<p>І я звертаюсь до Сергія: не підкладайте своє ім'я під це "зелене" неподобство в об'єднані з Трухановим.</p>
<p>А що вчора відбулося в Запоріжжі? Вибігли з сесійної зали заради того, щоб якогось собі такого Віталія Боговіна призначити головою облради. Якщо є у вас голоси, якщо є законні підстави, чому не працюєте в сесійній залі облради? Втекли, в якійсь кімнаті нарад, під прикриттям всіх на світі незрозумілих осіб, закрившись від своїх колег-депутатів місцевої ради, обрали нібито голову облради.</p>
<p>Ми будемо вимагати притягнення всіх причетних до цього дійство до кримінальної відповідальності за 109-ю і 341-ю, 351 статтями Кримінального кодексу України. Якщо ви за народовладдя, то працюйте прозоро, а не по туалетам прячьтесь.</p>
<p>Спасибо за внимание.</p>
<p></p>
<p>ГОЛОВУЮЧИЙ. Всі бажаючі виступили? Соболєв, після цього переходимо до голосування. Будь ласка, запросіть народних депутатів до зали.</p>
<p>Соболєв Сергій Владиславович.</p>
<p></p>
<p>11:26:55</p>
<p>СОБОЛЄВ С.В.</p>
<p>Соболєв, "Батьківщина". "Батьківщина" не буде без присутності міністра голосувати за відставку, які б сімейні або будь-які обставини не були. Міністр повинен прийти в сесійну залу, доповісти, чи не було на нього тиску, чи це його добровільне рішення, повинен прозвітувати, бо ми почули виступ від комітету. Так, може, нагороджувати треба людину, а не у відставку відправляти?</p>
<p>Те, що стосується Запорізької обласної ради. Не зривайте роботу ради, представники "Опозиційної платформи – За життя", напередодні прийняття бюджету Запоріжжя. Програли вибори, є більшість, яка обрала законного голову, дайте можливість працювати. Не вийде робити те, що ви робили в січні 14-го року, коли в обласній раді сиділи "тітушки", а потім розганяли мітинги на вулиці. Ми вам цього не дамо. Програли, сидіть на місці і голосуйте!</p>
<p>Дякую.</p>
<p></p>
<p>ГОЛОВУЮЧИЙ. Будь ласка, підготуйтеся до голосування. Готові голосувати?</p>
<p>Ставлю на голосування пропозицію про прийняття в цілому проекту Постанови про відставку Бессараба Сергія Борисовича з посади Міністра у справах ветеранів України (реєстраційний номер 4498).</p>
<p>Готові голосувати? Прошу підтримати та проголосувати.</p>
<p></p>
<p>11:29:24</p>
<p>За-251</p>
<p>Рішення прийнято. Постанова прийнята в цілому. Дякую.</p>
<p>По фракціях покажіть.</p>
<p>Шановні колеги, в нас у порядку денному було ще питання щодо розгляду заяви про відставку міністра екології. Профільний комітет попросив дати додатковий час на вивчення цього питання та проведення всіх необхідних процедур щодо підготовки його до розгляду в залі. Тому є пропозиція сьогодні зняти його з порядку денного.</p>
<p>Немає заперечень? Немає. Є офіційний лист, звернувся комітет. Дякую.</p>
<p>Переходимо до наступного питання порядку денного.</p>
<p>Вам запропонований до розгляду проект Закону про внесення змін до Закону України "Про державну службу" щодо кандидатського резерву з пропозиціями Президента України від 24.07.2020 (доопрацьований) (реєстраційний номер 3491).</p>
<p>На трибуну запрошується голова підкомітету Комітету з питань організації державної влади, місцевого самоврядування, регіонального розвитку та містобудування Корнієнко Олександр Сергійович.</p>
<p>Хто буде наполягати… А, вибачте, тут правок в нас немає.</p>
<p></p>
<p>11:30:53</p>
<p>КОРНІЄНКО О.С.</p>
<p>Тут немає правок. Шановні колеги, це доопрацювання після вето неподоланого.</p>
<p>Комітет з питань організації державної влади, місцевого самоврядування, регіонального розвитку та містобудування за дорученням Верховної Ради розглянув на своїх засіданнях 30 вересня та 2 грудня поточного року доопрацьований Закон України "Про внесення змін до Закону України "Про державну службу" щодо кандидатського резерву" та рекомендує відповідно до частини восьмої статті 135 Регламенту Верховної Ради України прийняти його в цілому. У разі повторного прийняття закону доручити комітету при підготовці тексту на підпис Голові Верховної Ради України здійснити його техніко-юридичне доопрацювання спільно з Головним юридичним управлінням Апарату Верховної Ради.</p>
<p>Нагадаю, що це був взагалі від початку законопроект про так званий кандидатський резерв для того, щоб спростити доступ до державної служби. Потім в ньому з'явились кілька норм, які стосувались поновлення конкурсів на державну службу, про які вже говорилось сьогодні, і було вето щодо того як це реалізовувати.</p>
<p>Наразі є три позиції в цьому законі важливі. Перша – це відновити конкурси на посади державної служби на категорію "А" у 6-місячний термін з дня набрання, на категорії "Б", "В" – протягом 1 року з дня набрання. Тут є пані Алюшина, на жаль, ми слово не можемо дати, Голова НАДС, Національної агенції державної служби. Вона може прокоментувати, чому такі строки, тому що реально швидше це неможливо вже зробити, дійсно 15 тисяч службовців вже призначено поза конкурсом за час дії карантину, це з березня місяця.</p>
<p>Також ми відміняємо статтю 87 прим.1 Закону України "Про державну службу" про так звані політичні звільнення там, де можна було звільняти державних службовців без особливих мотивів. Ми повертаємо дію класичну, що треба спеціальні умови або порушення присяги, догана, дисциплінарне провадження або службовець сам іде.</p>
<p>Можна далі, да? І сюди ж додані норми про 65-річний вік, який ми вже другий день голосуємо в різних законах поспіль, сюди вони теж про всяк випадок додані. І про службу в органах місцевого самоврядування – теж 65-річний вік враховується.</p>
<p>В принципі, при підготовці двічі був комітет. Ми пропрацьовували дуже детально і з усіма стейкхолдерами, з європейськими партнерами, з Національним агентством з питань державної служби як з головним виконавцем далі цього. І, в принципі, при голосуванні позитивному та підписанні цього закону ми можемо навіть в цьому році спостерігати з вами оголошення конкурсів на певні посади державної служби. В принципі, ми всі вже давно цього чекаємо.</p>
<p>Процедура, я не знаю яка, Голова Верховної Ради підкаже як далі нам діяти.</p>
<p></p>
<p>ГОЛОВУЮЧИЙ. Я ставлю на голосування пропозицію про прийняття… Запросіть народних депутатів до зали, будь ласка. Пропозицію про прийняття в цілому… Немає виступів, колеги. Закон України про внесення змін до Закону України "Про державну службу" щодо кандидатського резерву з пропозиціями Президента України від 24.07.2020 року (доопрацьований) (реєстраційний номер 3491).</p>
<p>Готові голосувати? Готові? Прошу підтримати та проголосувати.</p>
<p></p>
<p>11:34:44</p>
<p>За-224</p>
<p>Рішення не прийнято.</p>
<p>Шановні колеги, закон відхилений.</p>
<p>Наступне питання – це Закон України "Про електронні комунікації" з пропозиціями…</p>
<p>А хто в нас? В кого грошей не буде? Хто в нас тут свистить? Самый бедный народный депутат.</p>
<p>Будь ласка, Закон України "Про електронні комунікації" з пропозиціями Президента України від 28.10.2020 (доопрацьований). До трибуни запрошується заступник голови Комітету з питань цифрової трансформації Федієнко Олександр Павлович. Дві хвилини на виступ і після цього переходимо до голосування.</p>
<p></p>
<p>11:36:16</p>
<p>ФЕДІЄНКО О.П.</p>
<p>Доброго дня, шановні колеги! 30 вересня цього року був прийнятий Закон України "Про електронні комунікації". Проте, Президент України повернув до Верховної Ради України Закон "Про електронні комунікації" та запропонував доопрацювати з метою приведення його положень у відповідність основним законам держави та усунення існуючих прогалин та недоліків.</p>
<p>Комітет Верховної Ради України з питань цифрової трансформації опрацював усі пропозиції Президента України до закону та визнав їх обґрунтованими.</p>
<p>Членами комітету були напрацьовані та подано 66 правок, які повністю відображають усі пропозиції Президента. Частина з них є суто редакційними, а частина – змінюють формулювання деяких статей згідно з пропозиціями Президента.</p>
<p>Комітет на своєму засіданні 8 грудня 2020 року вирішив рекомендувати Верховній Раді України прийняти Закон України "Про електронні комунікації" з пропозиціями Президента України (реєстраційний номер 3014), доопрацьований для повторного внесення на розгляд Верховної Ради України в цілому.</p>
<p>Хочу нагадати, колеги, що це один з тих законів, який очікує Євросоюз.</p>
<p>Закон, який є підтвердженням намірів України щодо вступу до Євросоюзу, та прийняття якого необхідно для виконання Угоди про асоціацію між Україною та Європейським Союзом.</p>
<p>Колеги, прошу підтримати та прийняти в цілому з необхідними техніко-юридичними правками.</p>
<p>Дякую.</p>
<p></p>
<p>ГОЛОВУЮЧИЙ. Немає виступів під час другого… Ні, з мотивів також, і з процедури – ні.</p>
<p>Шість правок, вони всі ставляться на голосування, шановні колеги, шість правок. Ви не можете свої правки ставити. Я вам доповідаю, що є шість правок, по кожній з них буде голосування, а потім буде голосування за закон. Це пропозиція Президента, це ж не ваші правки. Як ви їх будете ставити? Ви ж не Президент поки що.</p>
<p>Представник комітету зараз поставить дві правки, про які ви говорите, на підтвердження, три правки, і ми тоді потім голосуємо за закон в цілому. Немає заперечень?</p>
<p>Олександр, ви – представник комітету, зараз озвучуєте три правки, на яких наполягають колеги, і ми голосуємо.</p>
<p>Дякую.</p>
<p></p>
<p>11:40:26</p>
<p>ФЕДІЄНКО О.П.</p>
<p>Колеги! Колеги з комітету з фракції "ЄС" наполягають на підтвердженні трьох правок – 54, 55, 57. Так, пане Володимире? Так, дякую.</p>
<p>Отже, 54, 55 і 57 – це ті правки, які потрібно поставити на підтвердження. Позиція комітету: вони були враховані і підтримані. Давайте визначатися.</p>
<p></p>
<p>ГОЛОВУЮЧИЙ. 54-а правка, вона була підтримана комітетом і врахована. Будь ласка, підготуйтесь до голосування. Готові голосувати? Комітетом вона врахована.</p>
<p>54-а правка, ставлю її на підтвердження. Прошу підтримати та проголосувати.</p>
<p></p>
<p>11:41:55</p>
<p>За-229</p>
<p>Рішення прийнято, правка врахована.</p>
<p>Наступна правка.</p>
<p></p>
<p>11:42:04</p>
<p>ФЕДІЄНКО О.П.</p>
<p>Наступна правка – 55-а.</p>
<p></p>
<p>ГОЛОВУЮЧИЙ. 55-а правка, комітетом… Єгор Володимирович, не відволікайте, будь ласка.</p>
<p>Правка 55-а комітетом врахована?</p>
<p></p>
<p>11:42:31</p>
<p>ФЕДІЄНКО О.П.</p>
<p>Правка 55-а комітетом врахована.</p>
<p></p>
<p>ГОЛОВУЮЧИЙ. Ставлю її на підтвердження. Правка номер 55. Комітетом врахована. Прошу підтримати та проголосувати.</p>
<p></p>
<p>11:42:54</p>
<p>За-221</p>
<p>Рішення не прийнято. Правка відхилена.</p>
<p>І 57 правка, правильно?</p>
<p></p>
<p>11:43:03</p>
<p>ФЕДІЄНКО О.П.</p>
<p>Так, правка 57 комітетом підтримана.</p>
<p></p>
<p>ГОЛОВУЮЧИЙ. Комітетом врахована правка номер 57. Ставлю її на голосування на підтвердження. Прошу підтримати та проголосувати.</p>
<p></p>
<p>11:43:25</p>
<p>За-212</p>
<p>Рішення не прийнято. Правка відхилена.</p>
<p>Шановні колеги, ми переходимо зараз до голосування за закон в цілому. Нам необхідно...</p>
<p></p>
<p>ГОЛОС ІЗ ЗАЛУ. Можно на подтверждение 56-ю поставить? Вы ее не говорили.</p>
<p></p>
<p>ГОЛОВУЮЧИЙ З цього закону 56-у?</p>
<p>Позиція комітету, 56 правка.</p>
<p></p>
<p>11:43:52</p>
<p>ФЕДІЄНКО О.П.</p>
<p>56 правка. Позиція комітету – врахована. І наскільки пам'ятаю, у нас не було по ній у подальшому зауважень, бо ми вчора її обговорили з представниками інших фракцій.</p>
<p></p>
<p>ГОЛОВУЮЧИЙ. Ставимо на голосування правку 56. Комітетом вона була врахована. Ставлю її на підтвердження. Прошу підтримати та проголосувати.</p>
<p></p>
<p>11:44:33</p>
<p>За-217</p>
<p>Рішення не прийнято. Правка відхилена.</p>
<p>Готові голосувати за закон в цілому? Шановні колеги, послухайте, будь ласка. Шановний доповідач, послухайте, будь ласка.</p>
<p>Я зараз ставлю його на голосування, цей законопроект 3014. За нього треба, для того, щоб він став законом, треба 226 голосів. Якщо він не набере 226 голосів, то він вважається відхиленим, ми його не направимо до комітету. З процедури немає.</p>
<p><i>(Шум у залі) </i></p>
<p>Ми вже проголосували правку 54. Рішення залу було, ви це бачили. Якщо ні, можете подивитися по стенограмі.</p>
<p>Ставлю на голосування пропозицію про прийняття в цілому з техніко-юридичними правками Закон України "Про електронні комунікації" з пропозиціями Президента України від 28.10.2020 року (доопрацьований) (реєстраційний номер 3014). Готові голосувати?</p>
<p>Прошу підтримати та проголосувати.</p>
<p></p>
<p>11:46:26</p>
<p>За-228</p>
<p>Рішення прийнято. Закон прийнятий в цілому. <i>(Оплески)</i> Вітаю!</p>
<p>По фракціях покажіть. "Слуга народу" – 222, "Опозиційна платформа-За життя" – 0, "Європейська солідарність" – 0, "Батьківщина" – 0, "Партія "За майбутнє" – 0, "Голос" – 0, "Довіра" – 2, позафракційні – 4.</p>
<p>Вам запропонований до розгляду проект Закону про внесення змін до деяких законодавчих актів щодо забезпечення поетапного впровадження Єдиної судової інформаційно-телекомунікаційної системи (реєстраційний номер 3985).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:47:42</p>
<p>За-227</p>
<p>Рішення прийнято.</p>
<p>До слова запрошується голова підкомітету Комітету з питань правової політики Бабій Роман Вячеславович.</p>
<p>Включіть, будь ласка, від авторів і від комітету, дайте 3 хвилини.</p>
<p>Шановні колеги, давайте, щоб ми до перерви встигли проголосувати закон, якщо ви не заперечуєте.</p>
<p></p>
<p>11:48:07</p>
<p>БАБІЙ Р.В.</p>
<p>Шановні колеги, вашій увазі пропонується проект Закону про внесення змін до деяких законодавчих актів, іде мова про процесуальні кодекси, щодо забезпечення поетапного впровадження Єдиної судової інформаційно-телекомунікаційної системи (3985).</p>
<p>Ця система, скорочено її всі називають ЄСІТС, я думаю, всі знають, це по суті система, яка повинна цифровізувати діяльність судів, зробити зручним і сучасним доступ учасників судового процесу до правосуддя. ЄСІТС – це складна система, вона охоплює багато різних процесів у діяльності судів і в неї входить близько 15 підсистем, які можуть працювати відносно автономно.</p>
<p>За чинним зараз законодавством ЄСІТС має запрацювати і стати обов'язковою до застосування в усіх судах лише за умови, якщо всі без виключення підсистеми будуть готові до роботи. З урахуванням складності цієї системи, її повна готовність до експлуатації – це справа, в кращому випадку, кількох (не одного не двох, а більше) років, і то лише за наявності достатнього фінансування.</p>
<p>В деяких країнах подібні системи створюються і удосконалюються десятками років. Суть законопроекту проста і полягає в тому, щоб дозволити вводити ЄСІТС частинами, дати можливість запускати в експлуатацію її окремі підсистеми. Справа в тому, що наразі підсистеми ЄСІТС знаходяться на різній стадії готовності: деякі майже готові до введення в експлуатацію, до запуску, деякі лише на етапі розробки технічного завдання. Якщо ми будемо чекати готовності одразу всіх модулів, то в наших реаліях це займе, мабуть десятки років.</p>
<p>Поетапний запуск ЄСІТС дасть змогу найближчим часом ввести в обов'язкову експлуатацію судами окремі підсистеми ЄСІТС. За інформацією, наданою Державною судовою адміністрацією, майже готові до запуску, зокрема такі підсистеми, як оновлений, більш зручний і швидкий "реєстр судових рішень", а також "електронний кабінет". Це лише два приклади, насправді таких підсистем біля восьми. Запуск, наприклад, електронного кабінету зробить зручнішим комунікацію між учасником процесу і судом, дозволить значно скоротити паперовий обіг у суді, зекономить кошти на використання конвертів і марок, що є в наших реаліях особливо актуально.</p>
<p>Також актуальність цифровізації та дистанційного чи безконтактного, назвемо його так, правосуддя в умовах пандемії та карантину є особливо актуальним. Хотів би зауважити, що не всі судові справи переводяться одномоментно в електронний формат, ці процеси відбуваються поступово, по мірі готовності і систем, і судів до цих процесів. Дана концепція була розглянута робочою групою з питань цифровізації судочинства і підтримана нею. Комітет же Верховної Ради з питань правової політики рекомендує Верховній Раді цей проект закону за результатами розгляду в першому читанні прийняти за основу.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, запишіться: два – за, два – проти, по фракціям.</p>
<p>Зінкевич Яна Вадимівна.</p>
<p></p>
<p>11:51:30</p>
<p>ЗІНКЕВИЧ Я.В.</p>
<p>Прошу передати слово Руслану Князевичу.</p>
<p></p>
<p>ГОЛОВУЮЧИЙ. Князевич Руслан Петрович.</p>
<p></p>
<p>11:51:37</p>
<p>КНЯЗЕВИЧ Р.П.</p>
<p>Дуже дякую, шановний пане Голово.</p>
<p>Шановні колеги, я не буду довго переповідати всю історію, я просто скажу вам, що в минулому році, коли подавався Закон 1008 Президента України, пропонувалось, багато хто про це вже забув, Голову Державної судової адміністрації і його заступників люструвати через те, що невчасно була введена в експлуатацію ЄСІТС. Потім трішечки охололи, почали розбиратися і зрозуміли, що жодної вини керівництва Державної судової адміністрації насправді не було, оскільки системно просто недофінансовували кілька років бюджет, а державне підприємство, яке профільне, мало займатися цими питанням безпосередньо, не отримувало відповідні можливості для придбання технічних комплексів вчасно, так як це було передбачено відповідними змінами до процесуальних кодексів.</p>
<p>Після того, здавалося, що дещо виходить на якесь рішення проблема, і її можна буде в середній перспективі вирішили. Однак, почали творитися речі, які незрозумілі для нас. Те підприємство, яке було профільним і мало зробити вчасно відповідно всю роботу, воно фактично знищено. Керівництво, яке до того три місяці тільки пропрацювало, було звільнено з роботи за надуманими причинами: керівник підприємства, заступники його, голови профільних відповідно департаментів. Натомість всі активи і можливості підприємства було передано в інше клон-підприємство, яке було створено при ДПА, яке відповідно придумало ідею розчленити цю систему на багато підсистем, створити низку маленьких державних підприємств.</p>
<p>І фактично, з нашої точки зору, як нам здається, це не дуже чисті історії, не дуже чисті схеми. Тому ми, безумовно, в них брати участь не будемо, хоча ідея, можливо, і правильна. Але, на превеликий жаль, нам здається, що її реалізація затягне процес, заморозить введення системи в цілому в життя і, на превеликий жаль, відстрочить її на невизначену перспективу.</p>
<p>Зважаючи на ці обставини, фракція не може голосувати за підтримку цього законопроекту в першому читанні. Однак...</p>
<p></p>
<p>ГОЛОВУЮЧИЙ. Сухов Олександр Сергійович.</p>
<p></p>
<p>11:53:51</p>
<p>СУХОВ О.С.</p>
<p>Прошу передати Вельможному.</p>
<p></p>
<p>ГОЛОВУЮЧИЙ. Вельможний Сергій Анатолійович.</p>
<p></p>
<p>11:54:04</p>
<p>ВЕЛЬМОЖНИЙ С.А.</p>
<p>Доброго дня, шановні колеги! Сергій Вельможний, Луганщина, група "Довіра". В цьому законопроекті є певні недоліки. Але певний час для розробки цього законопроекту працювала дуже потужна робоча група, є певні наработки, є певні перспективи. Але потрібно зробити крок для того, щоб у нас була нарешті електронна система, яка має гарантувати належний доступ до правосуддя, захист всієї інформації від кібератак, надсилання процесуальних документів та сповіщення учасників процесу про проведення процесуальних дій.</p>
<p>Звертаю вашу увагу, шановні колеги, що цим проектом розробку положення про електронну систему планується передати Вищій раді правосуддя, яка найближчим часом буде займатися організацією проведення конкурсу до Вищої кваліфікаційної комісії суддів України, та належним чином забезпечити роботу судів.</p>
<p>Ще б хотілося додати, що нарешті ми будемо розробляти і певні системи для документообігу у системі МВС України, щоб керівники все ж почули громадян і належним чином реагували на повідомлення. Я думаю, вже система і Міністерство внутрішніх справ прийме рішення по очільнику Луганщини і зробить певне кадрове рішення щодо подальшої роботи цього "керівника" (в лапках) на посаді.</p>
<p>В цілому група "Довіра" буде підтримувати даний законопроект в першому читанні, будемо його доробляти до другого.</p>
<p>Дякую за увагу. Сергій Вельможний, Луганщина, група "Довіра".</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>ГОЛОВУЮЧА. Дякую.</p>
<p>Нестор Шуфрич, "Опозиційна платформа – За життя", будь ласка.</p>
<p></p>
<p>11:56:02</p>
<p>ШУФРИЧ Н.І.</p>
<p>Дякую, шановна головуюча.</p>
<p>Наша фракція не підтримає цей законопроект. Ми вважаємо, що він створює умови для фальсифікації доказів, в тому числі і в кримінальному провадженні. І в умовах, коли фактично знищений прокурорський контроль, знищена система контролю над злочинами проти майна української держави цей закон є дуже недоречним.</p>
<p>Але не можу не відповісти на виклик, який було зроблено представниками іншої політичної сили щодо "проиграли – молчите". Хочу згадати шановному колезі, що "Опозиційна платформа – За життя" виграла в Одеській, Херсонській, Миколаївській, Запорізькій, Донецькій і Луганській областях. В Одеській і в Запорізькій, я повторюю, в 3 областях ми зайняли 2 місце, а в місті Києві наш кандидат зайняв 2 місце. Ну, и "вишенка на тортике" – це наша перемога в Кривому Розі. Тому говорити…</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Нестор Іванович, давайте по суті, при всій повазі, в нас не політичне шоу.</p>
<p></p>
<p>ШУФРИЧ Н.І. Тому що говорити, що ми щось програли, так ви знаєте, краще так програвати, ніж як ви виграли в тому ж Кіровограді.</p>
<p>І що ви зараз робите? Підтанцьовуєте владі, в регіонах і в цій залі, голосуючи за ганебний бюджет, голосуючи за антинародний бюджет.</p>
<p>Так скажіть, будь ласка, за скільки ви продали ваше серце – 33 чи більше? Тому краще деколи жувати, ніж говорити.</p>
<p>А ми дійсно перемогли на цих виборах і з повагою ставимось до результатів наших опонентів, в тому числі і фракції "За майбутнє" в Одеській облраді.</p>
<p>Дякую за увагу.</p>
<p></p>
<p>ГОЛОВУЮЧИЙ. Соболєв Сергій Владиславович з мотивів. і Тарас Тарасенко з мотивів. Після цього переходимо до голосування. Шановні колеги, щоб ми встигли до перерви, будь ласка.</p>
<p></p>
<p>11:58:26</p>
<p>СОБОЛЄВ С.В.</p>
<p>Наша фракція не буде голосувати за цей законопроект. Ми детально його розбирали на комітеті. І ті застереження, які були висловлені на комітеті, на жаль, не враховані.</p>
<p>А стосовно перемог. Перемога – це коли перемогли, коли є більшість. А оскільки ви не змогли створити більшість ні з вашими заядлими союзниками, ні з вашими заядлими опонентами, ви програли. Запоріжці висловили підтримку тим, хто отримав більшість і ця більшість вчора обрала голову.</p>
<p>А стосовно того, хто програв, а хто виграв, я думаю, найкращі – це результати, опубліковані на сайті Центральної виборчої комісії, де фактично ми сьогодні чітко розуміємо, що абсолютна більшість представників місцевих рад представлена фракцією "Батьківщина". Нам це дуже приємно. І я вітаю наших колег в усій Україні. Дякую.</p>
<p></p>
<p>ГОЛОВУЮЧИЙ. Тарас Петрович Тарасенко.</p>
<p></p>
<p>11:59:30</p>
<p>ТАРАСЕНКО Т.П.</p>
<p>Я вітаю всіх. На жаль, мабуть, жодна фракція, яка виступає проти, не прочитала даний законопроект, і виключно виступає з бравадою про свої перемоги. Але знову-таки про судову владу ніхто не думає. Даний законопроект економить півмільярда на поштові витрати, на папір.</p>
<p>Тому однозначно потрібно голосувати, ми повинні думати про судову владу, про її незалежність, про забезпечення права громадян на доступ до правосуддя, а не про власні амбіції.</p>
<p>Будь ласка, голосуємо за законопроект.</p>
<p></p>
<p>ГОЛОВУЮЧИЙ. Переходимо до голосування, будь ласка, займіть свої місця, підготуйтесь до голосування, щоб ми до перерви встигли проголосувати.</p>
<p>Ставлю на голосування пропозицію про прийняття за основу проекту Закону про внесення змін до деяких законодавчих актів щодо забезпечення поетапного впровадження Єдиної судової інформаційно-телекомунікаційної системи (реєстраційний номер 3985).</p>
<p>Готові голосувати? Готові? Прошу підтримати та проголосувати.</p>
<p></p>
<p>12:01:01</p>
<p>За-250</p>
<p>Рішення прийнято. Дякую.</p>
<p>Оголошується перерва до 12:30.</p>
<p></p>
<p align=center><i>(Після перерви)</i></p>
<p></p>
<p>12:32:50</p>
<p>ГОЛОВУЮЧИЙ. Запросіть, будь ласка, народних депутатів до зали.</p>
<p>Шановні колеги, повертаємося до роботи. Будь ласка, підготуйтесь до голосування.</p>
<p>Вам запропонований до розгляду проект Закону про внесення змін до Кодексу України про адміністративні правопорушення щодо посилення відповідальності за порушення законодавства у сфері захисту природних екосистем від пожеж (реєстраційний номер 3755). Пропонується розглянути це питання за скороченою процедурою.</p>
<p>Немає заперечень? Готові голосувати?</p>
<p>Прошу підтримати та проголосувати.</p>
<p></p>
<p>12:40:02</p>
<p>За-194</p>
<p>Рішення прийнято.</p>
<p>До слова запрошується народний депутат України Бондаренко Олег Володимирович.</p>
<p></p>
<p>12:40:15</p>
<p>БОНДАРЕНКО О.В.</p>
<p>Доброго дня, шановні колеги! Сьогодні ми розглядаємо законопроект про внесення змін до Кодексу України про адміністративні правопорушення щодо посилення відповідальності за порушення законодавства у сфері захисту природних екосистем від пожеж. Цей проект закону поданий на доповнення норм проекту Закону (3526) про внесення змін до деяких законодавчих актів України щодо посилення захисту лісів, запобігання пожежам на землях лісового, водного фонду, торфовищах та землях інших категорій.</p>
<p>За інформацією Державної служби з надзвичайних ситуацій через низку природних факторів та людську безвідповідальність та недбалість кількість пожеж у природних екосистемах у 2020 році зросла майже на 50 відсотків, площа, охоплена вогнем – у 4 рази. У державному лісовому фонді площа пожеж збільшилася в понад 40 разів. Загалом в цьому році сталося близько 30 тисяч пожеж і вони охопили площу в понад 100 тисяч га.</p>
<p>Мета законопроекту – це посилення захисту довкілля, запобігання пожежам у природних екосистемах, підвищення ефективності управління та контролю в цій сфері, посилення адміністративної відповідальності за порушення правил пожежної безпеки.</p>
<p>Законопроектом вносяться зміни до Кодексу України про адміністративні правопорушення. Зокрема, пропонується розширити повноваження центрального органу виконавчої влади, що організує державну політику з питань нагляду та контролю за додержанням законодавства про пожежну і техногенну безпеку, органів залізничного транспорту, рибохорони і підвищити розмір штрафів. До речі, більшість норм, які передбачають відповідальність за зазначені адміністративні правопорушення, не змінювалася з 1997 року. На цей час розмір санкцій є неспіврозмірним зі шкодою, яка завдається внаслідок пожеж. Прошу прийняти закон у першому читанні.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується голова підкомітету Комітету з питань правоохоронної діяльності Медяник В’ячеслав Анатолійович.</p>
<p></p>
<p>12:42:23</p>
<p>МЕДЯНИК В.А.</p>
<p>Шановний головуючий, шановні колеги! Комітет з питань правоохоронної діяльності розглянув на своєму засіданні проект Закону України про внесення змін до Кодексу України про адміністративні правопорушення щодо посилення відповідальності за порушення законодавства у сфері захисту природних екосистем від пожеж (внесений народним депутатом України Бондаренком та іншими народними депутатами України).</p>
<p>Метою законопроекту є посилення адміністративної відповідальності за порушення правил пожежної безпеки.</p>
<p>Запропоновані зміни до Кодексу України про адміністративні правопорушення, згідно з якими збільшується розмір адміністративного стягнення у вигляді штрафу за вчинення адміністративних правопорушень, передбачених статтею 95 прим.1, стаття 120, стаття 175, стаття 175 прим.2, 188 прим.16, 188 прим.20.</p>
<p>Також вносяться зміни до статей 223, 224, 240, 255 Кодексу України про адміністративні правопорушення, спрямовані на розширення повноважень окремих посадових осіб державних органів, а також підвищення ефективності управління та контролю у зазначених вище сферах.</p>
<p>Вказаний законопроект тематично пов'язаний з проектом Закону України про внесення змін до деяких законодавчих актів України щодо посилення захисту лісів, запобіганню пожежам на землях лісового та водного фонду, торфовищах та на землях інших категорій, що був прийнятий парламентом 1 вересня 2020 року у першому читанні за основу.</p>
<p>Проект Закону 3755 підтримується Міністерством фінансів України, Міністерством захисту довкілля та природних ресурсів України, Національною поліцією України.</p>
<p>Комітет рекомендує Верховній Раді України за результатами розгляду у першому читанні прийняти за основу. Прошу підтримати.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться на виступи від депутатських фракцій та груп: два – за, два – проти.</p>
<p>Саврасов Максим Віталійович.</p>
<p></p>
<p>12:44:40</p>
<p>САВРАСОВ М.В.</p>
<p>Прошу передати слово Княжицькому.</p>
<p></p>
<p>ГОЛОВУЮЧИЙ. Княжицький Микола Леонідович.</p>
<p></p>
<p>12:45:03</p>
<p>КНЯЖИЦЬКИЙ М.Л.</p>
<p>Дякую. Шановні колеги, якось у нас так трапляється, що ми приймаємо дуже багато проектів, які в принципі створюють тиск на бізнес, створюють можливість корупційних ризиків, створюють можливість для отримання хабарів навіть там, де це потрібно.</p>
<p>Які у нас зауваження до цього законопроекту? По-перше, навіть його назва неповною мірою відповідає суті. Оскільки в тексті законопроекту йдеться про порушення вимог нормативно-правових актів і нормативних документів з питань технічної експлуатації електричних станцій і мереж енергетичного обладнання, правил пожежної безпеки на транспорті, а не безпосередньо порушення природоохоронного законодавства. Окремі запропоновані розміри штрафів за такі порушення є неспівмірними з самими порушеннями, на це звертає увагу до речі і Головне експертне управління Верховної Ради України. Окремі органи наділяються нетиповими для них повноваженнями.</p>
<p>Наприклад, просто подумайте, як це звучить: "Органи рибохорони наділяються правом розглядати справи про адміністративні правопорушення, пов'язані з порушенням правил пожежної безпеки". Це дещо абсурдно.</p>
<p>Неспівмірність відповідальності під прикриттям охорони навколишнього середовища може мати, як я говорив спочатку, і великі корупційні ризики, тиск на представників малого бізнесу замість того, щоб ми досягли бажаного результату.</p>
<p>Попри те, розуміючи важливість і необхідність прийняття цього законопроекту, "Європейська солідарність" підтримає його в першому читанні. Але ми наполягаємо на доопрацюванні серйозному цього закону до другого читання і будемо над ним працювати.</p>
<p>Дякую.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>ГОЛОВУЮЧА. Дякую.</p>
<p>Арешонков Володимир, група "Довіра". Будь ласка, пане Володимире.</p>
<p></p>
<p>12:46:49</p>
<p>АРЕШОНКОВ В.Ю.</p>
<p>Арешонков Володимир, депутатська група "Довіра", Житомирщина.</p>
<p>Усім, хто критикує як даний законопроект, так і те, що в останній час Комітет з питань правоохоронної діяльності розглядає достатньо велику кількість законопроектів, в яких іде мова про посилення відповідальності за вчинення тих чи інших правопорушень, злочинів. Так от усім поборникам свобод і прав людини хочу нагадати наступне.</p>
<p>На минулому тижні відбулося спільне засідання Комітету з питань екології, природокористування та правоохоронної діяльності на Житомирщині, в місцях, де в березні минулого року розпочалась масштабна пожежа, яка захопила 5 областей України, яка розвернулась навколо атомної станції Чорнобильської і наслідки якої відчула на собі половина території України, тому що хвіст від горіння цих матеріалів пішов за Київ і далі в напрямку Східної і Північної України.</p>
<p>Так от питання в тому, що сьогодні ті установи, організації, ті посадові особи, які мають відповідати за дотримання всього комплексу заходів, пов'язаних з протипожежною безпекою і створенням умов, щоб не допускати таких явищ, вони, безперечно, мають інструментарій, але він має відповідати сучасним реаліям. І не 170 гривень за подібні правопорушення, а набагато жорсткіший і засоби, і весь комплекс того, що необхідно робити. Тому сьогодні ми через даний законопроект звертаємося і до центральних органів виконавчої влади, хто відповідає за ці роботи, і до всіх нас …</p>
<p></p>
<p>ГОЛОВУЮЧА.</p>
<p>Шуфрич Нестор Іванович, "Опозиційна платформа – За життя", будь ласка.</p>
<p></p>
<p>12:49:15</p>
<p>ШУФРИЧ Н.І.</p>
<p>Дякую, шановна пані головуюча.</p>
<p>Шановні колеги, безумовно, питання, яке зараз ми розглядаємо, має об'єднати цей зал. Тому що в умовах, коли ми фактично втратили за роки незалежності 6 мільйонів гектарів лісів, спостерігати спокійно, як їх ще і спалюють – це безвідповідально і не по-державницьки.</p>
<p>Я розумію, що нам потрібно зараз взяти під контроль окремі напрямки підприємницької діяльності, які можуть спровокувати відповідні пожежі. Але я з власного досвіду як міністр з питань надзвичайних ситуацій можу вам сказати, по-перше, за безпеку лісів і за гасіння пожеж відповідає не МНС, а саме Державний комітет лісового господарства, це їх відповідальність. А сили сьогодні Служби з надзвичайних ситуацій приходять їм на допомогу.</p>
<p>На жаль, під час проведення розслідування причин підпалу лісу, одна з головних причин, в тому числі хрестоматійний випадок, це пожежа в Херсоні в 2007 році, – підпали умисні на місцях, де потім виявили незаконні вирубки лісів.</p>
<p>Тому сьогодні, підтримуючи цей закон в першому читанні, ми маємо розуміти, що в абсолютній більшості причина масштабних лісових пожеж – це покриття незаконних вирубок. І якщо ми визнаємо в собі силу притягувати до відповідальності тих, хто спочатку ліс вирубує, а потім палить сліди злочину, то тоді ми можемо говорити, що ми відповідально і з розумінням, і професійно, компетентно поставились до цієї проблеми. А поки що це тільки спроба.</p>
<p>Дякую за увагу.</p>
<p></p>
<p>ГОЛОВУЮЧА. Дякую.</p>
<p>Тарас Батенко, будь ласка, група "Партія "За майбутнє". Прошу, пане Тарасе.</p>
<p></p>
<p>12:51:28</p>
<p>БАТЕНКО Т.І.</p>
<p>Дякую. Прошу передати слово народному депутату Антону Полякову.</p>
<p></p>
<p>ГОЛОВУЮЧА. Антон Поляков, будь ласка.</p>
<p></p>
<p>12:51:37</p>
<p>ПОЛЯКОВ А.Е.</p>
<p>Шановні колеги, на сьогодні у нас сталася дуже критична ситуація, коли в парламенті вже другий рік відсутній легендарний народний депутат Олег Валерійович Ляшко.</p>
<p>Завдяки цьому вже другий рік поспіль під час прийняття бюджету ми не закуповуємо за мільйони гривень, за сотні мільйонів гривень пожежні машини. Їх нам не вистачає. Але якщо серйозно, то пожежі збільшилися, збитки збільшилися, людські втрати збільшилися, а штрафи залишилися на рівні 97-го року.</p>
<p>Звісно, наша депутатська група буде підтримувати цей законопроект. Але ми хочемо зауважити, що до другого читання треба доопрацювати всі зауваження, які були висловлені нашими колегами. Та хочемо сказати водночас, що саме по собі збільшення штрафів та санкцій воно не призводить до невідворотності цього, скажемо так, настання відповідальності. Тому треба все це виправити до другого читання.</p>
<p>Дякую за увагу.</p>
<p></p>
<p>ГОЛОВУЮЧА. Дякуємо.</p>
<p>Хто ще бажає виступити? Бачу один..., два.</p>
<p>Будь ласка, від "Слуги народу" – Овчинникова. Будь ласка, вам слово. З місця, я так розумію. Будь ласка.</p>
<p></p>
<p>12:52:57</p>
<p>ОВЧИННИКОВА Ю.Ю.</p>
<p>Доброго дня, шановні колеги! Хотіла б зазначити, що глобальні зміни активно впливають на всю планету земля, і Україна не є виключенням. Тільки за останнє десятиріччя в світі це 4 мільйони квадратних кілометрів пожеж, це як 6,5 площ нашої країни. І пожежі будуть збільшуватися.</p>
<p>Зазначу, що ще у вересні ми зробили дуже рішучий крок: підтримали законопроект про запобігання пожеж лісових ресурсів. І за цей період були дуже важливі стратегічні кроки зроблені коректно, вірно з прийняттям концепту національної лісової стратегії, далі національної групи, яка працює щодо попереджень пожеж в Україні, і головне – це подальші кроки, які захищають ліси Карпат на рівні підзаконних актів.</p>
<p>Треба підтримати цей законопроект. Він збільшує адміністративну відповідальність, він максимально дає нам можливість рухатися далі, попереджувати і лікувати ці екосистемі рани, які є в нашій країні.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Соломія Бобровська, будь ласка, фракція "Голос".</p>
<p></p>
<p>12:54:07</p>
<p>БОБРОВСЬКА С.А.</p>
<p>Доброго дня, шановні колеги! Фракція "Голос" буде підтримувати в першому читанні даний законопроект. Але насправді, окрім лісів, стерні, яка в нас регулярно, вже звично, затуманює всі траси і дороги і спричиняє дуже багато ДТП на дорогах і не лише, і тут говорили про людські життя, а окремо варто звернути увагу на те, як страждають всі живі істоти, яких ми спалюємо під час всіх цих підготовок до польових робіт.</p>
<p>Але попри все тут є ще один момент – стаття, яка говорить про порушення, встановлених законодавством вимог пожежної безпеки. І тут величезна увага має бути звернена зокрема до ДСНС обласних і міських, які так часто закривають очі або беруть хабарі за пропис і так звану наявність пожежної безпеки, вимог, дотримання вимог пожежної безпеки у школах, садочках, коледжах і так далі, і так далі. І тут я нагадаю Одесу, зокрема коледж і табір "Вікторія" дитячий, які призвели просто до безповоротних втрат. І насправді тут мало лише одних адмінштрафів, які просто збільшуються ціновою політикою. Насправді це не є панацея.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Чи всі бажаючі висловилися? Я так розумію, що всі. Тоді треба підготуватися до голосування, шановні колеги. Прошу запросити всіх до зали.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Підготуйтесь до голосування, будь ласка, запросіть народних депутатів до зали. Готові?</p>
<p>Ставлю на голосування пропозицію про прийняття за основу проекту Закону про внесення змін до Кодексу України про адміністративні правопорушення щодо посилення відповідальності за порушення законодавства у сфері захисту природних екосистем від пожеж (реєстраційний номер 3755).</p>
<p>Готові голосувати? Готові? Прошу підтримати та проголосувати.</p>
<p></p>
<p>12:56:31</p>
<p>За-324</p>
<p>Рішення прийнято. Дякую, шановні колеги.</p>
<p>Наступне питання порядку денного… Є пропозиція їх проголосувати без обговорення. Це проект Постанови про відзначення ювілейних дат… <i>(Шум у залі)</i> Добре. Я почув. Максим Аркадійович, у мене ж гарний слух, ви ж знаєте.</p>
<p>Вам запропонований до розгляду проект Постанови про відзначення пам'ятних дат і ювілеїв у 2021 році (реєстраційний номер 4478). Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>12:57:34</p>
<p>За-235</p>
<p>Рішення прийнято.</p>
<p>До слова запрошується перший заступник голови Комітету з питань гуманітарної та інформаційної політики Констанкевич Ірина Мирославівна.</p>
<p></p>
<p>12:57:44</p>
<p>КОНСТАНКЕВИЧ І.М.</p>
<p>Шановні народні депутати, прошу хвильку вашої уваги і закликаю до оперативного і ефективного вислуховування цього питання.</p>
<p>Отже, Комітет з питань гуманітарної та інформаційної політики підготував проект Постанови про відзначення пам'ятних дат і ювілеїв у 21-му році. У додатку до проекту постанови є перелік пам'ятних дат і ювілеїв, які пропонується відзначити у 21-му році. При підготовці додатку були враховані пропозиції, що надійшли до комітету від народних депутатів України, органів виконавчої влади, органів місцевого самоврядування, установ та організацій.</p>
<p>За результатами розгляду на своєму засіданні 2 грудня 20-го року протокол №48 Комітет з питань гуманітарної та інформаційної політики рекомендує Верховній Раді України прийняти проект Постанови про відзначення пам'ятних дат і ювілеїв у 2021 році за основу та в цілому.</p>
<p>Шановні народні депутати, я прошу підтримати постанову, яка врахувала усі компромісні думки. І зокрема, якщо ви звернете увагу на текст постанови, ми пропонуємо з метою відзначення та збереження національної пам'яті на державному рівні провести урочисте відзначення пам'ятних дат і ювілеїв та/або меморіальних заходів. Тобто ми знайшли уніфіковане компромісне формулювання. В додатку пропонуються ювілейні дати, постаті та дати зі світовим значенням.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться: два - за, два – проти, по фракціям. Бакумов Олександр Сергійович.</p>
<p></p>
<p>12:59:35</p>
<p>БАКУМОВ О.С.</p>
<p>Прошу передати слово Бужанському.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>ГОЛОВУЮЧА. Бужанський, будь ласка.</p>
<p></p>
<p>12:59:41</p>
<p>БУЖАНСЬКИЙ М.А.</p>
<p>Максим Бужанський народний депутат, "Слуга народу". Шановні колеги, я прошу вас, я звертаюся до кожного з вас, не підтримувати цю постанову, досить з нас легалізації есесівців. Там є такий персонаж, наприклад, Перфецький, він там як художник значиться, а він ніс службу в дивізії СС "Галичина", він присягав фюреру Третього Рейху Адольфу Гітлеру.</p>
<p>Кого ви зібралися вшанувати? Кого?! Це буде ганьба і сором. Я прошу вас, особисто кожного, не підтримувати цю постанову, це сором і ганьба. Досить легалізації нацистів. Досить легалізації колаборантів. Досить легалізації есесівців. Не голосуємо за цю постанову "красную", колеги, я вас особисто прошу, кожного з вас.</p>
<p>Дякую.</p>
<p></p>
<p>ГОЛОВУЮЧА. Степан Кубів "Європейська солідарність", будь ласка.</p>
<p></p>
<p>13:00:39</p>
<p>КУБІВ С.І. Шановна головуюча, слово прошу передати В'ятровичу Володимиру.</p>
<p></p>
<p>ГОЛОВУЮЧА. Володимир В'ятрович, будь ласка.</p>
<p></p>
<p>13:00:46</p>
<p>В’ЯТРОВИЧ В.М.</p>
<p>Я дуже радий, що ми розглядаємо таке питання тому що я впевнений, що спільне уявлення про минуле – це дуже важливий елемент формування національної ідентичності. І календар урочистих дат є одним з інструментів формування цієї національної ідентичності і національної пам'яті.</p>
<p>Я дуже радий, що в тих датах, які ми будемо відзначати наступного 2021 року, є дати, коли ми вшановуємо пам'ять і вояків Української повстанської армії і вояків Червоної армії, є і про козаків і про українських князів. Я дуже радий, що там є ключові українські події: такі як битва під Хотином, такі як створення Української греко-католицької церкви, 100-річчя створення Української автокефальної православної церкви. Я дуже радий, що це власне ті події і постаті, які будуть єднати Україну.</p>
<p>А до попереднього колеги, який виступав, хотів би звернутися, зважаючи на його нібито історичну освіту. Пора вже, напевно, виростати з "піонерських шортів", пора вже, напевно, відриватися від книжки "Короткий курс історії ВКП(б)" і пробувати дивитися все-таки на українську історію українськими очима.</p>
<p>Закликаю колег голосувати за цю надзвичайно важливу постанову, яка формує власне український погляд на українське минуле.</p>
<p>Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О</p>
<p></p>
<p>ГОЛОВУЮЧИЙ. Клименко Юлія Леонідівна.</p>
<p></p>
<p>13:02:02</p>
<p>КЛИМЕНКО Ю.Л.</p>
<p>Бобровська.</p>
<p></p>
<p>ГОЛОВУЮЧИЙ. Бобровська Соломія Анатоліївна.</p>
<p></p>
<p>13:02:07</p>
<p>БОБРОВСЬКА С.А.</p>
<p>Шановні колеги! Можете сісти, переді мною, будь ласка, колега. Величезне прохання від фракції "Голос", підтримати дану постанову і нарешті уніфікувати справді величезну колосальну роботу, яку проробив гуманітарний комітет, і фактично вніс на розгляд Верховної Ради дуже правильні дати, які насправді об'єднують і вчать, і маленьких українців, і дорослих, і тих, хто ще далеко від України, правильних речей і правильних історичних дат.</p>
<p>Окремо, безперечно, як уродженка Волині, не можу не подякувати за відзначення безперечно пам'яті Лесі Українки, Дмитра Клячківського, Клима Савури, який безперечно є одним найвидатнішою постаттю, командиром УПА-Північ, і, безперечно, за Євгена Коновальця, який так муляє очі моїм колегам з фракції з монобільшості, тому що саме він був ідеологом українського націоналізму.</p>
<p>Я буду вдячна, якщо Верховна Рада підтримає і нарешті відзначить всіх тих, хто творить нашу історію.</p>
<p>Дякую.</p>
<p></p>
<p>ГОЛОВУЮЧИЙ. Шуфрич Нестор Іванович.</p>
<p></p>
<p>13:03:07</p>
<p>ШУФРИЧ Н.І.</p>
<p>Дякую, шановна головуюча. Я уважно спостерігав за дискусією в залі під час розгляду цього законопроекту, проекту постанови, і позиції різних фракцій. Очевидно, що, на жаль, ця постанова точно не об'єднає сьогодні під час голосування за цей законопроект.</p>
<p>Мені прикро, що абсолютно відсутня згадка, на жаль, річниці початку Великої Вітчизняної війни. Так, вона саме Велика і саме Вітчизняна, і розпочалася вона саме 22 червня 1941 року. 35-річниця Чорнобильської трагедії теж залишається поза увагою Верховної Ради України. Для мене це неприйнятно.</p>
<p>Я поважаю погляди всіх наших колег, але вважаю, що під час підготовки цього проекту постанови, було знехтувано цілою низкою подій, які мали історичну роль в житті нашої країни, українців, незалежно від того в якій Україні вони працювали – в радянській або незалежній.</p>
<p>Тому наша фракція утримається від цього голосування. Дякую.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>ГОЛОВУЮЧА. Дякуємо.</p>
<p>Крулько Іван, "Батьківщина", будь ласка.</p>
<p></p>
<p>13:04:30</p>
<p>КРУЛЬКО І.І.</p>
<p>Іван Крулько, фракція "Батьківщина". Здавалася б, законопроект достатньо зрозумілий і простий – відзначення пам'ятних дат. Але подивіться, наскільки він є визначальним. Цей законопроект в українській незалежній державі дуже чітко показує, хто представляє патріотичну частину українського парламенту, а хто представляє "п'яту колону", котра не бачить української держави як незалежної. Цей законопроект саме про це.</p>
<p>Тому, якщо ми хочемо мати українську державу, а наступного року відзначаємо 30-річницю від відновлення державної незалежності України, то мусимо пам'ятати свою історію, мусимо відновлювати національну пам'ять. А всіх тих, які сьогодні працюють проти української держави, навіть такими постановами, ми маємо показувати всій країні, і щоб українці робили висновки, хто стоїть і на яких позиціях.</p>
<p>"Батьківщина" буде голосувати "за".</p>
<p></p>
<p>ГОЛОВУЮЧА. Ігор Гузь, група "За майбутнє", будь ласка.</p>
<p></p>
<p>13:05:38</p>
<p>ГУЗЬ І.В.</p>
<p>Шановні друзі! Я закликаю всіх у цьому залі підтримати це рішення, особливо колег зі "Слуги народу". Це компромісне рішення, над яким працював комітет, там дійсно збалансовано різні дати. Але ключовий меседж дуже простий: ми за Україну чи ми – проти України. Ми за історичну пам'ять, ми за історичну справедливість, ми за те, щоб згадати всіх тих, хто стояв за Україну, всіх тих, хто проливав кров за Україну, всіх тих, хто боровся за незалежну Україну.</p>
<p>Тому я прошу всіх сьогодні і зараз об'єднатися в цьому рішенні, підтримати наших колег з комітету профільного, дійсно вони проробили велику серйозну роботу, роботу глибоку, підключали, власне, спеціалістів і експертів. І я переконаний, що проукраїнська більшість існує в цьому залі і проголосує "за". Голосуємо "за".</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Ставлю на голосування пропозицію… Будь ласка, підготуйтеся до голосування.</p>
<p>Ставлю на голосування пропозицію про прийняття в цілому проекту Постанови про відзначення пам'ятних дат і ювілеїв у 2021 році (реєстраційний номер 4478).</p>
<p><i>(Шум у залі)</i></p>
<p>Вибачте! Будь ласка, готові голосувати?</p>
<p>Ірина Мирославівна, у вас немає цієї одної хвилини. Вибачте, є Регламент.</p>
<p>Будь ласка, підготуйтеся до голосування. Всі готові? Прошу підтримати та проголосувати.</p>
<p></p>
<p>13:08:11</p>
<p>За-238</p>
<p>Рішення прийнято, дякую.</p>
<p>По фракціях покажіть.</p>
<p>Наступне питання порядку денного – це проект Постанови про утворення Тимчасової слідчої комісії Верховної Ради України з питань розслідування причин збитковості підприємств вугільно-промислового комплексу (реєстраційний номер 2528).</p>
<p>Є пропозиція дві хвилини дати виступити… <i>(Шум у залі)</i> З обговоренням? Ми домовлялися по-іншому. Без обговорення. <i>(Шум у залі)</i> Дивіться, мені колеги казали, що без обговорення буде.</p>
<p>З обговоренням будемо?</p>
<p>Ставлю на голосування проект Постанови щодо скороченої процедури про утворення Тимчасової слідчої комісії Верховної Ради України з питань розслідування причин збитковості підприємств вугільно-промислового комплексу (реєстраційний номер 2528). Прошу підтримати та проголосувати.</p>
<p></p>
<p>13:09:45</p>
<p>За-217</p>
<p>До слова запрошується народний депутат України Камельчук Юрій Олександрович.</p>
<p></p>
<p>13:10:15</p>
<p>КАМЕЛЬЧУК Ю.О.</p>
<p>Добрий день, шановні колеги! Отже, до суті питання, для чого потрібна тимчасова слідча комісія? Тимчасова слідча комісія направлена на розслідування причин збитковості підприємств вугільно-промислового комплексу, на яке ми щороку направляємо мільярди гривень підтримки. Частина цієї підтримки насправді не потрібна, оскільки можна оптимізувати дуже багато процесів, це стосується і самого видобутку вугілля і погіршення якості видобутку вугілля, і заборгованості вуглевидобувних підприємств щодо електричної енергії, тому що в зв'язку із цим в них виникають інші підключення, за якими вони закуповують електроенергію потім по підвищеним тарифам. Є і інші причини.</p>
<p>Насамперед ТСК буде розслідувати підприємства: "Львіввугілля", "Волиньвугілля", "Львівська вугільна компанія", "Шахта "Надія", "Передпускова дирекція шахти № 10 "Нововолинська".</p>
<p>І кілька речових фактів вам додам. Понад 100 мільйонів гривень на рік іде на утримання уже понад 30 років недобудованої шахти "Надія Нововолинська", яка будується поблизу Нововолинська. Фактично заблокована робота шахти "Надія" через борги по електроенергії, це сталося з різних причин. Основні причини – це неправильний менеджмент і крадіжки, які були зафіксовані аудитом Міненерго.</p>
<p>Також аудитом і Службою безпеки України було виявлено в цьому році понад 200 мільйонів гривень фактично пограбунку у Львівській вугільній компанії. Видобуток шламу і використання його в оборудках по змішуванню з вугіллям приносить її організаторам від 1 до 2 мільярдів прибутку на рік. ДП "Львіввугілля" постачає приватним компаніям, які боргують їм кошти за це ж саме вугілля, продовжує постачати те саме вугілля, яке вони використовують для змішування. З шахт вивозиться вугілля під прикриттям породи, насправді. Завантажується автомобіль…</p>
<p></p>
<p>ГОЛОВУЮЧИЙ. Дякую.</p>
<p>До слова запрошується голова Комітету з питань Регламенту, депутатської етики та організації роботи Верховної Ради України Кальченко Сергій Віталійович.</p>
<p></p>
<p>13:12:35</p>
<p>КАЛЬЧЕНКО С.В.</p>
<p>Шановна президія, шановні народні депутати! Регламентний комітет на своєму засіданні розглянув проект Постанови (реєстраційний номер 2528) про утворення Тимчасової слідчої комісії Верховної Ради України з питань розслідування причин збитковості підприємств вугільно-промислового комплексу.</p>
<p>Як вказано в пояснювальній записці, мета утворення цієї комісії – це здійснення парламентського контролю щодо причин збитковості підприємств вугільно-промислового комплексу та здійснення неупередженого і прозорого розслідування обставин та причин критичного становища щодо заборгованості по заробітній платі працівникам вугільних підприємств.</p>
<p>Згідно з пропозиціями парламентських фракцій, депутатських груп пропонується обрати до персонального складу цієї комісії представників від фракції партії "Слуга народу", партії "Опозиційна платформа – За життя" і депутатської групи "Довіра". Від інших парламентських фракцій, депутатських груп пропозицій до персонального складу цієї комісії не надійшло.</p>
<p>Отже, у підсумку Регламентний комітет прийняв рішення рекомендувати Верховній Раді розглянути цей проект постанови і прийняти рішення відповідно до частини третьої статті 138 Регламенту Верховної Ради України.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться: два – за, два – проти, по фракціях.</p>
<p>Камельчук Юрій Олександрович.</p>
<p></p>
<p>13:14:01</p>
<p>КАМЕЛЬЧУК Ю.О.</p>
<p>Я ще раз прошу всіх підтримати проект даної Постанови про створення тимчасової слідчої комісії, протягом півроку ми будемо розслідувати дані дії конкретних керівників, конкретних підприємств. При чому хочу зазначити, що сфера діяльності розслідування ТСК не обмежується тільки згаданими мною підприємствами, а вона розповсюджується на усі підприємства вугільної галузі України незалежно від форм власності.</p>
<p>Дякую і прошу підтримати.</p>
<p></p>
<p>ГОЛОВУЮЧИЙ. Южаніна Ніна Петрівна.</p>
<p></p>
<p>13:14:36</p>
<p>ЮЖАНІНА Н.П.</p>
<p>Прошу передати слово Михайлу Бондарю.</p>
<p></p>
<p>ГОЛОВУЮЧИЙ. Бондар Михайло Леонтійович.</p>
<p></p>
<p>13:14:52</p>
<p>БОНДАР М.Л.</p>
<p>Шановні колеги, ми буквально півгодини назад з колегами Волинцем і Морозом якраз мали брифінг по питанню заборгованості по шахтарських колективах. І це все зрозуміло, чому ці підприємства збиткові.</p>
<p>Почнемо з того, як розпочиналася робота цього парламенту дев'ятого скликання. Комітет Верховної Ради України з паливної енергетики і ЖКГ притягнули поправку, якою дозволили імпорт електроенергії з Російської Федерації і з Білорусі. Що це дало? Це дало, що на складах вугільних підприємств почали лежати видобута продукція, яка не мала можливості реалізовуватися.</p>
<p>Далі люди Коломойського через "Центренерго" почали завозити вугілля з Російської Федерації і з тимчасово окупованих територій. Знову ж таки вугільна продукція наших підприємств залишалася на складах, тобто вони не мали можливості реалізувати цієї продукції і відповідно заплатити заробітну платню своїм шахтарям. Тому почали звертатися до бюджету, до держави, щоб покрити цю різницю в собівартості ціни на вугільну продукцію з державного бюджету.</p>
<p>Що ми маємо? До сих пір вже декілька місяців, більше 5-6-ти, ця заборгованість не гаситься, люди страйкують, відповідно не добувають вугілля, відповідно знову ж таки не мають що продати державі і не мають за що отримати кошти, щоб отримати заробітну платню. Оце все воно і складає чому ці підприємства збиткові. Тому, колеги, я вас буду просити не голосувати за цю постанову, краще підтримайте створення ТСК по "вагнерівцях" і по Шеремету.</p>
<p>Дякую.</p>
<p></p>
<p>ГОЛОВУЮЧИЙ. Мамка Григорій Миколайович.</p>
<p></p>
<p>13:16:46</p>
<p>МАМКА Г.М.</p>
<p>Прошу передати слово Колтуновичу.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>13:16:59</p>
<p>КОЛТУНОВИЧ О.С.</p>
<p>Дякую, шановний головуючий.</p>
<p>Шановні колеги, питання, дійсно, в модернізації і вирішенні проблем вугільної галузі потребує вирішення, тому що на сьогоднішній день там 30, точніше, 33 шахти, 70 тисяч працюючих, борги майже 2 мільярди гривень. Це ті речі, які мають бути вирішені. Але ми ж з вами проголосували 2 тижні назад про те, щоб 1,4 мільярда покрити для шахтарів, але ми цього не бачимо. Ще по сьогоднішній день не перерахували ці кошти. Це раз.</p>
<p>Другий момент. Нас цікавить, що якщо ви уже створюєте ТСК, щоб ви розслідували факти того, що ми не підтримуємо вітчизняні шахти, а імпортуємо вугілля. Дивіться, ми в цьому році за 10 місяців на 1,5 мільярда доларів імпортували вугілля із-за кордону, в тому числі 30 відсотків зі Сполучених Штатів, з Пенсильванії славнозвісне вугілля. Вдумайтесь, ми не підтримуємо вітчизняних 70 тисяч шахтарів, а підтримуємо російське вугілля, США, інші країни. У нас має бути захист національних інтересів. Це перший момент.</p>
<p>А другий момент, безумовно, – у нас видобуток вугілля падає, мінус майже 16 відсотків у цьому році. Це великі цифри і вони свідчать про те, що питання національної чи державної політики у сфері вугільної галузі, воно не відповідає національним інтересам.</p>
<p>І останнє. Наша фракція за вирішення цих питань, але ми не будемо підтримувати створення цієї ТСК, тому що ми розуміємо, що вона має на меті конкуренцію двох фінансових промислових груп. Ми в цьому приймати не будемо участі і закликаємо вирішувати міністерство профільне і профільний комітет нагальні питання. Є питання шахтарів – вирішуйте. Є питання шахт. Тому що це бюджетоутворюючі галузі, це бюджетоутворюючі шахти в багатьох регіонах Донецької і Луганської областей. Ці питання потребують комплексного і глобального вирішення.</p>
<p>Дякую за увагу.</p>
<p></p>
<p>ГОЛОВУЮЧИЙ. Абдуллін Олександр Рафкатович.</p>
<p>Кучеренко Олексій Юрійович.</p>
<p></p>
<p>13:19:06</p>
<p>КУЧЕРЕНКО О.Ю.</p>
<p>Дякую. Олексій Кучеренко, фракція "Батьківщина". Шановні друзі, шановні колеги! Шановні шахтарі, яким ми, безумовно, співчуваємо, бо величезні проблеми з року на рік переходять! Шановні наші колеги із "Слуг народу", скажіть, будь ласка, просте питання.</p>
<p>Я дивлюся на склад цієї комісії потенційної, на ініціаторів, там переважна більшість, 90 відсотків, депутати із "Слуги народу". Скажіть, друзі, а чого вам не вистачає, щоб за півтора року без всякої слідчої комісії врешті-решт розібратися, а що ж у нас відбувається у вугільній галузі? Може, ви нам нарешті міністра представите? Друзі, ми 9 місяців з одним виконуючим обов'язки живемо, з іншим виконуючим обов'язки живемо. Завтра ви нам третього будете презентувати.</p>
<p>Скажіть, будь ласка, шановні, а ви не розумієте, що тут проблема не тільки у вугільній галузі, а й в тому, що там продовжують працювати схеми, які були і до вас, і до ваших "попєрєдніков"? Ті ж самі "смотрящие" поставляють те ж саме вугілля.</p>
<p>Скажіть, будь ласка, а ви не розумієте, що треба розібратися, чому взагалі за півтора року вашої роботи збитковим став весь сектор енергетики? Ви розумієте, що на сьогодні в енергоринку 45 мільярдів боргів? А чому стала збитковою компанія "Центренерго" державна, яка до вас була прибутковою, яка має розраховуватися за це вугілля з цими шахтами? А чому став збитковим "Енергоатом"? А чому стала збитковою "Укренерго"?</p>
<p>Друзі, я вас благаю: не треба пародії, розгляньте це питання. Ми нещодавно до вас зверталися з проханням створити ТСК по НАК "Нафтогазу". Ви нам не дозволили цього робити, але після цього Держаудит знайшов там 75 мільярдів недоплачених грошей.</p>
<p>Хочете досліджувати реально, давайте разом фахово. Але на початок призначте міністра, і хай він нам відповідає, що він буде робити з енергетикою України.</p>
<p>Слава Україні!</p>
<p></p>
<p>ГОЛОВУЮЧИЙ. Бачу. Скороход і Шахов.</p>
<p>Скороход Анна Костянтинівна. Потім – Шахов. І переходимо до голосування.</p>
<p>Будь ласка, запросіть народних депутатів до зали.</p>
<p></p>
<p>13:21:26</p>
<p>СКОРОХОД А.К.</p>
<p>Шановні колеги, ми можемо звернути увагу, що тимчасова слідча комісія складається з представників Комітету енергетики і ЖКП. Можливо, просто необхідно комітету почати нормально працювати, тому що ми як комітет дійсно можемо всі перевірки зробити, зрозуміти збитковість, яка всім зрозуміла. Але просто з цим ніхто нічого не хоче робити.</p>
<p>Шановні колеги, мені незрозуміло чому виноситься питання лише шахт західного регіону? Чому не виноситься питання по шахтах Донбасу, які так само збиткові? Чому не виноситься питання про те, що в компанії ДТЕК були забрані нерентабельні шахти і їм було компенсовано сотні мільйонів гривень за розірвання цих договорів? Хто за це буде відповідати, скажіть, будь ласка?</p>
<p>Не вважаю необхідним створення ТСК. Треба просто, щоб комітет виконував свою роботу.</p>
<p>Дякую.</p>
<p></p>
<p>ГОЛОВУЮЧИЙ. Шахов Сергій Володимирович. Після цього голосуємо. Запросіть народних депутатів до зали.</p>
<p></p>
<p>13:22:34</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, а що за такі привілеї: одним шахтам даємо розбиратися, а з іншими шахтами не розбираємося? Скажіть, будь ласка, чому другорядними ставлять одних шахтарів до інших? Чи 1 мільярд вкрали? Вкрали сотні мільярдів гривень, з яких треба розбиратися.</p>
<p>Я дуже вдячний колегам, які сьогодні хочуть зробити цю тимчасову слідчу комісію, але група "Довіра" вимагає поставити на розгляд сьогодні всю вугільну галузь і повністю зробити аудит за весь період часу, куди пішли сотні мільярдів гривень. Хто везе сьогодні контрабанду з Африки? Хто сьогодні везе копанку з тих територій і залишили сьогодні людей бідкатися без заробітних плат півроку? Чому сьогодні люди повинні страждати і ніхто не покараний? 175 стаття Кримінального кодексу свідчить про те, що, хто не платить зарплату повинен відповідати. Чому сьогодні матері стоять до наших приймалень?</p>
<p>Тому, шановні колеги, додайте всі шахти в це ТСК, додайте повністю все розслідування, тоді наша група буде підтримувати весь проект Постанови про…</p>
<p></p>
<p>ГОЛОВУЮЧИЙ. Дякую.</p>
<p>Всі бажаючі виступили? Железняк, "Голос". Після цього голосуємо. Да, Ярослав Іванович.</p>
<p></p>
<p>13:23:53</p>
<p>ЖЕЛЕЗНЯК Я.І.</p>
<p>Передайте слово Гео Леросу.</p>
<p></p>
<p>ГОЛОВУЮЧИЙ. Гео Багратович Лерос.</p>
<p></p>
<p>13:23:58</p>
<p>ЛЕРОС Г.Б.</p>
<p>Шановні народні депутати, ось я сиджу, дивлюся як створюється одна ТСК, інша ТСК. Але коли Офіс Генерального прокурора разом з Офісом Президента "відмазують" пана Ахметова з його "Роттердам плюс", який наніс збитки 39 мільярдів гривень Україні, чомусь ніхто не хоче створити ТСК.</p>
<p>Давайте вже у цьому ТСК врахуємо все абсолютно: і "Роттердам плюс", і інші махінації, які були створені протягом 10 років.</p>
<p>Дякую.</p>
<p></p>
<p>ГОЛОВУЮЧИЙ. Переходимо до голосування.</p>
<p>Ставлю на голосування пропозицію про прийняття в цілому проекту Постанови про утворення Тимчасової слідчої комісії Верховної Ради України з питань розслідування причин збитковості підприємств вугільно-промислового комплексу (реєстраційний номер 2528). Прошу підтримати та проголосувати.</p>
<p></p>
<p>13:25:09</p>
<p>За-181</p>
<p>Рішення прийнято.</p>
<p>Вам запропонований до розгляду проект Закону про внесення змін до статті 183 Кримінального процесуального кодексу України щодо права слідчого судді, суду не визначати розмір застави у кримінальному провадженні (реєстраційний номер 3915), це друге читання.</p>
<p>До трибуни запрошується голова підкомітету Комітету з питань правоохоронної діяльності Яцик Юлія Григорівна.</p>
<p>Хтось буде наполягати на правках? Ні. Можемо голосувати. Будь ласка, підготуйтесь до голосування.</p>
<p>Ставлю на голосування пропозицію про прийняття в другому читанні та в цілому з необхідними техніко-юридичними правками проект Закону про внесення зміни до статті 183 Кримінального процесуального кодексу України щодо права слідчого судді, суду не визначати розмір застави у кримінальному провадженні (реєстраційний номер 3915).</p>
<p>Готові голосувати? Готові? Прошу підтримати та проголосувати.</p>
<p></p>
<p>13:26:31</p>
<p>За-263</p>
<p>Рішення прийнято. Закон прийнятий в цілому.</p>
<p>Наступне питання – це проект Закону про внесення змін до деяких законодавчих актів щодо захисту житлових прав дітей-сиріт та дітей, позбавлених батьківського піклування, осіб з їх числа (реєстраційний номер 3577).</p>
<p>Буде хтось на правках наполягати? Тоді на трибуну запрошується голова підкомітету Комітету з питань гуманітарної та інформаційної політики Рябуха Тетяна Василівна.</p>
<p>Цимбалюк і Королевська? Скільки правок?</p>
<p>Михайло Михайлович, скільки правок у вас? Одна правка? Будь ласка, включіть мікрофон Михайлу Михайловичу Цимбалюку. Номер правки тільки назвіть, будь ласка, спочатку.</p>
<p></p>
<p>13:27:10</p>
<p>ЦИМБАЛЮК М.М.</p>
<p>Дякую. Шановний пане Голово, шановні народні депутати! Насправді законопроект щодо захисту житлових прав дітей-сиріт і дітей, позбавлених батьківського піклування є надзвичайно важливим і фракція "Батьківщина" буде його голосувати в другому читанні і в цілому.</p>
<p>Але ми з Юлією Тимошенко вносили ряд правок, які стосувалися розширення категорій дітей, яким цим законом будуть захищати їхні права житлові. І дуже прикро, що їх не враховано.</p>
<p>Але ми вважаємо, що є ще одна річ, де Кабінет Міністрів може підзаконними актами все-таки захистити хоча-би від шахрайських дій тих, які будуть видавати дітям або тим особам, які підлягають під дію цього закону, компенсації за неотримане житло.</p>
<p>Я прошу не ставити правку.</p>
<p></p>
<p>ГОЛОВУЮЧИЙ. Дякую.</p>
<p>Наталія Юріївна, які правки? Номери правок скажіть, будь ласка.</p>
<p></p>
<p>13:28:22</p>
<p>КОРОЛЕВСЬКА Н.Ю.</p>
<p>Шановні колеги, подано чотири правки. Поправки: 8, 15, 23 і 34. Я прошу дві хвилини, будь ласка.</p>
<p></p>
<p>ГОЛОВУЮЧИЙ. Дайте дві хвилини, будь ласка, Наталії Юріївні.</p>
<p></p>
<p>13:28:42</p>
<p>КОРОЛЕВСЬКА Н.Ю.</p>
<p>Шановні колеги, шановні присутні, в цілому, це непоганий законопроект. Але ж, на жаль, ми подавали правки до цього законопроекту для того, щоб вирішити, ми вважаємо, дуже актуальне та дуже сьогодні проблемне питання.</p>
<p>Тому що передбачається можливість в цьому законопроекті постановки на житловий облік дітей-сиріт, дітей, позбавлених батьківського піклування, також осіб з їх числа, які не перебувають на обліку внутрішньо переміщених осіб, але мають місце походження з населених пунктів, розташованих на лінії зіткнення, у зоні військового конфлікту на Донбасі. А сам проект передбачав постановку на такий облік лише дітей, місцем проживання яких були населені пункти тимчасово окупованої території Донецької та Луганської областей Республіки Крим і міста Севастополя. Тому ми все ж таки пропонували на тому, щоб діти, які проживають сьогодні на лінії зіткнення та страждають, на жаль, щоденно від військових дій, також мали право.</p>
<p>І я хочу подякувати комітету, що ці пропозиції були враховані. І ми сподіваємося, що цей законопроект не буде в черговий раз намерением і декларацією, а що все ж таки уряд виконає всі ці умови, і ми дійсно зможемо надати можливість дітям не тільки стояти на обліку, а ще й отримати сьогодні житло.</p>
<p>На жаль, правка номер 15, яку ми також пропонували, вона була відхилена. Тому що 50-відсоткова знижка плати за користування житлом в межах норм, передбачених чинним законодавством, ми пропонували таку норму. І також ще ряд соціально значимих пільг та гарантій для людей, родин, які постраждали, на жаль, це було відхилено.</p>
<p>Тому я прошу поправку номер 15 поставити на підтвердження, а всі інші правки наші враховані.</p>
<p>Дякую.</p>
<p></p>
<p>ГОЛОВУЮЧИЙ. Ні, Наталія Юріївна, оскільки ви підняли питання по чотирьом правкам, вони всі будуть ставитися. Три з них були враховані комітетом, зараз вони поставляться на підтвердження, а та – на врахування.</p>
<p>Ставлю на голосування правку номер 8, комітетом вона підтримана, але автор наполягає на її підтвердженні. Прошу голосувати, правка номер 8.</p>
<p></p>
<p>13:31:25</p>
<p>За-296</p>
<p>Правка підтверджена.</p>
<p>Наступна правка 15. Автор, я так розумію, що проти своєї правки. А, ні, 15 правка, вона відхилена. Комітет її не підтримав. Готові голосувати?</p>
<p>Правка номер 15. Прошу визначатись та голосувати.</p>
<p></p>
<p>13:31:59</p>
<p>За-82</p>
<p>Рішення не прийнято.</p>
<p>Ні, Наталія Юріївна, не наполягає, не працює. Автор проти своєї правки.</p>
<p>Ставлю правку номер 25. Вона врахована. 25 правка автор виступає проти неї. Поставив її на підтвердження. Навіщо це робити, Наталія?</p>
<p>Прошу підтримати та проголосувати.</p>
<p></p>
<p>13:33:12</p>
<p>За-305</p>
<p>Правка підтверджена.</p>
<p>Правка номер 34. Автор знову виступає проти своєї правки. Я не розумію, тут закон про дітей, а автор все проти та проти.</p>
<p>Позиція комітету.</p>
<p></p>
<p>13:33:32</p>
<p>РЯБУХА Т.В.</p>
<p>Правка номер 34 врахована комітетом. Тому що автор наполягає, щоб не враховувати цю правку.</p>
<p></p>
<p>ГОЛОВУЮЧИЙ. Щоб підтвердили, а автор проти тоді правки.</p>
<p>Прошу визначатись та голосувати.</p>
<p><i>(Шум у залі)</i></p>
<p></p>
<p>13:34:03</p>
<p>За-216</p>
<p>Правка не підтримана.</p>
<p>Ставлю голосувати за закон в цілому. Наталія, можна вас на хвилинку?</p>
<p>Шановні колеги, я звертаюся до всіх народних депутатів, давайте не гратися правками і давайте не вигравати плюс одну, дві, три, п'ять хвилин. Тому що, якщо потім "злітає" закон, це погано для всіх: і для опозиції, і для влади. Особливо, коли це стосується дітей-сиріт.</p>
<p>Будь ласка, підготуйтесь до голосування. Ставлю закон на голосування, законопроект, вибачте.</p>
<p>Ставлю на голосування законопроект про прийняття в другому читанні та в цілому з необхідними техніко-юридичними правками проект Закону про внесення змін до деяких законодавчих актів щодо захисту житлових прав дітей-сиріт та дітей, позбавлених батьківського піклування, осіб з їх числа (реєстраційний номер 3577).</p>
<p>Готові голосувати? Прошу підтримати та проголосувати.</p>
<p></p>
<p>13:39:45</p>
<p>За-330</p>
<p>Рішення прийнято. Закон прийнятий в цілому.</p>
<p>Шановні колеги! Герасимов, з процедури.</p>
<p></p>
<p>13:39:58</p>
<p>ГЕРАСИМОВ А.В.</p>
<p>Шановний Дмитро Олександрович, шановні колеги! Сьогодні у нас в порядку денному є багато законів про зміну меж міст, а також декілька ратифікацій Комітету з питань європейської інтеграції. Шановні колеги, прохання – без обговорення проголосувати і прийняти ці важливі законопроекти сьогодні, бо я розумію, що всі фракції їх мають підтримати.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, у нас декілька ратифікацій і зміна меж… <i>(Шум у залі) </i></p>
<p>Голосуємо? <i>(Шум у залі) </i> За що голосуємо, зараз я розповім. Просять, окрім… 0083 – це ратифікація.</p>
<p>Не всі? Давайте тоді ратифікація зараз, підійдіть сюди, будь ласка.</p>
<p>Ставлю на голосування пропозицію про прийняття в цілому проекту Закону про приєднання України до Розширеної часткової угоди про спорт (реєстраційний номер 0054).</p>
<p>Готові голосувати? Прошу підтримати та проголосувати.</p>
<p></p>
<p>13:41:59</p>
<p>За-325</p>
<p>Рішення прийнято.</p>
<p>Наступне питання порядку денного – це ратифікація (реєстраційний номер 0057).</p>
<p>Ставлю на голосування пропозицію про прийняття в цілому проекту Закону про ратифікацію Протоколу між Урядом України і Урядом Сполученого Королівства Великої Британії та Північної Ірландії про внесення змін до Угоди між Урядом України і Урядом Сполученого Королівства Великобританії та Північної Ірландії про міжнародні автотранспортні перевезення (реєстраційний номер 0057).</p>
<p>Готові голосувати? Прошу підтримати та проголосувати.</p>
<p></p>
<p>13:42:49</p>
<p>За-329</p>
<p>Рішення прийнято.</p>
<p>Ставлю на голосування пропозицію про прийняття в цілому проекту Закону про ратифікацію Протоколу між Кабінетом Міністрів України та Урядом Сполученого Королівства Великої Британії та Північної Ірландії про внесення змін до Меморандуму про взаєморозуміння між Кабінетом Міністрів України та Урядом Сполученого Королівства Великої Британії та Північної Ірландії щодо обміну та взаємної охорони інформації з обмеженим доступом у сфері оборони (реєстраційний номер 0069).</p>
<p>Прошу підтримати та проголосувати.</p>
<p></p>
<p>13:43:32</p>
<p>За-317</p>
<p>Рішення прийнято.</p>
<p>Ставлю на голосування пропозицію про прийняття в цілому проекту Закону про ратифікацію Протоколу про внесення змін до Конвенції між Урядом України і Урядом Республіки Австрія про уникнення подвійного оподаткування та попередження податкових ухилень стосовно податків на доходи і на майно (реєстраційний номер 0073).</p>
<p>Готові голосувати? Прошу підтримати та проголосувати.</p>
<p></p>
<p>13:44:11</p>
<p>За-320</p>
<p>Рішення прийнято.</p>
<p>Шановні колеги, наступне питання – це ратифікація 0053 з Великою Британією. Наполягають з обговоренням.</p>
<p>Я пропоную зараз її пройти з обговоренням, а поки, пан Безгін, підійдіть, будь ласка, і ми проговоримо щодо зміни меж.</p>
<p>Вам запропонований до розгляду проект Закону про ратифікацію Угоди про політичне співробітництво, вільну торгівлю та стратегічне партнерство між Україною та Сполученим Королівством Великої Британії і Північної Ірландії (реєстраційний номер 0083).</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>13:45:02</p>
<p>За-256</p>
<p>Рішення прийнято.</p>
<p>Будь ласка, до слова запрошується міністр закордонних справ Кулеба Дмитро Іванович.</p>
<p></p>
<p>13:45:45</p>
<p>КУЛЕБА Д.І.</p>
<p>Доброго дня, шановний Дмитро Олександровичу. Шановні народні депутати! Сьогодні я маю честь представити на ваш розгляд, без перебільшення, історичний документ – Угоду про політичне співробітництво, вільну торгівлю і стратегічне партнерство між Україною та Сполученим Королівством Великої Британії і Північної Ірландії.</p>
<p>Ратифікувавши цю угоду, ми виведемо відносини з Британією, нашим надійним другом і партнером, на якісно новий рівень. Будуть створені оптимальні умови для вільної торгівлі між нашими країнами. Це сприятиме виходу українських компаній з їхніми товарами на ринок Великої Британії. Крім того, ми завдяки цій угоді посилимо політичне партнерство і перетворимо його на стратегічне партнерство з Британією в протидію російській агресії проти нашої держави. Ми запровадимо новий формат відносин, який забезпечить регулярний обмін і погодження ключових міжнародних позицій між Лондоном та Києвом.</p>
<p>Важливо також, хотів наголосити, що угода передбачає розвиток міграційного діалогу між Британією та Україною, в результаті якого умови поїздок українських громадян до Великої Британії будуть спрощені.</p>
<p>Я прошу вас підтримати законопроект про ратифікацію цієї угоди. Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>До слова запрошується голова Комітету з питань зовнішньої політики та міжнародного співробітництва Мережко Олександр Олександрович.</p>
<p></p>
<p>13:47:39</p>
<p>МЕРЕЖКО О.О.</p>
<p>Шановні колеги, дійсно, цей договір є історичною подією в житті і в зовнішній політиці України. Комітет з питань зовнішньої політики та міжпарламентського співробітництва на своєму засіданні 15 грудня 2020 року розглянув внесений Президентом України проект Закону про ратифікацію Угоди про політичне співробітництво, вільну торгівлю і стратегічне партнерство між Україною та Сполученим Королівством Великої Британії і Північної Ірландії і ухвалив рішення рекомендувати Верховній Раді України ратифікувати зазначену угоду.</p>
<p>Угода закріплює цілі стратегічного політичного діалогу і співробітництво у сфері зовнішньої та безпекової політики, які відповідають сьогоднішнім пріоритетам зовнішньої політики України, а також принципам співробітництва у сфері юстиції, свободи і безпеки.</p>
<p>Тож, шановні колеги, прошу підтримати рішення комітету та ратифікувати Угоду про політичне співробітництво, вільну торгівлю і стратегічне партнерство між Україною та Сполученим Королівством Великої Британії і Північної Ірландії.</p>
<p>Дякую вам за увагу.</p>
<p></p>
<p>ГОЛОВУЮЧИЙ. Запишіться, будь ласка: два – за, два – проти, по фракціям.</p>
<p>Крулько Іван Іванович.</p>
<p></p>
<p>13:49:09</p>
<p>КРУЛЬКО І.І.</p>
<p>Іван Крулько, фракція "Батьківщина". Прошу передати слово колезі Немирі.</p>
<p></p>
<p>ГОЛОВУЮЧИЙ. Кому? Немиря Григорій Михайлович.</p>
<p></p>
<p>13:49:17</p>
<p>НЕМИРЯ Г.М.</p>
<p>Шановні колеги, фракція "Батьківщина" підтримує ратифікацію, але я хотів би звернути увагу на цьому прикладі на системні проблеми пов'язані з абсолютно недолугою, непрофесійною підготовкою таких законодавчих актів для розгляду в парламенті. Лише одне порівняння.</p>
<p>Наші колеги в британському парламенті отримали для роботи всі необхідні документи ще 6 листопада, через місяць після того як ця угода була підтримана. Ви знаєте, коли українські парламентарі отримали для розгляду це? Позавчора 14 грудня і парламентський комітет був вимушений в пожежному порядку, абсолютно непідготовлене питання, без необхідної інформації розглядати лише тому, що принципово жоден з членів комітету не був налаштований проти, комітет висловився на підтримку.</p>
<p>Але я звертаю увагу на те, що якщо ці системні проблеми не будуть усунені і будуть так низькопрофесійно готуватися ці акти в Міністерстві закордонних справ, в Офісі Президента України – це буде нівелювати взагалі авторитет парламенту як такого. Не може бути такого в наступному.</p>
<p>І також хочу зазначити пану міністру, щоб він уважно подивився на коректність перекладу деяких статей даної угоди. Незважаючи на ці недоліки, я звертав лише на питання процесу, по суті, фракція "Батьківщина" підтримує ратифікацію.</p>
<p>Дякую за увагу.</p>
<p></p>
<p>ГОЛОВУЮЧИЙ. Климпуш-Цинцадзе Іванна Орестівна.</p>
<p></p>
<p>13:51:15</p>
<p>КЛИМПУШ-ЦИНЦАДЗЕ І.О.</p>
<p>Прошу передати слово Артуру Герасимову.</p>
<p></p>
<p>ГОЛОВУЮЧИЙ. Артур Володимирович Герасимов.</p>
<p></p>
<p>13:51:22</p>
<p>ГЕРАСИМОВ А.В.</p>
<p>Шановні колеги, хотів би нагадати, що завдяки нашим міжнародним партнерам, завдяки підтримці наших стратегічних міжнародних партнерів ми досі, не дивлячись на всі потуги "зеленої" влади, тримаємо санкційний фронт проти країни-агресора. І саме тому стратегічне партнерство між Україною та Сполученим Королівством Великої Британії і Північної Ірландії є надзвичайно важливим.</p>
<p>Я б закликав весь парламент підтримати цю постанову і за неї проголосувати, щоб цей законопроект обов'язково став законом.</p>
<p>Але також хочу звернути вашу увагу, шановні колеги, шановний Дмитро Олександрович, і шановні представники уряду, в нас досі лежать нератифікованими дуже багато постанов і законопроектів про взаємний доступ на ринки праці членів сімей наших дипломатів. Це є надважливим. І мені не зрозуміло, чому команда Зеленського блокує ці постанови і не дає змоги членам сімей наших дипломатів працювати в тих країнах, де вони знаходяться разом зі своїми чоловіками і жінками. За моєю інформацією неодноразово Міністерство закордонних справ подавало ці проекти законопроектів до Верховної Ради, але, на жаль, вони не приймаються.</p>
<p>Тому ще раз звертаюсь не тільки до керівництва Верховної Ради, а також і до профільного комітету парламентського для того, щоб якнайскоріше це було винесено в зал і також проголосовано.</p>
<p>А що стосується цього стратегічного партнерства, то давайте об'єднаємося, проголосуємо і підтримаємо його.</p>
<p>Дякую.</p>
<p></p>
<p>ГОЛОВУЮЧИЙ. Бурміч Анатолій Петрович.</p>
<p></p>
<p>13:53:08</p>
<p>БУРМІЧ А.П.</p>
<p>Прошу передати Колтуновичу слово.</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p></p>
<p>13:53:27</p>
<p>КОЛТУНОВИЧ О.С.</p>
<p>Дякую. Шановний пане Голово, шановні колеги! Безумовно, питання, яке стосується зовнішньоекономічної діяльності, заслуговує на увагу парламенту. І це одна з тих двох важливих передумов, які формують економічне середовище в Україні і взагалі благополуччя країни.</p>
<p>Але те, що нам видають за феноменальну перемогу, за головного торгово-економічного партнера, стратегії і так далі, воно насправді виглядає абсолютно примітивним. Тому що 1,3 відсотків від загального експорту України йде у Великобританію. З одним відсотком експорту – це не стратегічний партнер, а м'яко кажучи, другорядний. В імпорті така сама ситуація – це два.</p>
<p>Ще один момент. У нас же з Великобританією від'ємне сальдо з зовнішньої торгівлі. Це важливий момент, який необхідно вирівнювати, в тому числі різними економічними інструментами всередині країни.</p>
<p>Третє. Чому нам невигідна зона вільної торгівлі і будь-які речі з більш сильним конкурентом? Тому що вони, в принципі, будуть нас витискати на внутрішньому споживчому ринку, ми це проходили в рамках зони вільної торгівлі з Європейським Союзом. З іншого боку, ринки більш розвинуті, вони здійснювали захисні бар'єри по відношенню до вітчизняної продукції. Згадайте ту ж саму зону вільної торгівлі з ЄС і 36 квот на експорт сільськогосподарської продукції з України.</p>
<p>Тому підписання подібних документів і взагалі їх подальша імплементація у вітчизняну практику потребують. Перше: переходу на іноземні технічні регламенти і стандарти, і щоб українська продукція і товаровиробники могли конкурувати з британськими, європейськими і будь-якими іншими торговими партнерами, чи точніше конкурентами. Тому з цієї точки зору, нам необхідно: а) в пояснювальній записці показані конкретні розрахунки впливу і на бюджет, які кошти необхідні для того, щоб перейти і бути більш конкурентними, і який це буде мати наслідок на зовнішньоекономічне становище України.</p>
<p>І останнє – це інвестиції. Побачимо, чи вони будуть – сумніваюсь.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Бобровська Соломія Анатоліївна.</p>
<p></p>
<p>13:55:35</p>
<p>БОБРОВСЬКА С.А.</p>
<p>Борис Джонсон охарактеризував стосунки України з Британією як два фланги Європи. І абсолютно правий. І Велика Британія для нас безперечно є, як і Північна Ірландія, стратегічним партнером і союзником в Західній Європі, яка підтримує всі наші потуги і боротьбу, зокрема з агресором.</p>
<p>Більше того, скептикам попереднім хочу нагадати, що у 2020 році товарообіг між Британією і Україною склав близько 1 мільярда доларів, з них половина – це був експорт українських товарів.</p>
<p>І безперечно, це історична подія – підписання такої двосторонньої угоди. Але я б тут хотіла підтримати свого колегу по профільному комітету, я, як представниця профільного комітету, хотіла б закликати, щоб ми тут до таких історичних фундаментальних подій підходили дуже виважено, правильно, з розумом, аналізували і бачили можливості, як краще, зокрема, парламенту налагоджувати діалог і працювати у підтримку уряду. Мені б хотілося, щоб ми справді до цього готувалися набагато глибше і фундаментальніше.</p>
<p>Безперечно, фракція "Голос" буде підтримувати "за", але застереження моє до МЗС з проханням готуватися до таких подій.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Всі бажаючі виступили? Переходимо до голосування. Будь ласка, підготуйтеся до голосування.</p>
<p>Ставлю на голосування пропозицію про прийняття в цілому проекту Закону про ратифікацію Угоди про політичне співробітництво, вільну торгівлю і стратегічне партнерство між Україною та Сполученим Королівством Великої Британії і Північної Ірландії (реєстраційний номер 0083).</p>
<p>Готові голосувати? Готові? Прошу підтримати та проголосувати.</p>
<p></p>
<p>13:57:54</p>
<p>За-303</p>
<p>Рішення прийнято. Дякую, шановні колеги.</p>
<p>Корнієнко з процедури.</p>
<p></p>
<p>13:58:04</p>
<p>КОРНІЄНКО О.С.</p>
<p>Я прошу ще продовжити на 15 хвилин і розглянути антимонопольний 3132, там друге читання.</p>
<p></p>
<p>ГОЛОВУЮЧИЙ. Шановні колеги, колега Корнієнко просить мене продовжити засідання, я продовжую на 15 хвилин засідання.</p>
<p>Ми зараз голосуємо закон 3132 і встановлення меж міста.</p>
<p>Вам запропонований до розгляду проект Закону 3132. Тут буде хтось наполягати на правках? Можемо голосувати.</p>
<p>Ставлю на голосування пропозицію про прийняття в повторному другому читанні та в цілому з необхідними техніко-юридичним правками проект Закону про внесення змін до Закону України "Про Антимонопольний комітет України" та деяких інших законодавчих актів України щодо вдосконалення системи органів Антимонопольного комітету (реєстраційний номер 3132).</p>
<p>Готові голосувати? Готові? Прошу підтримати та проголосувати.</p>
<p></p>
<p>13:59:41</p>
<p>За-224</p>
<p>Рішення не прийнято.</p>
<p>Ставлю на голосування… Не кричіть. Ставлю на голосування пропозицію про направлення до комітету… Можна направляти, ви це добре знаєте. Для підготовки до повторного другого читання проект Закону (реєстраційний номер 3132) про внесення змін до Закону України "Про Антимонопольний комітет України" та деяких інших законодавчих актів України щодо вдосконалення системи органів Антимонопольного комітету.</p>
<p>Готові голосувати? Прошу підтримати та проголосувати.</p>
<p></p>
<p>14:00:55</p>
<p>За-236</p>
<p>Рішення прийнято.</p>
<p>Шановні колеги, ставлю на голосування проекти постанов.</p>
<p>Ставлю на голосування пропозицію про прийняття в цілому проекту Постанови про зміну і встановлення меж міста Корюківка Корюківського району Чернігівської області (реєстраційний номер 3653). Готові голосувати?</p>
<p>Прошу підтримати та проголосувати.</p>
<p></p>
<p>14:01:35</p>
<p>За-303</p>
<p>Рішення прийнято.</p>
<p>Ставлю на голосування пропозицію про прийняття в цілому проекту Постанови про зміну і встановлення меж міста Радехова Червоноградського району Львівської області (реєстраційний номер 4081).</p>
<p>Прошу підтримати та проголосувати.</p>
<p></p>
<p>14:02:08</p>
<p>За-307</p>
<p>Рішення прийнято.</p>
<p>Ставлю на голосування пропозицію про прийняття в цілому проекту Постанови про зміну і встановлення меж міста Великих Мостів Червоноградського району Львівської області (реєстраційний номер 4267).</p>
<p>Прошу підтримати та проголосувати.</p>
<p></p>
<p>14:02:39</p>
<p>За-308</p>
<p>Рішення прийнято, дякую.</p>
<p>Ставлю на голосування пропозицію про прийняття в цілому проекту Постанови про зміну і встановлення меж міста Рубіжного Сєвєродонецького району Луганської області (реєстраційний номер 4268).</p>
<p>Прошу підтримати та проголосувати.</p>
<p></p>
<p>14:03:13</p>
<p>За-311</p>
<p>Рішення прийнято.</p>
<p>Ставлю на голосування пропозицію про прийняття в цілому проекту Постанови про зміну і встановлення меж міста Шполи</p>
<p>Звенигородського району Черкаської області (реєстраційний номер 4269). Прошу підтримати та проголосувати.</p>
<p></p>
<p>14:03:45</p>
<p>За-308</p>
<p>Рішення прийнято.</p>
<p>Ставлю на голосування пропозицію про прийняття в цілому проекту Постанови про зміну і встановлення меж міста Городка Хмельницького району Хмельницької області (реєстраційний номер 4270). Прошу підтримати та проголосувати.</p>
<p></p>
<p>14:04:18</p>
<p>За-310</p>
<p>Рішення прийнято.</p>
<p>Ставлю на голосування пропозицію про прийняття в цілому проекту Постанови про зміну і встановлення меж міста Арциза Болградського району Одеської області (реєстраційний номер 4271). Прошу підтримати та проголосувати.</p>
<p></p>
<p>14:04:51</p>
<p>За-312</p>
<p>Рішення прийнято.</p>
<p>Ставлю на голосування пропозицію про прийняття в цілому проекту Постанови про встановлення меж міста Рогатина Івано-Франківського району Івано-Франківської області (реєстраційний номер 4272). Прошу підтримати та проголосувати.</p>
<p></p>
<p>14:05:28</p>
<p>За-310</p>
<p>Рішення прийнято.</p>
<p>Шановні колеги, є ще три постанови, але в них були допущені урядом помилки, тому треба заслухати висновок комітету.</p>
<p>Постанова реєстраційний номер 4273, Віталій Юрійович.</p>
<p><b> </b></p>
<p>14:05:53</p>
<p>БЕЗГІН В.Ю.</p>
<p>Проект Постанови 4273 щодо встановлення меж міста Овруча Коростенського району. Комітет визначає, що проект передбачає збільшення території міста Овруча за рахунок території, що перебувала у віданні чотирьох сільських рад, три з яких вже припинили свої повноваження.</p>
<p>З огляду на це комітет Верховної Ради рекомендує Верховній Раді України прийняти проект Постанови про зміну і встановлення меж в цілому і з урахуванням наступних пропозицій комітету.</p>
<p>Пункт 1 і 2 проекту постанови викласти в такій редакції: змінити межі міста Овруча Коростенського району Житомирської області, збільшивши територію міста на 105,67 гектара землі, у тому числі за рахунок 93,19 гектара землі Овруцької міської ради, 12,49 гектара землі – Гладківської сільської ради Коростенського району, водночас вилучивши 6,42 гектара земель, що знаходяться у межах міста Овруча, передавши 5,11 гектара земель Овруцькій міській раді, 1,31 гектара земель Гладківській сільській раді Коростенського району.</p>
<p>Друге. Встановити межі міста Овруча Коростенського району Житомирської області відповідно до проекту землеустрою щодо встановлення зміни меж адміністративно-територіальної одиниці міста Овруча Коростенського району Житомирської області.</p>
<p>Копії кадастрової карти додаються.</p>
<p></p>
<p>ГОЛОВУЮЧИЙ. Ставлю на голосування пропозицію про прийняття в цілому проекту Постанови про зміну і встановлення меж міста Овруча Коростенського району Житомирської області (реєстраційний номер 4273).</p>
<p>Прошу підтримати та проголосувати.</p>
<p></p>
<p>14:07:37</p>
<p>За-302</p>
<p>Рішення прийнято.</p>
<p>Ставлю на голосування… А, 3652. Також позиція комітету, висновок.</p>
<p></p>
<p>14:07:56</p>
<p>БЕЗГІН В.Ю.</p>
<p>Комітет рекомендує Верховній Раді прийняти проект Постанови про зміну і встановлення меж міста Лозова (реєстраційний номер 3652) в цілому із урахуванням наступних пропозицій комітету.</p>
<p>В назві та в тексті проекту постанови слова "міста Лозова і Лозівського району Харківської області" замінити словами " міста Лозова Лозівського району Харківської області".</p>
<p>В пункті 1 проекту постанови виключити слова "території Лозівського району загальною площею 139 тисяч 688,54 гектара землі".</p>
<p></p>
<p>ГОЛОВУЮЧИЙ. Ставлю на голосування пропозицію про прийняття в цілому з урахуванням пропозицій комітету проект Постанови про зміну і встановлення меж міста Лозова і Лозівського району Харківської області (реєстраційний номер 3652). Прошу підтримати та проголосувати.</p>
<p></p>
<p>14:09:01</p>
<p>За-299</p>
<p>Рішення прийнято.</p>
<p>Наступний проект Постанови (3654). Віталій Юрійович.</p>
<p></p>
<p>14:09:11</p>
<p>БЕЗГІН В.Ю.</p>
<p>Дякую. Комітет рекомендує Верховній Раді України прийняти проект Постанови про зміну і встановлення меж міста Ніжина в цілому з урахуванням наступних пропозицій комітету.</p>
<p>В назві та в тексті проекту постанови слова "місто Ніжин і Ніжинського району Чернігівської області" замінити словами "міста Ніжина Ніжинського району Чернігівської області".</p>
<p>В пункті 1 проекту постанови виключити слова "територію Ніжинського району загальною площею 150,672 та 618 гектарів землі".</p>
<p></p>
<p>ГОЛОВУЮЧИЙ. Ставлю на голосування пропозицію про прийняття в цілому з урахуванням пропозицій комітету проект Постанови про зміну і встановлення меж міста Ніжин і Ніжинського району Чернігівської області (3654). Прошу підтримати та проголосувати.</p>
<p></p>
<p>14:10:19</p>
<p>За-302</p>
<p>Рішення прийнято.</p>
<p>Шановні колеги, пленарне засідання оголошую закритим.</p>
<p>Всім дякую за роботу.</p>
<p></p>
