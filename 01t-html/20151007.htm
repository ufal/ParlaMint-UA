Стенограма пленарного засідання
07 жовтня 2015
<div align=center>&nbsp;<br>ЗАСІДАННЯ ЧОТИРНАДЦЯТЕ
</div><p align=center>Сесійний зал Верховної Ради України</p>
<p align=center>07 жовтня 2015 року, 10 година</p>
<p align=center>Веде засідання Голова Верховної Ради України В.Б.ГРОЙСМАН</p>
<p><b>&nbsp;</b></p>
<p>10:00:53</p>
<p>ГОЛОВУЮЧИЙ. Доброго ранку, шановні колеги народні депутати! Прошу колег народних депутатів займати свої місця у залі, підготуватись до реєстрації.</p>
<p>Декілька слів про вчорашній день. Шановні колеги, вчора ми ухвалили ряд рішень, в тому числі і щодо соціального захисту сімей "Небесної Сотні". Ми вчора з вами заклали достатньо якісні основи для оптимізації ціни газу в Україні і будемо готуватися до розгляду цього питання у другому читанні. А також визначили майже 3 мільярда гривень фінансування Луганської і Донецької областей, що є важливим по відновленню інфраструктури в тих територіях, де ми повністю контролюємо ситуацію.</p>
<p>Хочу вас проінформувати, шановні колеги, що ми зробили ще один черговий крок до відкритості Верховної Ради України. Якщо раніше мені говорили про те, що громадськість, журналісти не знають про те, які є у нас&nbsp; чиновники в Апараті парламенту, їхні декларації і інші дані, які мають бути публічними, то сьогодні хочу вас повідомити про те, що у відкритому доступі відтепер розміщена інформація про всіх чиновників Апарату парламенту вищого рівня, декларації про доходи цих людей. Тобто я вважаю, що вся країна має знати і мати доступ до публічної інформації щодо Апарату парламенту, також секретаріату Голови Верховної Ради, заступників Голови секретаріату. Переконаний у тому, що нам потрібно… у нас ще є два чи три комітети, які не надали інформацію з цього, я рекомендував би зробити це якомога швидше для того, щоб всі врешті-решт зрозуміли, що відкритість і публічність роботи Верховної Ради України є запорукою нашої якості… якості нашої роботи.</p>
<p>Також, як ми домовлялися, шановні колеги, сьогодні ми очікуємо інформацію від міністра закордонних справ. І ми побудуємо таким чином нашу роботу: виділимо 10 хвилин на виступ міністра, 10 хвилин – на запитання, для того, щоби ми могли почути інформацію про останні міжнародні події.</p>
<p>У цілому у нас є ряд питань порядку денного, які маємо ухвалити, і дуже важливо, щоби ми не зупинились на розгляді важливих питань, а рухались далі.</p>
<p>Сьогодні у нас є півдня, потім робота в комітетах і завтра повноцінний пленарний день, де є ряд серйозних законів і про ринок газу, і про впровадження безвізового режиму. Тому хочу підкреслити особисту відповідальність депутатів Верховної Ради за голосування, а також керівництва фракцій, прошу забезпечити стовідсоткову явку депутатів на пленарне засідання Верховної Ради України для розгляду цих питань.</p>
<p>Шановні колеги! Прошу підготуватись до реєстрації. Прошу включити систему "Рада". Реєструємося.</p>
<p>&nbsp;</p>
<p>10:04:43</p>
<p>270 депутатів зареєстровано в залі Верховної Ради України. Оголошую ранкове засідання Верховної Ради відкритим.</p>
<p>Шановні колеги, сьогодні наш колега Андрій Павелко, голова бюджетного комітету, відзначає день народження. Давайте Андрія Васильовича привітаємо. <i>(Оплески) </i></p>
<p>Добра! Здоров'я і успіхів!</p>
<p>Шановні колеги! Відповідно до Регламенту Верховної Ради України, середа, 30 хвилин на виступи від депутатів Верховної Ради України.</p>
<p>Прошу підготуватись до запису, шановні колеги. Прошу підготуватись до запису і прошу реєструватись на виступи.</p>
<p>Будь ласка, записуйтесь, колеги! Записуємося на виступ.</p>
<p>Будь ласка, Юлія Володимирівна Тимошенко, "Батьківщина".</p>
<p>&nbsp;</p>
<p>10:06:06</p>
<p>ТИМОШЕНКО Ю.В.</p>
<p>Доброго дня всім! Я хочу, в першу чергу повідомити суспільству, що вчора в нашому залі проголосований в першому читанні дуже важливий законопроект. Законопроект, який знижує рентну плату на видобуток українського газу для державних підприємств і для всіх інших підприємств, крім підприємств спільної діяльності, де залишилось 70 відсотків.</p>
<p>Це не просто підніме нашу галузь по видобутку газу. Це не просто дасть нам можливість створити альтернативу російському газу. Це призведе абсолютно точно до зниження ціни на газ для людей і тарифів на тепло для людей, які сьогодні не здатні платити ці абсолютно безглузді тарифи.</p>
<p>Ви знаєте, що вчора навколо цього закону розгорнулася справжня боротьба. Він прийнятий лише в першому читанні. Тепер два тижні дається депутатам для зауважень і пропозицій. І потім буде виноситись це в зал. Я хочу зараз подякувати всім народним депутатам, всім фракціям, які проголосували за цей законопроект і які дали можливість людям реально отримати зниження тарифів.</p>
<p>&nbsp;Це в першу чергу "Блок Петра Порошенка". Я дякую, що ви це зробили. Тому що я знаю, який на вас був тиск. Це "Самопоміч", Радикальна партія, це - "незалежні", які боролися разом з нами, партія "Свобода". Хочу подякувати фракції "Відродження". Хочу подякувати частині "Опозиційного блоку", які підтримали. І можу сказати, що "Воля народу" також дала всі голоси. Я дякую вам, мої дорогі, за те, що так зробили.</p>
<p>Але в той же час нам треба ще серйозно працювати з вами. Для того, щоб політика України перетворилася в справжню, сильну, національну політику, яка піднімає економіку, яка ставить на ноги наші родини, яка дає нам шанси на реформи. Я вірю, що після цього голосування в парламенті, що у нас багато&nbsp; чого з вами вийде доброго. Але в той же час шкода, що&nbsp; всі фракції обдзвонювались особисто Прем'єр-міністром, щоб не було цього голосування. І вчора була зроблена заява Прем'єр-міністра, яка не відповідає дійсності. І тому&nbsp; у нас є всі підстави зараз розпочати не фейкові реформи, а реально служіння народу і реальні зміни в країні.</p>
<p>Дякую вам всім.</p>
<p>&nbsp;</p>
<p>ГОЛОВУЮЧИЙ. Олександр Вілкул, "Опозиційний блок".</p>
<p>&nbsp;</p>
<p>10:09:08</p>
<p>ВІЛКУЛ О.Ю.</p>
<p>Уважаемый народ Украины, уважаемые&nbsp; народные депутаты,&nbsp;&nbsp; хватит ходить по миру с протянутой рукой. Страна не выживет только за счет кредитов, необходимо поднимать собственную промышленность. Уже&nbsp; не только&nbsp; простые украинцы, но практически уже&nbsp; и большинство политиков, и все эксперты говорят, что необходимо менять Кабинет Министров, который довел страну до разрухи. Но важно поменять не только персональный состав&nbsp; Кабмина, не только его руководство, но и управленческую структуру. Необходимо в новом Кабмина срочно восстанавливать&nbsp; должность&nbsp; министра промышленности, который будет заниматься конкретными программами развития отраслей.&nbsp; Должен координировать&nbsp; адаптацию&nbsp; продукции, которую производят наши предприятия, к европейским стандартам для того, чтобы&nbsp; можно было&nbsp; после стандартизации&nbsp; и классификации поставлять нашу продукцию в Европу. Также необходимо обеспечить госфинансирование стратегических отраслей, таких как&nbsp; ракетно-космическая отрасль. Потому что такие предприятия&nbsp; как "Южмаш" уже практически счет идет на месяцы максимум, если не на недели, когда мы&nbsp; потеряем целые отрасли промышленности. Но министром промышленности не должен быть простой политикан, который говорит правильные&nbsp; лозунги, должен быть человек, который&nbsp; разбирается в производстве,&nbsp; разбирается в промышленности, и руководит, встречаясь с людьми, с рабочими, а не только в Фейсбуке.</p>
<p>Нами разработана концепция новой индустриализации, и мы готовы передать новому министру промышленности все эти&nbsp; законопроекты. Потому что для нас главное – не пиар, для нас главное – нормальное развитие страны, промышленности, выплата заработных плат и выплата пенсий.</p>
<p>Важно понимать, что только работающие предприятия обеспечат&nbsp; развитие городов в рамках децентрализации. При этом мы верим, что децентрализация реально будет, а это не простой пиар, и это будет реализовано. Налоги, которые будут оставаться на местах, дадут возможность обеспечить местных, городских доплат учителям, врачам, работникам бюджетной сферы. Дадут возможность реализовывать муниципальные программы в сфере развития и муниципального&nbsp; транспорта, и жилищно-коммунального хозяйства, и поддержки самых незащищенных слоев населения.</p>
<p>Спасибо!</p>
<p>&nbsp;</p>
<p>ГОЛОВУЮЧИЙ.&nbsp; Віталій Сташук.</p>
<p>Максим Бурбак,&nbsp; "Народний фронт".</p>
<p>&nbsp;</p>
<p>10:11:52</p>
<p>БУРБАК М.Ю.</p>
<p>Доброго дня,&nbsp; шановні колеги, шановні виборці! Тут я чув таку палку промову щодо вчорашнього голосування і хотів би теж до нього повернутися. Вчора більшість українського парламенту, все ж таки, проголосувала в першому читанні (сподіваюсь, що і в останньому), який відстоює інтереси бізнесу газових олігархів.</p>
<p>Цим законопроектом пропонується знизити ренту з 70 відсотків до 20 відсотків для так званої спільної діяльності, яка контролюється газовими олігархами,&nbsp; які вчора почали контролювати депутатів. Цей законопроект – прямий удар по кишеням малозабезпечених громадян. Тому що субсидії, вони отримують безпосередньо з 70 відсотків ренти – це 24,5 мільярди гривень для 3,3 мільйонів сімей, які вже оформили субсидію. Тобто цим вчорашнім голосуванням ви намагаєтесь забрати субсидію у малозабезпечених і повернути багатим олігархам.&nbsp; Щось це якісь у нас в Верховній Раді з'явилися "вивернуті Робін Гуди": забрати в бідних і віддати&nbsp; газовим олігархам.&nbsp;</p>
<p>Хочу, до речі, нагадати, що 2 березня цього року Верховна Рада голосувала законопроект 2213, яким вносили зміни до Податкового кодексу щодо збільшення&nbsp; ренти на газ. Це було лише в березні цього року, беремо поіменне голосування, тут і Луценко Юрій Віталійович, тут і Тимошенко Юлія Володимирівна, тут і пан Березюк. Цікаво, як ви голосували тоді за збільшення, а сьогодні голосуєте за зменшення? Кому ви це зробите добре? Ви робите добре газовим олігархам, яких забрали, чи вам треба використати цю трибуну для політичного піару перед виборами для того, щоб проводити агітацію?</p>
<p>Скажіть, будь ласка, ви, члени коаліції, які вчора голосували, у вас призначений коаліційний уряд, який несе політичну відповідальність за непопулярні реформи. Так коли ви були щирі, тоді чи сьогодні? Чи ви боїтеся політичної відповідальності за не популярні реформи?</p>
<p>І хочу закінчити свій виступ тим, що вчора провалина газова реформа, це одна з ключових умов Угоди між Україною і Євросоюзом. Європейський Союз вимагає прозорого газового ринку, щоб ми накінець-то закінчили це і скинули з себе газовий зашморг Росії, а ви намагаєтесь знову залізти, щоб голова України залізла в цей зашморг. Фракція "Народного фронту" цього вам не дасть. Дякую.</p>
<p>&nbsp;</p>
<p>ГОЛОВУЮЧИЙ. Юлія Тимошенко, репліка хвилину.</p>
<p>&nbsp;</p>
<p>10:14:42</p>
<p>ТИМОШЕНКО Ю.В.</p>
<p>Дорогі друзі, я маю репліку по Регламенту і хочу сказати, що вчора Верховна Рада призупинила прийняття урядового закону, який вводив просто унікальні пільги для кланів, які оточують уряд. Ми зробили зниження ренти для всіх, включаючи державні підприємства, а для тих спільних підприємств, про які зараз говорив депутат, залишилися 70 відсотків. Тобто клани будуть платити все, але для людей буде зниження тарифів.</p>
<p>А про принизливі субсидії взагалі соромно говорити. Якщо ви поставите нормальні тарифи на газ і на тепло, то ніяких принизливих субсидій не потрібно. І крім того, навіть мама Надії Савченко, сьогодні не може отримати справку, що Надя є учасником АТО і отримати субсидію. А можете собі уявити, як прості люди отримують ці субсидії?</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Олег Березюк, хвилина і потім – Юрій Луценко. Репліка? Назвали прізвище?</p>
<p>&nbsp;</p>
<p>10:16:01</p>
<p>БЕРЕЗЮК О.Р.</p>
<p>Вельмишановні пані і панове! Вчора народний депутат Войціцька дуже чітко і прозоро для всіх людей, які навіть не дуже розуміються на математиці тарифів пояснила, що "Укргазвидобування", на превеликий жаль, не стало реальним джерелом наповнення Фонду виплати субсидії. І тому, глибоко проаналізувавши, порахувавши на калькуляторі, по телевізору, а з фахівцями, ми знайшли спільно, спільно знайшли, не принижуючи нікого, знайшли можливість перерахунку тарифів на ринковій основі.</p>
<p>Тому, шановні колеги,&nbsp; не ображайтеся, а працюємо разом заради того, щоб тарифи були ринковими і посильними для сплати наших громадян. Бо, якщо вони не зможуть платити, їм і субсидії не допоможуть, тому працюємо разом заради успіху української економіки і суспільства.</p>
<p>Дякую вам.</p>
<p>&nbsp;</p>
<p>ГОЛОВУЮЧИЙ.&nbsp; Юрій Луценко, репліка, хвилина.</p>
<p>&nbsp;</p>
<p>10:17:03</p>
<p>ЛУЦЕНКО Ю.В.</p>
<p>Шановний пане Голово! Відповідаючи реплікою на згадане мною прізвище як г<a name=Temp></a>олова фракції "Блоку Петра Порошенка", хочу ще раз сказати: наша фракція вчора підтримала в першому читанні закон, який дає можливість відновити добування газу українського виробництва. Жити лише за рахунок дорогого – потрібного, але дорогого – реверсного газу, який постачають, в тому числі невідомі створені нові фірми, ми не вважаємо за потрібне. При цьому, наголошую, недопустимість спекуляцій про те, що ми нібито легелізовуємо, скасовуємо 80 відсотків оподаткування фірм, які були створені за Януковича – це не правда. Не варто колегам з коаліції, з другої фракції по величині про це говорити публічно.</p>
<p>Але правдою є те, що Прем'єр не зміг довести, чому державна компанія має платити вдвічі більше приватних?&nbsp; Я ніколи не… Я ніколи не погоджусь, і наша фракція ніколи не допустить… <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. 10 секунд, завершуйте, Юрій Віталійович.</p>
<p>&nbsp;</p>
<p>10:18:18</p>
<p>ЛУЦЕНКО Ю.В. Ми ніколи не погодимося, щоб державні компанії були неконкурентними при цьому ліберальному уряді. Бійтеся "троянських орлів", шановні народні депутати!</p>
<p>&nbsp;</p>
<p>ГОЛОВУЮЧИЙ. Так, колеги, я дуже прошу, щоб ми всі дотримувалися Регламенту, колеги. І кожен колега, якого згадали, мав право на репліку.</p>
<p>Але треба для справедливості сказати наступну річ, що вчора, коли ми ухвалили закон у першому читанні за основу, голова профільного комітету дуже чітко внесла пропозицію, де жодної немає проблеми з СД. Так що не треба про це говорити, прийнятий абсолютно… нормальна позиція. Але далі нам потрібно, колеги, в розвиток цих рішень далі&nbsp; приймати рішення щодо реформи в газовій сфері і відкривати цей ринок.</p>
<p>Будь ласка, Скорик, народний депутат, "Опозиційний блок".</p>
<p>&nbsp;</p>
<p>10:19:33</p>
<p>СКОРИК М.Л.</p>
<p>Депутат Скорик, фракція партії "Опозиційний блок". Шановні колеги, шановний пане Голово! Хотілось би звернути увагу на декілька моментів, які, мені здається, турбують багатьох громадян України.</p>
<p>Перший. У цьому залі деякий час тому був дуже яскраво прийнятий досить цікавий Закон про зміни до "Прикінцевих положень" Бюджетного кодексу, де йшлося про те, що декільком областям, в тому числі і моїй рідній Одеській області, надається право щодо використання понадпланових надходжень від митниці&nbsp; для ремонту і будівництва доріг.</p>
<p>Я маю доповісти, що буквально декілька днів тому митниця доповіла, що ніякого перевиконання на сьогоднішній день немає. Тому будівництво дороги, яка згадувалася в цьому законі, безпосередньо Одеса-Рені, яка турбує жителів Одеської області, це і ремонт, і будівництво відбуватися не будуть.</p>
<p>Я не буду відволікати увагу присутніх на те, що, коли цей закон голосувався, то, я думаю, що більшість людей, які розуміються на бюджетному процесі, на тендерних процедурах, на державному управлінні, розуміли, що цей закон працювати не буде і що він не має перспектив.</p>
<p>Ми з вами повинні зрозуміти одне: що уряд повинен казати правду. Якщо уряд напряму порушує статтю 28 Бюджетного кодексу щодо того, що уряд має до 15 числа поточного місяця публікувати дані про надходження до бюджету, про виконання бюджету, а уряд цього не робить - і ми маємо зрозуміти, що на сьогоднішній день, дійсно, є серйозне перевиконання бюджету, - то я хочу від імені жителів Одеської області звернутися до Прем'єра України, до Президента України щодо того, що якщо в нас дійсно є можливість в бюджеті, то ми повинні надати відповідні бюджетні призначення і дати можливість нашим працівникам дорожніх служб, надати їм кошти, для того щоб траса "Одеса – Рені" і інші траси, які згадані в цьому законі, були відремонтовані уже в цьому році. І всі розуміють, що для цього є відповідні можливості, якщо уряд цього хоче.</p>
<p>І ще одне запитання. Я хочу сказати про те, що, дійсно, зараз піднімається питання про тимчасові слідчі комісії у Верховній Раді. Я хочу нагадати присутнім, що ми багато разів піднімали питання щодо тимчасової слідчої комісії щодо подій 2 травня в Одесі. І деякі політики зараз кажуть про те, що ці події були захистом від міфічного сепаратизму. Якщо це дійсно було так, то є прохання знайти цих людей, які вбивали людей в Одесі, і нагородити їх як героїв. А якщо це не так, то, знову ж таки, знайти цих людей…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Ірина Геращенко, "Блок Петра Порошенка". Колеги, 3 хвилини, які витратили на репліки, ми зараз додали в час на виступи.</p>
<p>&nbsp;</p>
<p>10:22:56</p>
<p>ГЕРАЩЕНКО І.В.</p>
<p>Шановний пане Голово, шановні колеги, кілька місяців тому, коли в цій залі дуже бурхливо приймався Закон про вибори до місцевих органів влади, завдяки зусиллям міжфракційного об'єднання "Рівні можливості" туди була внесена прогресивна норма про гендерні квоти. І ми хочемо подякувати і Голову Верховної Ради, і лідера найбільшої фракції, які це підтримали і допомогли впровадити закон. Але яким же було здивування, коли голова профільного комітету, який так само, на жаль, представляє нашу фракцію, дав дивне трактування цієї норми,&nbsp; що вони є необов'язковою для виконання.</p>
<p>Я хочу наголосити, що таким чином і так само це стало спробою маніпулювати в судах українських, коли один і той же суд спочатку виніс рішення, що це є обов'язкова норма, а потім сказав, що хто як хоче,&nbsp; той так і читає, хто як хоче, той так і співає.</p>
<p>Так само дивним виглядають і заяви деяких лідерів фракцій, які вважають, що ця норма не на часі, тому що суспільство&nbsp; начебто&nbsp; до неї не готово. Не готові до неї лідери деяких політичних фракцій, які намагаються так само торгувати місцями на цих виборах, тому що українські жінки набагато часто більш освічені, набагато більше демонструють готовність&nbsp; до політичної роботи, і навіть ці партійні, одноразові, одноденні проекти, створені під… до виборів тільки, вони виживають тільки і демонструють якусь, знаєте, більш-менш пристойність за рахунок того, що сьогодні залучають до своїх лав жінок-волонтерів, жінок, які на своїх плечах тримають дуже часто Україну.</p>
<p>І тому від міжфракційного об'єднання "Рівні можливості" ми&nbsp; вимагаємо від лідерів&nbsp; політичних партій, від керівників штабів дотримання гендерних квот. Ми пишаємося, що серед наших колежанок є ті жінки, які сьогодні кандидують навіть на посади мерів. Я хочу навести приклад Оксани Юринець, нашої колежанки, яка сьогодні кандидує на посаду одного з найважливіших міст України – Львова. І ми зичимо їй успіху.</p>
<p>І також хочу наголосити про те, що&nbsp; цей рік є&nbsp; особливим в питанні дотримання рівних можливостей. Це рік 15-річчя прийняття Резолюції Ради&nbsp; безпеки ООН 1325 і 20-ї річниці Пекінської декларації та платформи дій, які насправді вимагають і від України, яка взяла на себе ці зобов'язання, не декларативного, а справжнього дотримання гендерної рівності.</p>
<p>Ми дуже уважно моніторимо, як сьогодні&nbsp; відбувається підготовка до виборчого&nbsp; процесу, вірніше, вже як відбуваються ці вибори. І хочемо &nbsp;сказати, що попри все закон працює, тому що вперше до місцевих рад іде так багато жінок і це дозволить, саме це, змінити ці місцеві ради. Це дозволить в умовах децентралізації зробити їх більш відповідальними і професійними.</p>
<p>Але я хочу ще раз зазначити, що від парламенту, від депутатів не припустимо говорити про неможливість невиконання тих чи інших норм закону. Закон має бути виконано і в питання ґендерних квот особливо.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Віктор Михайлович Пинзеник, "Блок Петра Порошенка".</p>
<p>Микола Томенко, "Блок Петра Порошенка".</p>
<p>&nbsp;</p>
<p>10:26:20</p>
<p>ТОМЕНКО М.В.</p>
<p>Шановні колеги! Я попрошу уваги, оскільки у мене такий, можна сказать, родинний, інтимний виступ по відношенню до депутатів.</p>
<p>Ми завтра цілий день попрацюємо і більшість, як класик казав, роз'їдемось по русифікованих містах, оскільки вчора проголосували внесення змін до порядку денного, що побачимося ми, друзі мої рідні, аж 3 листопада разом. Тому, оскільки аж 3 листопада ми побачимося, то кілька я не популярних речей скажу, щоби під час виборчої кампанії і влада, і місцеві чиновники звернули на них увагу.</p>
<p>Першу непопулярну річ скажу, український народ тішиться разом з українським урядом про те, що в нас найбільший відсоток охочих служити в поліції. Ми обігнали всі країни передові і африканські разом взяті. І я думаю, друзі, що цей показник, і змагання є індексом бідності і нещастя нашої країни, а не радості. Тому що, якщо людина, яка працює у банку, людина, яка закінчила престижні університети, сьогодні іде і записується в поліцію, бо там 8 тисяч або й 10 - офіцеру, то це біда. І це зневага до тих людей, яких ми голосували. Бо тих людей, яких ми готуємо в університетах, виявляється, вони не можуть ніде запрацювати, крім поліції.</p>
<p>І я хотів би, щоби уряд не кожний день розповідав скільки записалося в області і не друкував цей рейтинг бідності областей, а друкував скільки він робочих місць створив у кожній області і де працевлаштував наших бізнесменів, підприємців, молодих людей.</p>
<p>Я вчора з міністром оборони мав серйозну розмову, і тут ми в залі говорили.</p>
<p>І він мені каже: "Абсолютно правильно, да, ви критикуєте мене. Але чому ви контрактнику в армії українській даєте 3 тисячі, а поліцейському даєте 10 тисяч? Він що, будете захищати рідну землю за 3 тисячі?".</p>
<p>Тому я думаю, що мусить бути системний підхід. І цей системний підхід не можна в піар перетворювати, перетворити одного сегменту. Малий і середній бізнес нам каже, друзі, добре, що ви підняли питання тарифів, але підніміть питання обленерго. Бо сьогодні ми як платили при попередній злочинній владі, так і при теперішній злочинній владі платимо, ну, так бізнесмени кажуть, платимо за місяць вперед! Чому Київ. А в деяких областях – за два! Чому "Київенерго" Ахметову треба за місяць вперед? Чому "Закарпаттяобленерго" Фірташа треба за місяць чи за два платити вперед? Ми що, не можемо навести тут порядок?</p>
<p>І третя позиція теж непопулярна. Я коли думаю про нашу армію і про те, скільки біг-бордів бачу в Україні, моя пропозиція така. Всім, хто підтримують і мене, в тому числі за контрактну армію, за Україну, зняти всі біг-борди і ці гроші – у військові частини і на українську армію! Слава Україні! Слава українській армії!</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Юрій Дерев'янко, позафракційний.</p>
<p>&nbsp;</p>
<p>10:29:26</p>
<p>ДЕРЕВ’ЯНКО Ю.Б.</p>
<p>Шановні колеги! Дорогі українці! Юрій Дерев'янко, партія "Воля". Ми знаємо, що почався, фактично почався опалювальний сезон. І зараз кожна родина, кожна українська сім'я думає, яким чином обігріти свою домівку, квартиру, яким чином сплатити за ті платіжки, які приходять.</p>
<p>Політична партія "Воля" пропонує вам, шановні колеги, три кроки для того, щоб дати можливість людям перезимувати. Крок перший. Всім разом попросити шановного Голову Верховної Ради дати доручення сьогодні, щоб комітети опрацювали закон, який ми вчора ухвалили, для того, щоб завтра ми його могли ухвалити в другому читанні. Це крок перший.</p>
<p>Другий крок. Звернути увагу на те, шановні колеги, що ми маємо європейську ціну на газ. Це 7 тисяч 200 за метр кубічний. Але ми не маємо європейської якості за газ. Сьогодні згідно стандарту газ на Україні має мати 7 тисяч 200 кілокалорій, в той час, коли в Європі якість газу складає не менше як 9 тисяч кілокалорій.</p>
<p>Друзі, зверніть увагу, середня якість газу в Європейському Союзі для споживачів складає 11 тисяч кілокалорій. В таких країнах як Голландія він складає 10 тисяч 731, і це є мінімальна вимога, і норма.&nbsp; в Данії – 12 тисяч 396. Про що це говорить? Це говорить про те, що якість газу в нас є шахрайська. Це говорить про те, що ми повинні на законодавчому рівні/, і політична партія "Воля" запропонувала законопроект, щоб ухвалити на законодавчому рівні мінімальну якість газу, яка має складати не менше, як 9 тисяч кілокалорій за тисячу метрів кубічних.</p>
<p>Шановні колеги! Облгази нам постачають газ, контролюють газ і самі себе начебто штрафують, і всі облгази сьогодні належать олігархам. Ми хочемо сказати про те, що, не маючи європейських зарплат, не маючи європейських пенсій, споживаючи в більшій частині європейський газ, ми його споживаємо за якістю, яка не відповідає тій якості, яка є в Європі. Ми маємо статтю 42 Конституції, де чітко написано, що держава захищає права споживачів, здійснює контроль за якістю і безпечністю продукції і усіх видів послуг, і робіт.</p>
<p>Шановні друзі! Газ – це такий самий товар, як і будь-який інший. Тому,&nbsp; купуючи європейський газ, ми повинні забезпечити, щоб і якість газу була належна.</p>
<p>І третій крок. Ми вимагаємо, щоб парламент ще на цьому тижні ухвалив законопроект, який стосується спрямування газу власного видобутку виключно на потреби населення. Це дасть нам можливість реально зробити підстави законодавчі, щоб уряд міг переглянути тарифи. Ми вимагаємо від уряду перегляду тарифів і просимо підтримки всього залу для того, щоб дати людям можливість перезимувати. Політична партія "Воля" пропонує це всім нашим колегам народним депутатам і прошу підтримати.</p>
<p>Дякую за увагу!</p>
<p>&nbsp;</p>
<p>ГОЛОВУЮЧИЙ. Народний депутат Сторожук, "Народний фронт". Народний депутат Гузь, "Народний фронт".</p>
<p>&nbsp;</p>
<p>10:32:42</p>
<p>ГУЗЬ І.В.</p>
<p>Слава Україні! Ігор Гузь, 19 виборчий округ, який представляє, зокрема, Нововолинськ-Шахтарський.</p>
<p>Сьогодні під Адміністрацією Президента шахтарі першої шахти оголосити голодування. 14 мільйонів боргу. Декілька місяців людям немає за що їсти. Я вчора підходжу до Демчишина, кажу: "Це ваша відповідальність, що будемо робити?" Я не знаю куди, що, як, хай там розбираються самі. Я звертаюсь до всіх присутніх в залі, в першу чергу до колег з "Блоку Петра Порошенка", які рекомендували Демчишина в уряд. Давайте або щось робити з Демчишиним, або наведемо порядок в Нововолинському з шахтами. Значить, бардак полнейший. Перше: борги є, ніхто не знає як їх виплачувати. Друге: керівників шахт міняють, як перчатки. З Донецька, Луганська присилають одних, місяць проходить – міняють, зараз знову міняють. Немає стратегії, що робити? Шахти закривають. Приїдьте і скажіть шахтарям в очі: вашу шахту ми закриємо тоді і тоді, виплати будуть тоді і тоді. Вам роботу будемо спільно шукати: Гузь, Яценюк, Демчишин, всі разом. Розуміння немає жодного.</p>
<p>Значить, 10 шахта єдина будується в Україні. 200 мільйонів передбачено на цей рік. Дали 56, що далі робити? Люди не знають, яка у них перспектива на 2016 рік. Треба бути відвертими з людьми, що&nbsp; робити декільком тисячам шахтарів в Нововолинську? Енергетична криза є, шахти закриваємо.</p>
<p>Ще раз звертаюсь до всіх, якщо Демчишин не справляється, він не справляється, зараз треба вносити зміни до уряду, гнати к чортовій матери в шию! Шукайте професіонала з "Блоку Порошенка", "Самопомочі" звідки завгодно, нам треба людина, яка розбирається і не боїться приїжджати і вирішувати питання. На сьогоднішній день цього немає.</p>
<p>Тому я закликаю парламент, того самого Демчишина, "Блок Порошенка": давайте пропозиції. І закликаю шахтарів, зокрема тих, хто входять в групу "Захистимо вугільну галузь", сьогодні прийти до шахтарів, під Адміністрацію Президента, ми повинні їм щось сказати. У них сім'ї, у них діти, і вони ці моменти, ми не знаємо, не сприймають, їм треба щось їсти, їм треба кормити їхні сім'ї.</p>
<p>Тому я закликаю вчергове, можливо востаннє, Демчишина знайти&nbsp; вихід з ситуації по всіх пунктах, і не ображайтеся, колеги з БПП, що це є критика на вашого міністра. Хай працює або йде геть. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Матвієнков, "Опозиційний блок".</p>
<p>&nbsp;</p>
<p>10:35:49</p>
<p>МАТВІЄНКОВ С.А.</p>
<p>Матвиенков, 57 округ, Мариуполь. Уважаемые друзья, мы вот уже два дня здесь ломаем копья в отношении проблемы газа. Наверное, это не случайно, поскольку одна из самых серьезнейших тем, самых серьезнейших проблем, особенно когда люди получили платежки, эта проблема, практически, вошла в каждую семью. Подорожание - 600 процентов. Подорожание на отопление на 70 процентов. Естественно, человеку, который получает пенсию 1 тысячу 200 гривен, ответить на вопрос, как ему прожить после того, когда он 800 гривен заплатит за коммунальные платежи и 300 гривен заплатит за лекарства – обязательный пакет, который ему нужен на месяц, как ему на эти 100 гривен, оставшиеся, прожить. Конечно, очень серьезный вопрос, ответа на который нет.</p>
<p>Но я вам скажу так. Вот мы даже здесь, вчерашнее рассмотрение, которое здесь было, я думаю, мы не ответим однозначно на эти вопросы, которые сегодня бросает общество. Но есть вещи гораздо проще, но на которые тоже нет, к сожалению, ответа. Например, кто ответит пенсионеру – я вот не могу ответить, - почему раньше у него чайник закипал за 15 минут, а сегодня он у него не закивает за 30 минут, при том дорогом газе, который он платит такие… колоссальное количество средств. Я, например, в Мариуполе попытался разобраться – вот то, о чем говорил наш коллега предыдущий, - какова же все-таки калорийность газа. Я концов не нашел, в Мариуполе невозможно это сделать. Едь в Харьков, бери анализы, колоссальные средства – и получай ответ. Это первый момент. Либо верить показаниям "Трансгаза", то, что нам дает "Трансгаз", и говорит: "Вот такая калорийность". Я бы, может быть, поверил – чайник верить не хочет.</p>
<p>Поэтому я вам скажу так. На сегодняшний день, к сожалению, в Украине нет четкой системы учета калорийности газа. Мы его определяем по ГОСТу от 1987 года. Правильно говорил коллега: 7 тысяч 700 килокалорий, которые сжигаются при сжигании одного куба, в Европе средний газ – 9 тысяч. Поэтому нужно эту тему как-то выходить и смотреть уже с точки зрения государства. Это первый момент.</p>
<p>Второй вопрос. Почему после тарирования прибора учета газа наши потребители начинают платить больше, вдруг, ни с того ни с сего? Я не хочу никого обвинить, но вы мне скажите, вы попробуйте сегодня провести независимую экспертизу приборов, которые прошли тарирование в специальных учреждениях. Как это проверить на сегодняшний день? Даже с нашими погонами это мы не в состоянии будем это сделать. Это вторая тема.</p>
<p>Третье. Мы здесь неоднократно говорили, что давайте внимательнейшим образом подойдем к системе субсидий, давайте ее отработаем. Нам говорили здесь, и министр заверял: все нормально, прекрасно, мы все откатали, вопросов нет. Скажите мне, пожалуйста, почему мы после введения обов'язкової частини сплати в межах соціальних норм вынуждены людей заставлять не экономить, а наоборот дополнительно тратить. Например, газ: 36 кубов запланировано по этой норме, 14,4 обязательно к оплате, фактически человек израсходовал 8 кубов, вот у меня в Мариуполе. Почему она должна платить за 14?&nbsp; По воде: 8 – норма, 3,2 – к&nbsp; оплате, фактически израсходовала куб. Почему она должна платить за 3,2? У нас, что денег в государстве достаточно? Почему мы заставляем людей перерасходовать эти деньги?</p>
<p>&nbsp;</p>
<p>ГОЛОВУЮЧИЙ. Десять секунд, будь ласка, завершуйте.&nbsp;&nbsp;</p>
<p>&nbsp;</p>
<p>МАТВІЄНКОВ С.А. И ряд других вопрос. Я подготовил все эти простые запросы на Кабмин с тем, чтобы они дали умные ответы на эти простые вопросы пенсионерам. Спасибо.</p>
<p>&nbsp;</p>
<p>ГОЛОВУЮЧИЙ. Останній виступ, шановні колеги. Микола Іванович Лаврик, "Блок Петра Порошенка". Будь ласка, Микола Іванович.</p>
<p>&nbsp;</p>
<p>10:39:26</p>
<p>ЛАВРИК М.І.</p>
<p>Шановні колеги! Я виступаю з цієї високої трибуни перший раз за рік. Перший.</p>
<p>Я хочу зняти всі інсинуації по вчорашньому голосуванню. Я переконаний, що ми зробили правильний крок по ренті, але він тільки первий, і ми зобов'язані його пройти негайно і остаточно. Я за те, щоб національний продукт: власний видобуток газу, нафти, електроенергії –був негайно відкритий для кожної людини, публічно калькуляція витрат по&nbsp;&nbsp;видобутку цього газу. Встановлення фіксованої рентабельності, достатньої для розвитку цієї галузі. Це продукт кожної людини, і ми зобов'язані знати, з чого складаються витрати&nbsp; і їхня якість.</p>
<p>Друге. Я порадив би&nbsp; уряду&nbsp; відмовитися&nbsp; взагалі сьогодні публічно&nbsp; вихвалятися про субсидії. Я вже говорив міністру фінансів, це, по-перше, приниження кожної людини. По-друге, щодо відносно працездатного населення –&nbsp; це велика біда, бо людина, працівник іде до&nbsp; роботодавця і вимагає платити йому заробітну плату в конвертах. Що це відбувається?&nbsp; Ми втрачаємо на податках, ми втрачаємо на субсидіях, ми… для того, щоб&nbsp; не втратити ці&nbsp; субсидії.</p>
<p>Третє. Ми зобов'язані перейти&nbsp; від&nbsp; наркоманів по кредитуванню&nbsp; до самодостатньої економіки. А для цього потрібна програма заохочення експорту, розвитку промисловості, інфраструктурні проекти. Ми повинні створити страхову компанію по зменшенню державних&nbsp; ризиків для інвесторів. І тоді буде розвиток України і нації, і кожної людини. Дякую&nbsp; за увагу.&nbsp; Слава Господу!</p>
<p>&nbsp;</p>
<p>ГОЛОВУЮЧИЙ. Шановні колеги народні депутати, час, відведений регламентом&nbsp; на виступи від депутатів, завершено. Як ми домовлялися на Погоджувальній раді, я запросив міністра закордонних справ України&nbsp; Павла Клімкіна для інформації щодо міжнародних подій. І як ми з вами проговорили на початку, зараз 10 хвилин для інформації пана міністра і потім&nbsp;&nbsp; 10 хвилин на запитання і відповіді міністру закордонних справ.</p>
<p>Я запрошую Павла Клімкіна. Павло Анатолійович, запрошую вас на трибуну, поінформуйте, будь ласка,&nbsp; депутатів. Прошу.</p>
<p>&nbsp;</p>
<p>10:43:00</p>
<p>КЛІМКІН П.А.</p>
<p>Шановний пане Голово! Шановні пані та панове народні депутати!&nbsp; Я вдячний за сьогоднішнє запрошення. І вдячний за можливість&nbsp; поінформувати&nbsp; парламент про&nbsp; основні домовленості зустрічей у Мінську, але, також де ми знаходимось у перемовинах у "Нормандському&nbsp; форматі".</p>
<p>Я дуже добре пам'ятаю Мінськ, атмосферу цієї зустрічі: російську атаку у Дебальцеве, російські намагання нав'язати свою логіку політичного процесу.</p>
<p>І я дуже добре відчув Париж – це була абсолютно інша розмова, абсолютно інша атмосфера і інша реальність. Реальність, оскільки ми почуваємо себе&nbsp; набагато сильнішими. В першу чергу, завдяки діям&nbsp; наших вояків, які&nbsp; змогли показати, що будь-які атаки на наші позиції, будь-які спроби&nbsp; міліарним&nbsp; шляхом - вони неможливі.&nbsp; Тому, Париж – це, звичайно, не кінець російської агресії, але, це шанс. Шанс для того, щоб&nbsp; ми його використали&nbsp; разом, для того, щоб українські прапори з'явилися в Донецьку, Луганську і Сімферополі.</p>
<p>Тому, я зосереджусь на трьох блоках, на&nbsp; трьох ключових блоках домовленостей.</p>
<p>Перше – це безпека. Я вже загадав: Мінськ проходив під час російської атаки в Дебальцеве. Ми боролися&nbsp;&nbsp; і йшли, під час війни, від&nbsp; одного крихкого припинення вогню, до іншого.&nbsp; Зараз ми знаходимось в іншій логіці і я дуже&nbsp;&nbsp;&nbsp;&nbsp;&nbsp; сподіваюсь, що ми знаходимось в логіці перемир'я, коли не гинуть наші вояки, коли ми зможемо стабілізувати ситуацію, досягти реальної деескалації. Тому основні домовленості Мінська: те, що зараз почалося, українська ініціатива, відведення танків, легкої артилерії, якщо її звичайно можна назвати легкою з калібром менше 100 міліметрів, і мінометів. Відведення, яке було погоджено на основі українських пріоритетів і українського бачення.</p>
<p>Другий момент– початок розмінування не кимось, невідомо ким, а саме під егідою ОБСЄ і тільки під повним контролем ОБСЄ. Звичайно, заборона використання засобів радіоелектронної боротьби проти дронів ОБСЄ. Ви всі знаєте, що дрони ОБСЄ вже побачили купу російського озброєння і відкрили це для світу, об'єктивно відкрили це для світу. До речі, в Парижі російській делегації були представлені нові докази і не тільки нами, а і в тому числі канцлером Німеччини.</p>
<p>Але головна, я підкреслюю, саме головна домовленість, на яку багато хто не звернув належної уваги, це повний доступ ОБСЄ до всього Донбасу, включаючи райони, прилеглі до українсько-російського кордону. Ми ніколи не мали шансу отримати цей доступ. Цей доступ, як це прописано в мандаті&nbsp; місії ОБСЄ, – це наш шанс, наш шанс опосередкованого контролю за ситуацією, наш шанс мати більше присутності міжнародного співтовариства на Донбасі і наш шанс поступово витискувати звідти російські Збройні сили, російську техніку, російських найманців і, звичайно, терористичні війська.</p>
<p>Другий момент – це логіка політичного процесу. Ви знаєте, що нам весь цей час намагалися нав'язати або прийняття закону про особливості місцевого врядування, або невідомо яку логіку "списочной амністії". Нічого цього ніколи не буде.</p>
<p>Вчора… один з результатів паризької зустрічі – це відміна чергових фейкових виборів, хоча зараз, звичайно, час відмінити ще фейкові вибори від&nbsp; 2 листопада. Але насправді ключова домовленість – щодо парламентів майбутніх виборів на Донбасі.&nbsp;</p>
<p>Перше. Вони мають відбутися, коли цьому відповідатиме безпекова ситуація, і контролювати це буде Бюро з демократії і прав людини. Бюро з демократії і прав людини буде допущено на територію Донбасу, буде дивитися і слідкувати за ситуацією. І на основі об'єктивних критеріїв ОБСЄ зробить висновок, яким чином просуватися далі.</p>
<p>Другий момент. Будь-які параметри майбутніх виборів будуть обговорюватися виключно на основі українського законодавства і за критеріями ОБСЄ. І ми, до речі, довели ще раз разом, не тільки ми, а й німецька і французька делегація, що є критерії ОБСЄ. Ці критерії ОБСЄ – свобода ЗМІ, свобода участі політичних партій – вони є визначальними для будь-якої демократії. Ними не можна нехтувати, ними не можна гратися. Тому Бюро з демократії і прав людини, починаючи з наступного засідання, буде постійно присутня в цьому процесі. І саме так буде організований процес підготовки.</p>
<p>І третій момент – це те, що називається "гуманітарний вимір". Зараз всім прекрасно зрозуміло, що Росія повністю відповідальна за гуманітарну кризу на Донбасі. Останні випадки, які обговорювалися в Парижі, кричущі випадки, коли, наприклад, з Луганська намагаються просто вигнати всі організації системи ООН або коли організації системи ООН примушують там начебто реєструватися, вони ведуть ситуацію в нікуди. Так само, як доступ гуманітарної допомоги,&nbsp; так само як доступ Червоного Хреста до наших полонених, наших заручників, які знаходяться на Донбасі. І це є одними&nbsp; із ключових вимог саме в гуманітарному блоці. Звичайно, також і&nbsp; звільнення наших політичних в'язнів в Росії, де російська делегація і, зокрема, Президент Росії намагається і далі посилатися на російську систему, яку… яка, як ми всі прекрасно&nbsp; розуміємо, працює. Тому оці три основні блоки домовленостей: безпека, політичний вимір і гуманітарний вимір, – є дуже важливими. Дуже важливими, оскільки ми знаходимося порівняно з Мінськом в іншій реальності.</p>
<p>І я хочу з цієї трибуни, цієї шанованої трибуни ще раз висловити вдячність нашим друзям і партнерам, нашим німецьким і французьким друзям і партнерам за постійний тиск, за розуміння, за сприяння&nbsp; і за дуже чіткий меседж,&nbsp; що порушення Мінських домовленостей з боку Росії має свою ціну зараз у вигляді політичного тиску, у вигляді санкцій і матиме додаткову ціну у разі, якщо Росія і надалі&nbsp; не буде виконувати Мінські домовленості.</p>
<p>Наразі ми концентруємося на виконанні того, про що вдалося домовитися, і&nbsp; знову-таки це, на жаль. не фінішна&nbsp; пряма російської агресії, але настрій і атмосфера сприйняття нашої сили є абсолютно іншими. І тому ми знаходимося в нормандському процесі, дійсно, і&nbsp; іншій реальності.</p>
<p>Дуже дякую. Я хотів би зупинитися тут і готовий відповісти на запитання.</p>
<p>&nbsp;</p>
<p>ГОЛОВУЮЧИЙ. Дякую, Павло Анатолійович, за інформацію.</p>
<p>Прошу, колеги, підготуйтесь до запису на запитання. 10 хвилин –&nbsp; на запитання. Будь ласка,&nbsp; записуйтесь. 10 хвилин – на запитання.</p>
<p>Будь ласка, Світлана Заліщук, "Блок Петра Порошенка".</p>
<p>&nbsp;</p>
<p>10:53:05</p>
<p>ЗАЛІЩУК С.П.</p>
<p>Шановний пане міністре! Я дуже вдячна, що ви знайшли час і прийшли пояснити нам результати паризької зустрічі.</p>
<p>Не можна недооцінити взагалі важливість пояснення парламенту і суспільству, що відбувається, тому що, безумовно, від продовження мінського процесу буде залежати шлях розвитку держави. Тому я закликаю вас більше цьому присвячувати часу. В мене є два питання водночас.</p>
<p>Перше. Президент Олланд у своєму виступі сказав про не амністію, а імунітет для тих кандидатів, які будуть балотуватися на окупованих територіях, деокупованих територіях.</p>
<p>І друге. Скажіть, будь ласка, чи в переговорах йшлося про забезпечення кордону? На якому етапі буде встановлено контроль української держави над українсько-російським кордоном у зв'язку з виборами?</p>
<p>Дякую.</p>
<p>&nbsp;</p>
<p>10:54:04</p>
<p>КЛІМКІН П.А.</p>
<p>Дякую за це запитання.</p>
<p>Звичайно, я готовий проводити і присвячувати стільки часу для спілкування з членами парламенту, скільки це потрібно. І вважайте це моїм обов'язком.</p>
<p>Ідея щодо імунітету, вона була висловлена французькою стороною. Це одна із ідей, яка обговорюється під час постконфліктного врегулювання.</p>
<p>Але я хочу сказати одну річ дуже чітко: будь-які тимчасові імунітети, тимчасові імунітети від кримінального переслідування нікого не звільнять від повномасштабної амністії. Амністія – це не є політичний процес. Амністія – це юридичний процес. Вона може відбутися тільки коли у нас на місцях будуть повністю органи прокуратури, які знаходяться в рамках українського законодавства і суди, які діють в рамках українського законодавства.</p>
<p>Досвід…</p>
<p>&nbsp;</p>
<p>ГОЛОВУЮЧИЙ. Дякую, Павло Анатолійович.</p>
<p>&nbsp;</p>
<p>10:54:44</p>
<p>КЛІМКІН П.А. Я хочу… Досвід такої амністії є, наприклад, в Балканських країнах. В Хорватії амністія тривала 12 років.</p>
<p>Тому амністія – юридичний процес, а не будь-яка…</p>
<p>&nbsp;</p>
<p>ГОЛОВУЮЧИЙ. Дякую. Колеги, я просив би, лаконічні питання, лаконічні відповіді. У нас виділено 10 хвилин, щоб всі встигли задати запитання. Будь ласка, народний депутат Рябчин. А, Кужель? Соболєв, Сергій Соболєв, будь ласка.</p>
<p>&nbsp;</p>
<p>10:55:41</p>
<p>СОБОЛЄВ С.В.</p>
<p>Соболєв, "Батьківщина". У мене питання складається з двох частин. Чи правильно ми всі розуміємо і це є чітка позиція МЗС, що будь-які вибори на території частини Донбасу можуть проводитись виключно тільки після звільнення цієї території від бандформувань, наймитів, російських регулярних військ, виведення всієї техніки і обміну заручниками. Це перше питання.</p>
<p>І друга складова. Чи не вважаєте ви, яка офіційна позиція МЗС, що перенесення, а не скасування виборів, ще й на 21 лютого, це дату розстрілу Майдану, є першим порушенням з боку Путіна і його прибічників паризьких домовленостей? Дякую.</p>
<p>&nbsp;</p>
<p>10:56:33</p>
<p>КЛІМКІН П.А. Дякую за це запитання. По всіх критеріях міжнародного права і по всіх критеріях, які у нас є, вибори на території, де присутні іноземні війська або іноземна техніка, вони за визначенням неможливі. Яким чином можна проводити вибори, коли по вулицях Донецька чи Луганська їздять танки чи ходять люди з автоматами? Тому я і спеціально зробив наголос на домовленості щодо доступу ОБСЄ до всієї території Донбасу. Саме це буде першим кроком у виведенні цих сил.</p>
<p>І другий момент. Саме Бюро з демократії і прав людини зробить попередній висновок щодо наявності безпекової ситуації для проведення виборів. І якщо такої ситуації не буде, про ніякі вибори мова, не йде мови.</p>
<p>Другий момент. Ми домовлялися в Парижі про скасування цих виборів. Гра з перенесенням, я вже не буду коментувати дату, це, звичайно, брудна гра. І на сьогодні…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка. Я прошу лаконічніше відповідати.</p>
<p>&nbsp;</p>
<p>КЛІМКІН П.А. Дякую. На сьогодні нашим абсолютним пріоритетом є погодження: перше, умов, за яких мають відбутися вибори, а друге, виборчих модальностей яким чином врахувати особливості таких виборів, зокрема щодо забезпечення голосування і виборності для тимчасово переміщених осіб. Я вибачаюсь за цей бюрократичний термін.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, народний депутат Бойко, "Опозиційний блок".</p>
<p>&nbsp;</p>
<p>10:58:14</p>
<p>БОЙКО Ю.А.</p>
<p>Шановний Павло Анатолійович! Перед усе я хочу висловити позицію нашої політичної сили, що припинення бойових&nbsp; дій на територіях Донбасу – це, безумовно, перемога України. Тому що це на нашій території були трагедії і завершення цих трагедій – це наша перемога.</p>
<p>Я вважаю, що проведення виборів на територіях Донбасу по українському законодавству є прямим шляхом для уникнення замороженого конфлікту, що, на жаль, є частою подією на територіях минулого Радянського Союзу. І це також є&nbsp; важкий, але справедливий, правильний шлях для того, щоб уникнути замороженого конфлікту і трагедії в майбутньому.</p>
<p>І питання до вас: скажіть, будь ласка,&nbsp; враховуючи те, що парламент повинен законодавчо закріпити міжнародні домовленості, яка підтримка від парламенту потрібна для вашого відомства, щоб з успіхом завершити ці домовленості? Дякую.</p>
<p>&nbsp;</p>
<p>10:59:26</p>
<p>КЛІМКІН П.А.</p>
<p>Дякую. Підтримка парламенту – це в першу чергу, політична підтримка – це єдність і підтримка Мінських домовленостей. Мінські домовленості абсолютно відомі.</p>
<p><i>&nbsp;</i></p>
<p>ГОЛОВУЮЧИЙ.&nbsp; Дякую за лаконічну відповідь.</p>
<p>Будь ласка,&nbsp; Рефат Чубаров, "Блок Петра Порошенка".</p>
<p>&nbsp;</p>
<p>10:59:41</p>
<p>ЧУБАРОВ Р.А.</p>
<p>Шановний пане міністр! Приймаю все те, що вами з трибуни було пояснення, але не має, принаймні у мене, відповіді на питання, чому і звідки у нас впевненість в тому, у нас, у наших партнерів, що Росія, яка брутально порушувала будь-які міжнародні норми та власні зобов'язання. Росія, яка окупувала Крим, буде виходити з якихось критерій ОБСЄ в питаннях виборів?&nbsp;</p>
<p>Чому на цих переговорах не ставиться питання щодо деокупації Криму? І, шановний пане міністр, коли ми говоримо від імені України про політв'язнів, не забуваймо про Ахтема Чийгоза, про семеро кримських татар, про Сенченка, про Кольченка – це кримські люди.</p>
<p>Я хотів би все-таки сказати: звідки у вас впевненість, що Росія буде дотримуватися цих домовленостей?</p>
<p>&nbsp;</p>
<p>11:00:52</p>
<p>КЛІМКІН П.А. Дякую за запитання.</p>
<p>По-перше, у нас немає довіри до Росії, ні у кого в цивілізованому світі немає довіри до Росії. Це доконаний факт. Така довіра не виникне і в майбутньому. І наш шанс в рамках "Нормандського формату", в рамках іншого формату використовувати нашу силу, але також політичний і інший, санкційний зокрема, тиск наших друзів і партнерів, для того щоб примусити Росію дотримуватися цих ключових стандартів і для того щоб міжнародне співтовариство було там присутнє.</p>
<p>Другий момент. Тема Криму ніколи, ніколи не зникне, поки Крим не буде звільнений від Росії. "Нормандський формат" створений спеціально для опрацювання того, що відбувається на Донбасі, але тема Криму… от будь-яка зустріч, в якій я брав участь, де брала участь Україна, це, в принципі, навіть початок з точки зору того, що політв'язні мають розглядатися абсолютно всі, і в тому числі і кримськотатарські. І я абсолютно згоден…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Анатолій Матвієнко, "Блок Петра Порошенка". Лаконічно, прошу, запитання, лаконічна відповідь.</p>
<p>&nbsp;</p>
<p>11:02:11</p>
<p>МАТВІЄНКО А.С.</p>
<p>"Блок Петра Порошенка", Матвієнко Анатолій. Павло Анатолійович, ну, я хотів би висловити вам і дипломатії нашій вдячність за велику роботу. По-друге, я хочу підтримати пана Чубарова за те, що ми не можемо не говорити про Крим. Ми не чуємо від вас розмови про Крим, публічної позиції немає. Не може бути жодних переговорів, де не згадується Крим.</p>
<p>Суть мого запитання зводиться до наступного. У політичному блоці, про який ви заявили, ви нічого не сказали з приводу вашої домовленості про те, що <a name=_GoBack></a>не можливі вибори на окупованих територіях Донбасу і Луганська без наведення порядку або контролю над кордоном і дійсно демілітаризації всієї цієї території. Ви сказали, що ви цю позицію підтримуєте, але чи це було предметом переговорів в Парижі? І чи даєте ви нам запевнення, що ця умова буде обов'язковою умовою в вашій політиці і вашого відомства? Дякую.</p>
<p>&nbsp;</p>
<p>11:03:20</p>
<p>КЛІМКІН П.А.</p>
<p>По-перше, я вас запевняю, що Крим ніколи, ні жодним чином не зникав з порядку денного жодних переговорів, знову таки, в яких я брав участь, в яких брали участь делегації України. Я впевнений, і я розмовляю зі всіма міжнародними партнерами, що вони в кожній своїй зустрічі і в кожних переговорах піднімають дуже чітко ситуацію навколо Криму. І, до речі, стосовно Криму діє окремий пакет санкцій, який буде діятимете до того часу, поки ситуація не буде влаштована.</p>
<p>І другий момент щодо виборів. Без демілітаризації Донбасу звичайно жодні вибори неможливі, і це звичайно обговорювалось в п'ятницю також.</p>
<p>Звичайно. І ОБСЄ має вийти безпосередньо і саме місія ОБСЄ не тільки на всю територію Донбасу, а саме і на кордон. І з цього потрібно початися реальний контроль над тим, що все що закачується в Україну має припинитися.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Павло Анатолійович, насправді у нас час, відведений, завершився, але є три фракції, які хочуть задати по одному питанню. Тому, будь ласка, "Радикальна фракція" – одне запитання, потім – "Народний фронт" і потім – "Самопоміч". Три запитання і завершуємо.</p>
<p>&nbsp;</p>
<p>11:04:44</p>
<p>ЛЯШКО О.В.</p>
<p>Олег Ляшко, "Радикальна партія". Дякуємо, пане міністре, що ви прийшли до парламенту прозвітувати про результати переговорів. Але я переконаний, що суспільство на цій трибуні хотіло бачити Президента Порошенка для того, щоб він поінформував українське суспільство про результати переговорів.</p>
<p>У мене до вас два конкретних запитання. Чому влада обманює українське суспільство? Коли голосували зміни до Конституції розказували, що ніякого особливого статусу для Донбасу немає. 2 жовтня німецький канцлер Меркель заявила про те, що домовилися&nbsp; про особливий&nbsp; статус для Донбасу&nbsp; в Конституції.&nbsp; Прошу підтвердити є чи немає і про що домовились щодо&nbsp; особливого статусу для Донбасу.</p>
<p>Друге. Я хочу, щоб ви зараз&nbsp; на всю Україну всьому українському суспільству підтвердили про те, що&nbsp; жодних виборів&nbsp; на Донбасі, поки не будуть виведені звідти російські окупаційні війська і не перекрито кордон, жодних виборів не буде. Раз.</p>
<p>І друге. Ніякої амністії вбивцям українських патріотів, українських військовослужбовців…</p>
<p>&nbsp;</p>
<p>11:05:59</p>
<p>КЛІМКІН П.А.</p>
<p>Дякую за це запитання. По-перше, ніякого особливого&nbsp; статусу в природі немає. Є Закон&nbsp; про особливості&nbsp; місцевого самоврядування, який проголосувала…</p>
<p>&nbsp;</p>
<p>ГОЛОВУЮЧИЙ. І це є правда.</p>
<p>&nbsp;</p>
<p>КЛІМКІН П.А.&nbsp; … Верховна Рада. Цей закон, на який&nbsp; є відповідне&nbsp; посилання у змінах до Конституції, є єдиним моментом, який забезпечує особливості місцевого самоврядування. І тому я пропоную&nbsp; припинити гратися&nbsp; з цією термінологією.</p>
<p>Другий момент.&nbsp; Я знову-таки багато разів казав про амністію і ще раз&nbsp; кажу. Всі, хто здійснили злочини проти людяності, вони аж ніяким чином&nbsp; під амністію не підпадають. Вони ніколи не будуть підпадати під амністію. Ніколи ті, хто вбивав, хто збивав малайзійський літак, хто стріляв по&nbsp; Маріуполю,&nbsp; Волновасі, ніколи не підпадають під амністію. І це, до речі,&nbsp;&nbsp; не тільки наші моральні зобов'язанні, це і ключеві стандарти&nbsp; міжнародного права. Всі, хто здійснив злочини проти людяності, до них буде не амністія, а&nbsp; абсолютно інший підхід.</p>
<p>&nbsp;</p>
<p>ЛЯШКО&nbsp; О.В.&nbsp; А вибори?</p>
<p>&nbsp;</p>
<p>КЛІМКІН П.А. Вибори звичайно…</p>
<p>&nbsp;</p>
<p>ГОЛОВУЮЧИЙ. Завершіть, будь ласка, пане міністр.</p>
<p>&nbsp;</p>
<p>КЛІМКІН П.А. Яким&nbsp; чином можуть відбутися вибори, коли там&nbsp;&nbsp; знаходяться російські&nbsp; війська і російська техніка. Є ж і міжнародні&nbsp; критерії. Для чого ми намагаємося&nbsp; відкрити&nbsp;&nbsp; доступ для ОБСЄ, відкрити доступ&nbsp; для Бюро&nbsp; з демократії&nbsp; прав людини? Для того, щоб вони бачили теж об'єктивно, що відбуваються на Донбасі, і якими є безпекові умови для можливих виборів.&nbsp; Немає&nbsp; безпекових умов – немає виборів.</p>
<p>&nbsp;</p>
<p>ГОЛОВУЮЧИЙ. Якщо підвести риску під тим, що сказав міністр.</p>
<p>Перше. Жодного особливого статусу територій не визначено проектом&nbsp;&nbsp; до&nbsp; Конституції – раз.</p>
<p>Друга позиція. Жодної амністії злочинцям проти людства, вбивцям, не може бути взагалі, навіть в подумках.&nbsp;&nbsp;&nbsp;</p>
<p>І третя позиція. Вибори можуть відбутись тоді,&nbsp; коли&nbsp; всі, хто мають зброю, будуть повністю звідти викинуті з цієї території, яка є українською, яка не має жодного спеціального статусу і не буде мати, і це мають бути бездискусійні норми.</p>
<p>Будь ласка, прошу, Леонід Ємець.</p>
<p>Вистачить, колеги! Вистачить спекулювати на цих темах.</p>
<p>&nbsp;</p>
<p>11:08:25</p>
<p>ЄМЕЦЬ Л.О. Леонід Ємець,&nbsp; фракція&nbsp; "Народний фронт".</p>
<p>Наша фракція, безумовно, абсолютно вітає те, що вже декілька тижнів забезпечується зупинка вогню і припинення військових дій, відповідно до Мінських угод.&nbsp;</p>
<p>А в мене питання до пана міністра все-таки більш юридично-бюрократичного характеру. От все-таки, щоб ми зрозуміли, проведення&nbsp;&nbsp; виборів і виведення військ, який алгоритм? Чи передбачаємо ми процедуру, за якою проведення законодавчої процедури прийняття Закону про вибори на території Донбасу можливо лише після того, як там буде фактично засвідчення виведення іноземних військ і озброєних бандитських формувань, чи ви все-таки передбачаєте алгоритм, за яким процедура почнеться&nbsp; прийняття закону, але вже в законі,&nbsp; буде передбачено особливості умови про те, що вибори будуть проведені виключно після того як буде фактично засвідчення&nbsp; виведення військових формувань. Тобто питання дуже просте: ми починаємо приймати закон після того як…</p>
<p>&nbsp;</p>
<p>11:09:40</p>
<p>КЛІМКІН П.А. Дуже проста відповідь: починати обговорення можливих умов проведення виборів, включаючи те, що нам критично потрібно, право на голосування тимчасово переміщених осіб і право бути&nbsp;&nbsp; обраним, саму дискусію як таку, зокрема з&nbsp; залученням ОБСЄ і на основі стандартів ОБСЄ, можна починати зараз. Проводити вибори і визначати умови цих виборів, в тому числі законодавчо, ми можемо тільки тоді, коли ми впевнені, що умови для цих виборів, саме на особливих територіях, які зараз окуповані, вони однозначно є.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, Семен Семенченко, "Самопоміч".</p>
<p>&nbsp;</p>
<p>11:10:22</p>
<p>СЕМЕНЧЕНКО С.І.</p>
<p>Уважаемый пан министр, скажіть мені, будь ласка, вот я запросил в МЗС официально текст Минских соглашений, о неукоснительности соблюдения которых постоянно говорит как Президент Украины, так и Резолюция Совета безопасности ООН, которая поддержала.</p>
<p>Здесь написано в пункте 9, что восстановление контроля за нашей границей начинается в первый день после местных выборов и завершается после всеобъемлющего политического урегулирования.</p>
<p>Дальше указано, что включается в&nbsp; эти меры, которые обязательно нужно для этого принять, в том числе, освобождение от наказания, преследования и дискриминации лиц, связанных с событиями, имевшими место в отдельных районах Донецкой, Луганской областей. То есть если мы подписали&nbsp; эти соглашения и заявляем о неукоснительном соблюдении, если это одобрено Советом безопасности ООН и заявлениями массы мировых лидеров, каким образом де-факто мы избежим такой последовательности?</p>
<p>Дякую.</p>
<p>&nbsp;</p>
<p>11:11:27</p>
<p>КЛІМКІН П.А. Де-факто послідовність полягає в наступному: започаткування процедури можливо тільки після проведення виборів. Воно можливе суто юридично, оскільки до виборів у нас нема ніяких місцевих легітимних&nbsp; органів влади на місцях. Відповідно, ніяким чином у нас не буде справжніх органів прокуратури України і справжніх судів.</p>
<p>Після виборів ми можемо започаткувати цю процедуру. Скільки вона буде тривати, я на сьогодні сказати не можу, оскільки, знову-таки випадок Хорватії – 12 років, випадок інших балканських країн знову... Тому факт започаткування не означає, що сама процедура має закінчитись. Це – юридична, а не політична процедура.</p>
<p>&nbsp;</p>
<p>ГОЛОВУЮЧИЙ. Шановні колеги, я думаю, що можемо подякувати міністру закордонних справ за вичерпні відповіді на запитання. На жаль, час вичерпано, маємо переходити до розгляду питань порядку денного. Дякуємо, пане міністр, за завжди готовність якісної співпраці з українським парламентом.</p>
<p>Шановні колеги, переходимо до розгляду питань порядку денного. У нас є дві ратифікації, які подані Президентом України, два проекти закону.</p>
<p>У зв'язку з тим, що сьогодні зараз відбувається засідання уряду, доповідати ці два законопроекти будуть заступники міністрів: перший заступник міністра&nbsp; культури і заступник&nbsp; міністра екології та природних ресурсів.</p>
<p>Будь ласка,&nbsp; шановні колеги, питання ратифікації (0061) проект Закону про приєднання України до Міжнародного центру вивчення питань збереження та відновлення культурних цінностей. Є пропозиція: розглянути цей проект Закону про ратифікацію за скороченою процедурою. Будь ласка,&nbsp; прошу визначатися.</p>
<p>Це Закон про ратифікацію. Колеги, уважно! Щодо розгляду ратифікації за скороченою процедурою. Прошу. Пропозиція, будь ласка.</p>
<p>&nbsp;</p>
<p>11:13:40</p>
<p>За-133</p>
<p>Колеги, ще раз… Я розумію. Сконсолідуйтесь, будь ласка. Будь ласка,&nbsp; шановні колеги,&nbsp; внесена пропозиція&nbsp; щодо розгляду питань Закону про ратифікацію за скороченою процедурою. Увагу! Будь ласка,&nbsp; шановні колеги, прошу голосувати щодо розгляду цього питання&nbsp; за скороченою процедурою. Прошу голосувати.</p>
<p>&nbsp;</p>
<p>11:14:18</p>
<p>За-160</p>
<p>Дякую, шановні колеги.</p>
<p>Будь ласка, Ліховий Ігор Дмитрович, прошу, доповідайте.</p>
<p>&nbsp;</p>
<p>11:14:42</p>
<p>ЛІХОВИЙ І.Д.</p>
<p>Шановний пане Голово! Шановні народні депутати! До розгляду пропонується винесений Президентом України проект Закону України (0061) про приєднання України до Міжнародного центру вивчення питань збереження та відновлення культурних цінностей.</p>
<p>Основною метою діяльності цієї міжурядової організації, до якої входить сьогодні&nbsp; 134 країни, є сприяння збереженню і відновленню культурних цінностей у світовому масштабі. Впевнений, що в умовах&nbsp; сьогодення питання збереження культурної спадщини є, як ніколи, актуальними.</p>
<p>Для України участь в ICCROM, саме так скорочено називається ця організація, сприятиме обміну досвідом, навчанню українських фахівців у галузі охорони і збереження культурної спадщини, новітнім реставраційним технологіям, а відтак, сприятиме підвищенню якості збереження культурної спадщини України.</p>
<p>Варто зазначити, що приєднання України до&nbsp; ICCROM&nbsp; передбачено пунктом 453 "Заходи із імплементації Угоди про асоціацію між Україною та Європейським Союзом".</p>
<p>Прийняття Закону України дозволить суттєво підвищити якість збереження культурної спадщини в нашій державі, надавши доступ українським фахівцям до світового досвіду у цій царині. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, співдоповідь. Голова підкомітету Комітету у закордонних справах Світлана Заліщук, будь ласка.</p>
<p>&nbsp;</p>
<p>11:16:19</p>
<p>ЗАЛІЩУК С.П.</p>
<p>Шановний головуючий, шановні колеги! Комітет у закордонних справах розглянув законопроект, внесений Президентом України про приєднання України до Міжнародного центру вивчення питань збереження та відновлення культурних цінностей і одноголосно рекомендує Верховній Раді підтримати його.</p>
<p>Водночас ми просимо врахувати наші зміни та доповнення. А саме - у пункті першому проекту закону речення сформулювати таким чином: "Приєднатися на умовах, визначених Статутом Міжнародного центру вивчення питань збереження та відновлення культурних цінностей", додати слово "додається".</p>
<p>Наступне речення сформулювати таким чином: "Генеральним директором Організації Об'єднаних Націй з питань освіти, науки і культури ЮНЕСКО ", в дужках: "офіційної заяви про приєднання України".</p>
<p>І у пункті другому проекту відповідне речення сформулювати таким чином: "Генеральному директорові ЮНЕСКО офіційну заяву про приєднання України".</p>
<p>Головне науково-експертне управління так само підтримує цей законопроект. Прошу голосувати.</p>
<p>&nbsp;</p>
<p>ГОЛОВУЮЧИЙ. Дякую. Шановні колеги, будь ласка, два – "за", два – "проти" є необхідність? Будь ласка, два – "за", два – "проти" запишіться.</p>
<p>Олег Ляшко.</p>
<p>&nbsp;</p>
<p>11:17:56</p>
<p>ЛЯШКО О.В.</p>
<p>Олег Ляшко, "Радикальна партія". Наша фракція буде підтримувати внесену Президентом проект Закону про приєднання України до Міжнародного центру вивчення питань збереження та відновлення культурних цінностей. Ми вважаємо, що будь-які законопроекти спрямовані на поглиблення нашої співпраці з міжнародною спільнотою мають бути в обов'язковому порядку підтримані в парламенті.</p>
<p>Але я хотів би зараз виступити на попередню тему, це доповідь міністра закордонних справ України пана Клімкіна щодо результатів переговорів в Парижі. Оскільки питання надзвичайно важливе і ключове для майбутнього розвитку ситуації в Україні. Мене дивує чому влада в Україні суспільству, власним співгромадянам говорить одне, а за кордоном міжнародним партнерам говорить зовсім про інше. Щойно пан Клімкін, відповідаючи на мої запитання, на запитання колеги Семенченко, на запитання колеги Соболєва, відповідав про те, що вибори можливі на Донбасі лише за умови виведення військ, що ніякої амністії бойовикам, убивцям, терористам не буде, і ніякого особливого статусу немає. Але ми читаємо повідомлення, які лунають з Парижу.</p>
<p>&nbsp;За результатами переговорів німецький канцлер каже, що домовились про особливий статус для Донбасу і цей особливий статус має бути закріплений в Конституції.</p>
<p>За результатами переговорів французький Президент Олланд каже, що домовились про амністію і імунітет для терористів, і це має бути до виборів зроблено. За ним повторює Президент Порошенко, що амністія стосується всіх без виключення терористів. Говорять уже про те, що спочатку вибори, а потім виведення російських військ і перекриття кордону.</p>
<p>Шановні представники влади, чи багато хто і нешановний, припиніть брехати українському суспільству, чесно говоріть про те, про що ви домовляєтесь за кордоном. Бо інформація, яку ми отримуємо із-за кордону, вона протирічить тому, про що щойно сказав пан Клімкін.</p>
<p>Якщо справді буде так, як доповів міністр, слава Богу. Але, якщо вибори на окупованій територіях – це неможливо. Ніякі…</p>
<p>&nbsp;</p>
<p>ГОЛОВУЮЧИЙ. Стаття&nbsp; 36 Регламенту Верховної Ради України пункт перший: "Промовець повинен&nbsp; виступати тільки з того питання, з якого йому надано слово, та дотримуватися тривалості часу, наданого для виступу". Ще раз повторити?&nbsp; 36 стаття, читаємо Регламент.</p>
<p>Шановні колеги,&nbsp; будь ласка,&nbsp; народний депутат&nbsp; Віталій Курило, "Блок Петра Порошенка".</p>
<p>&nbsp;</p>
<p>11:20:39</p>
<p>КУРИЛО В.С.</p>
<p>Шановні колеги,&nbsp; Віталій Курило, "Блок Петра Порошенка", Луганська область. Наша фракція&nbsp; буде голосувати і підтримувати цей проект Закону&nbsp;&nbsp; про приєднання України&nbsp; до Міжнародного центру&nbsp; вивчення питань збереження&nbsp; та відновлення культурних цінностей.</p>
<p>Справа у тому, що в&nbsp; сучасному&nbsp; світі дуже великі проблеми виникають зі збереженням культурних цінностей, особливо&nbsp; тих цінностей, яким&nbsp; уже не тільки&nbsp; століття, а і тисячоліття. Ви подивіться, що&nbsp; зараз робиться на території Сирії і&nbsp; Іраку, коли той же&nbsp; ІДІЛ знищив у Пальмірі цінності, яким понад 1000 років. І знищили так, що&nbsp; їм уже немає повернення. Тому&nbsp; Україна повинна робити все для того, щоб зберігати, примножувати цінності і особливо, щоб молоді покоління вивчали ці цінності.</p>
<p>Адже ще один&nbsp; момент.&nbsp; Ми тимчасово втратили Крим. І відповідно з цим ми втратили також значні культурні цінності. Нам треба бути як в можна більшій кількості міжнародних організацій, щоб усі знали, чи є&nbsp; золото скіфів, кому воно належить, і&nbsp; не виникало потім питань, кому належить Херсонес і кому&nbsp; належить все те, що є на нашій території, на території України. Тому я всіх&nbsp; закликаю підтримати цей законопроект.&nbsp; Дякую&nbsp; за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги,&nbsp; обговорення завершено.&nbsp;&nbsp; Прошу, займіть, будь ласка,&nbsp; свої місця, підготуйтесь до голосування. Переходимо до голосування проекту Закону&nbsp; про приєднання&nbsp; України до Міжнародного&nbsp; центру вивчення&nbsp; питань збереження та відновлення культурних цінностей, внесений Президентом України,&nbsp; 0061.</p>
<p>Вношу пропозицію&nbsp; голосувати його за основу та в цілому питання ратифікації. Готові голосувати, колеги? Будь ласка, прошу голосувати. Прошу підтримати. Голосуємо, колеги. Голосуємо. Ратифікація. Прошу голосувати.</p>
<p>&nbsp;</p>
<p>11:23:08</p>
<p>За-258</p>
<p>Рішення прийнято. Закон&nbsp; ухвалений. Дякую, шановні колеги.</p>
<p>Наступний проект Закону про прийняття Поправок до статей 25 і 26 Конвенції про охорону та використання транскордонних водотоків та міжнародних озер.</p>
<p>Шановні колеги, є пропозиція розглядати цей проект закону за скороченою процедурою. Прошу визначатися. Розгляд за скороченою процедурою, колеги. Питання ратифікації. Проект Закону про ратифікацію.</p>
<p>&nbsp;</p>
<p>11:23:46</p>
<p>За-161</p>
<p>Рішення прийнято, шановні колеги.</p>
<p>Будь ласка, доповідайте. Заступник міністра Ганна Вронська. Будь ласка.</p>
<p>&nbsp;</p>
<p>11:24:06</p>
<p>ВРОНСЬКА Г.О.</p>
<p>Шановні народні депутати! Шановний Голова Верховної Ради! Проект Закону України про прийняття поправок до Конвенції про охорону та використання транскордонних водотоків та міжнародних озер підготовлений нашим міністерством з метою прийняття поправок,&nbsp; ухвалених на третій сесії наради&nbsp; цієї Конвенції.</p>
<p>Сама Конвенція була прийнята в 1992 році. України приєдналася до Конвенції у 1999 році. Початково сторонами Конвенції були лише держави-члени Європейської економічної комісії (ЄЕК ООН), більшість з яких також&nbsp; є членами Європейського Союзу. У 2003 році Нарада сторін Конвенції прийняла поправку, яка надає можливість будь-якій іншій державі-члену ООН приєднатися до неї.</p>
<p>Проте, виходячи з змісту поправки запити про приєднання з боку інших держав можуть розглядатися лише тоді, коли поправка буде прийнята усіма членами, які початково ратифікували Конвенцію, у тому числі і Україною. На жаль, Україна залишилася єдиною державною, яка досі не прийняла цю поправку&nbsp; і таким чином блокує&nbsp; процес прийняття важливої конвенції.</p>
<p>Запропонований законопроект вже вносився на розгляд Верховної Ради, проте,&nbsp; не був розглянутий, в зв'язку з припиненням повноважень Верховної&nbsp; Ради у 2014 році.</p>
<p>Прийняття поправок до Конвенції, сприятиме підвищенню міжнародного іміджу України, залученню України до виконання міжнародних у регіоні і подальшому розвитку взаємопорозуміння та добросусідських відносин між Україною та державами-членами ЕЄК ООН.</p>
<p>Звертаємося до вас з проханням підтримати законопроект про прийняття&nbsp; поправок до Конвенції.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Співдоповідь голови Комітету з закордонних справ. Ганна Гопко,&nbsp; будь ласка.</p>
<p>&nbsp;</p>
<p>11:26:03</p>
<p>ГОПКО Г.М.</p>
<p>Дорогі українці, шановний головуючий, народні депутати! Комітет у закордонних справах розглянув внесений Президентом&nbsp; України проект Закону України&nbsp; про прийняття поправок до статей&nbsp; 26 і 26 Конвенції про охорону та використання транскордонних&nbsp; водотоків, та міжнародних озер.&nbsp; І, одноголосно,&nbsp; рекомендує Верховній Раді&nbsp;&nbsp; України підтримати цей&nbsp; законопроект.</p>
<p>У 1999&nbsp; році ще, Україна приєдналась до Конвенції&nbsp; про охорону та використання&nbsp; транскордонних&nbsp; водотоків, та міжнародних озер. Саме прийняття цього законопроекту, про прийняття поправок до конвенції,&nbsp; буде&nbsp; сприяти&nbsp; розширенню &nbsp;співпраці&nbsp; України&nbsp; з&nbsp; регіональними&nbsp; органами ООН. А також, в подальшому, уможливить приєднання до&nbsp; конвенції держав членів ООН, розташованих поза межами регіону&nbsp; Європейської Економічної Комісії ООН.</p>
<p>Комітет просить підтримати саме прийняття і ратифікацію цього&nbsp; проекту закону.</p>
<p>І також&nbsp; хотіла б з цієї трибуни, можливо в порушення Регламенту,&nbsp; але подякувати усім народним депутатам також представникам груп дружби, які їздять зараз за кордон і які&nbsp; лобіюють інтереси&nbsp; України – не своїх партій, а&nbsp; які виступають для того, щоб Україна і надалі отримувала міжнародну підтримку, фінансову, гуманітарну, які думають про те, як зберегти імідж&nbsp; України&nbsp; і виграти війну&nbsp; з агресором. І тому я хотіла б закликати всіх колег, які комунікують із нашими міжнародними партнерами: пам'ятайте про майбутнє держави, не думайте, що тільки вирішуючи свої внутрішні партійні речі,&nbsp; ви зможете думати про свої політичні&nbsp; дивіденди.</p>
<p>І ще одне хочу сказати:&nbsp; протистояти зовнішньому ворогу можна тільки маючи єдність всередині України. І сьогодні о другій годині Комітет у закордонних справах разом з Комітетом з питань євроінтеграції&nbsp; робить зустріч-нараду по пріоритетам зовнішньої політики, куди запрошені голови всіх делегацій, куди запрошені також керівники груп дружби, міністр закордонних справ для того, щоб обговорити, як ми спільно, як одна національна збірна, працюємо для того, щоб відстоювати наші національні…</p>
<p>&nbsp;</p>
<p>ГОЛОВУЮЧИЙ. Дякую. Для справедливості, хочу сказати, що треба дотримуватися регламенту у своїх виступах.</p>
<p>Є необхідність два – "за", два – "проти", шановні колеги? Немає два – "за", два – "проти"? Голосуємо.</p>
<p>Шановні колеги, будь ласка, займайте свої місця. Одну хвилину Іван Рибак, "Блок Петра Порошенка". Будь ласка, займайте свої місця.</p>
<p>&nbsp;</p>
<p>11:28:47</p>
<p>РИБАК І.П.</p>
<p>202 виборчий округ, Іван Рибак.</p>
<p>Шановні колеги, звісно, ми будемо голосувати за проект закону про прийняття правок до даної конвенції. Але залишається все ж таки питання від усіх представників Комітету з питань екологічної політики. До сьогоднішнього часу це питання не було розглянуто в комітеті, воно тільки сьогодні надійшло до нас в комітет. І давайте, будь ласка, перед тим, як дійсно важливі екологічні питання будуть розглядатися під куполом парламенту, перед тим їх все ж таки розглядати теж у комітетах, які мають причетність до даних питань. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, будь ласка, готуємось до голосування. Його розглядав Комітет у закордонних справах, як визначений, як головний комітет, оскільки це питання ратифікації конвенції. Ми жодного питання не розглядали без комітету.</p>
<p>Будь ласка, колеги, голосуємо 0062 проект Закону про прийняття поправок до статей 25 і 26 Конвенції про охорону та використання транскордонних водотоків та міжнародних озер. Будь ласка, голосуємо в цілому, прошу підтримати. Прошу підтримати, колеги.</p>
<p>&nbsp;</p>
<p>11:30:10</p>
<p>За-265</p>
<p>265 – закон ухвалено.</p>
<p>Шановні колеги, хочу з вами порадитись. У нас є декілька питань, які ми вчора не включили в порядок денний, це декілька блоків, і потім переходимо до розгляду організаційних питань щодо комітетів.</p>
<p>Перше питання: 3207 – це питання щодо електронного документообігу до другого читання, тобто економія мільйонів видатків Верховної Ради і зменшення використання паперу.</p>
<p>Другий блок: питання безвізового режиму – це питання 3154, 3155, 3171 – це внесені урядом, урядові три законопроекти. 3177 – це питання, що врегульовує питання військово-цивільних адміністрацій. 3196 і 3197 – це питання боротьби з корупцією та досудового розслідування.</p>
<p>Можливо ми підемо по блокам таким чином голосувати ці закони? Тобто ми зараз включимо в порядок денний, далі вони будуть направлені в комітети, в комітетах опрацьовані будуть, і після того ми будемо їх розглядати по готовності відповідно до Регламенту. Немає заперечень, до такого підходу? Чи всі зразу включаємо в порядок денний? Всі одразу?</p>
<p>Колеги, прошу сконцентруватись: включення до порядку денного сесії питань, які не були включені до порядку денного сесії. Тобто ми зараз їх включаємо для розгляду відповідно до Регламенту, можливо, щоб ті, які будуть готові, на цьому пленарному тижні. Приймається така пропозиція?</p>
<p>Колеги, ще раз: 3207 – електронний документообіг, зміни до Регламенту. 3154 – питання стосовно безвізового режиму, урядом внесено. 3155 – урядом внесено з питань безвізового режиму. 3171 – урядовий, теж з питань безвізового режиму. Питання військових цивільних адміністрацій – 3177. Далі: питання боротьби з корупцією та досудового розслідування – 3196, 3197. Я прошу всіх колег сконцентруватись і дати можливість комітетам в цьому питанні попрацювати.</p>
<p>Будь ласка, займіть свої місця, питання, які необхідно включити до порядку денного сесії для розгляду в комітетах, а потім ухвалення. Готові голосувати, колеги? Будь ласка,&nbsp; голосуємо.</p>
<p>Ті, що я перелічив закони, включення в порядок денний сесії і по готовності відповідно до Регламенту з можливістю розгляду на цьому пленарному тижні. Прошу голосувати. Прошу голосувати, колеги, прошу підтримати цю ініціативу. Сьогодні просто з обіду будуть комітети, можливо, вони б вже змогли розглядати. Прошу підтримати. Прошу підтримати, колеги.</p>
<p>&nbsp;</p>
<p>11:33:06</p>
<p>За-185</p>
<p>Так, в цілому не приймається.</p>
<p>Тоді давайте таким чином. 3207 – внесення змін до Регламенту щодо електронного документообігу до другого…</p>
<p>Будь ласка, Олег Романович, хвилину.</p>
<p>&nbsp;</p>
<p>11:33:21</p>
<p>БЕРЕЗЮК О.Р.</p>
<p>Вельмишановний Володимире Борисовичу, всі законопроекти, які ви пропонуєте, справді є дуже важливими, але жоден з них не пройшов комітету, жоден. Тому ми включимо ці важливі законопроекти, як тільки вони пройдуть комітет і навіть ще не з'являться в електронній базі як ті, що пройшли.</p>
<p>І прошу вас дотримуватися оцієї книжечки, яку ви сьогодні цитували, дуже ретельно, будь ласка.</p>
<p>&nbsp;</p>
<p>ГОЛОВУЮЧИЙ. Вельмишановний колега, наголошую на тому, що прийняття до порядку денного сесії передбачає включення в порядок денний сесії законів, які будуть розглянуті в комітетах, я про це і говорю. А якщо ви не підтримуєте цю ініціативу, ну, добре, будемо ще працювати в паперовому вигляді, будемо витрачати мільйони коштів. Ну, якщо це когось влаштовує, ну, будь ласка.</p>
<p>Прошу, колеги, ще раз. 3207: проект Закону про внесення змін до Регламенту Верховної Ради України (щодо оптимізації законодавчого процесу – електронного документообігу). Включення до порядку денного і направлення до комітету на розгляд. Будь ласка, шановні колеги, прошу голосувати, прошу підтримати: електронний документообіг в парламенті. 3207, включення в порядок денний сесії.</p>
<p>&nbsp;</p>
<p>11:34:46</p>
<p>За-198</p>
<p>Немає необхідної кількості голосів. Інші, я думаю, що поки що недоцільно тоді ставити щодо включення до порядку денного.</p>
<p>Добре, йдемо далі. По постановах щодо організаційних питань. Проект постанови про внесення змін до Постанови Верховної Ради України про обрання голів, перших заступників, заступників голів, секретарів, членів комітетів Верховної Ради України восьмого скликання та обрання відповідних голів і заступників комітетів. 3115, Павло Пинзеник, будь ласка. 3115, 3116, доповідає Павло Пинзеник. Будь ласка.</p>
<p>&nbsp;</p>
<p>11:35:40</p>
<p>ПИНЗЕНИК П.В.</p>
<p>Шановні колеги, вашій увазі пропонується законопроект, реєстраційний номер 3115. На своєму засіданні 16 вересня 2015 року розглянув комітет заяву народного депутата України, члена депутатської фракції партії "Блок Петра Порошенка" Луценко Ірини Степанівни про обрання її членом Комітету з питань податкової і митної політики, увільнивши при цьому від обов'язків члена Комітету у закордонних справах.</p>
<p>Комітет зазначив, що на момент створення комітетів Верховної Ради&nbsp; України восьмого скликання від депутатської фракції партії "Блок Петра Порошенко", було обрано до складу Комітет з питань&nbsp; податкової і митної політики 14 народних депутатів України, з яких народний депутат України Насіров Роман достроково припинив свої повноваження 2 вересня 2015 року.</p>
<p>Враховуючи викладене комітет прийняв рішення, що згідно з пунктом 1 частини І статті 15 Закону України "Про комітети Верховної Ради&nbsp; України" можна внести на розгляд Верховної Ради України відповідний проект&nbsp; постанови і рекомендувати Верховній Раді</p>
<p>України визначитися шляхом голосування щодо обрання народного депутата України Луценко Ірини Степанівни членом Комітету з питань&nbsp; податкової і митної політики. Просимо визначатися.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>І друга постанова – 3116.</p>
<p>&nbsp;</p>
<p>11:37:24</p>
<p>ПИНЗЕНИК П.В.</p>
<p>Друга постанова… Наступна постанова, реєстраційний номер 3116, стосується заяви народного депутата України, члена депутатської фракції партії "Блок Петра Порошенка" Березенка Сергія Івановича про обрання його членом Комітету з питань&nbsp; охорони здоров'я.</p>
<p>Враховуючи те, що розрахункову квоту депутатської фракції партії "Блок Петра Порошенка" в Комітеті з питань&nbsp; охорони здоров'я повністю не використано, комітет прийняв рішення підтримати заяву народного депутата України Березенка і вніс на розгляд Верховної Ради відповідний проект постанови (реєстраційний номер 3116).</p>
<p>Нагадаю шановним колегам, що народний депутат Березенка наразі не є членом жодного комітету Верховної Ради України.</p>
<p>Просимо визначитися шляхом голосування.</p>
<p>&nbsp;</p>
<p>ГОЛОВУЮЧИЙ. Колеги, ми вже обговорювали це питання, 3115, 3116.</p>
<p>Колеги, будь ласка, займайте свої місця.</p>
<p>3115, включення в комітет. 3115, постанова. Готові голосувати? Будь ласка, займайте місця, депутати. 3115 – про включення до складу комітету. Голосуємо? Будь ласка, в цілому проект постанови.</p>
<p>3115, прошу підтримати. Це організаційне питання парламенту.</p>
<p>&nbsp;</p>
<p>11:38:51</p>
<p>За-192</p>
<p>192 голоси – не вистачає для прийняття позитивного рішення з цього питання. Я думаю, що всі інші питання будуть аналогічними.</p>
<p>Добре. Це організаційне питання. Ми зможемо ще раз його розглядати, коли буде політична воля у народних депутатів.</p>
<p>Переходимо до наступного питання, шановні колеги. Питання розгляду законопроектів у першому читанні.</p>
<p><a href="http://w1.c1.rada.gov.ua/pls/zweb2/webproc4_2?pf3516=3017&skl=9" target=_blank>3017</a> – проект Постанови про внесення зміни до пункту 4 Постанови Верховної Ради України "Про призначення чергових виборів депутатів місцевих рад та сільських, селищних, міських голів у 2015 році". Будь ласка, Сергій Власенко.</p>
<p>Добре. Регламент 4 хвилини, але є пропозиція розглянути за скороченою процедурою ці питання. Так я розумію? Да? Є пропозиція комітету. Ну визначимося зараз. Будь ласка, 3017, щодо розгляду проекту постанови за скороченою процедурою. Це пропозиція комітету так розглядати, я внесу її.&nbsp;</p>
<p>Точніше, автора, вибачте. 3017. Будь ласка. Щодо розгляду питання за скороченою процедурою.</p>
<p>&nbsp;</p>
<p>11:40:21</p>
<p>За-165</p>
<p>Рішення прийнято. Будь ласка, 4 хвилини як від автора і комітету. Будь ласка, Сергій Володимирович, доповідайте.</p>
<p>&nbsp;</p>
<p>11:40:30</p>
<p>ВЛАСЕНКО С.В.</p>
<p>Дякую, шановні колеги. Насправді питання абсолютно технічне, не треба його політизувати. Питання дуже просте. Ми зараз не визначаємо райони на тій території Донецької і Луганської області, яка контролюється Україною, де будуть проводитись вибори.</p>
<p>Просто приймаючи Постанову про призначення чергових виборів і приймаючи Закон про призначення чергових виборів ми, скажемо так, створили певні юридичні колізії, які з одного боку не зовсім конституційні, а з другого боку, є не зовсім коректними, оскільки, припустимо, в законі, який ми прийняли пізніше, ми написали, що повинно бути в постанові, яка прийнята раніше. І це вже не відповідає тому, що ми раніше записали в цій постанові.</p>
<p>Тому насправді пропонуються дуже прості речі. Законопроекти 3017 і 3018, це два законопроекти, які повинні голосуватися разом, пропонується проста річ. Пропонується прибрати процедуру затвердження Верховною Радою рішення ЦВК про встановлення тих місцевих рад на території Донецької і Луганської області, де проводяться вибори на підконтрольній Україні території. Це не стосується окупованих територій. Тому що там ми чітко визначили, що там вибори не проводяться.</p>
<p>Так само пропонується в Закон про місцеві вибори внести одну строчку, яка дозволяє ЦВК затверджувати території, на яких, я маю на увазі території окремі, райони Донецької і Луганської областей, підконтрольні України, Україні, на яких проводяться вибори.</p>
<p>Ще раз. Не ставиться питання про перелік цих територій. Не ставиться питання ні про що інше. Мова іде про те, що за станом на сьогодні Постанова ЦВК, яка визначає уже території і місцеві ради, в яких пройдуть вибори, вона формально юридично не є остаточною. Бо згідно з нашою постановою вона повинна бути нами додатково затверджена, що є неконституційно.</p>
<p>А, відтак, ми пропонуємо. У нас є…</p>
<p>Ми пропонуємо внести&nbsp; зміни&nbsp;&nbsp; в&nbsp;&nbsp; Постанову про&nbsp; призначення виборів, виключивши&nbsp; звідти механізм&nbsp; затвердження цієї постанови&nbsp; Верховною Радою. Тобто постанова ЦВК, яка вже прийнята, вона буде остаточною&nbsp; і не буде жодних питань. Так само ми пропонуємо аналогічні зміни внести&nbsp; в Закон про вибори, виключивши те, що ми повинні щось вказувати в Постанові про&nbsp; призначення виборів. От і все. Це просто технічне розв'язання&nbsp; юридичних колізій.</p>
<p>Я закінчив&nbsp; значно раніше. Дякую. У мене все.</p>
<p>Єдине, що&nbsp; комітет одноголосно прийняв рішення рекомендувати і постанову, і проект закону прийняти&nbsp;&nbsp; за основу і в цілому для того, щоб не було питань у міжнародних спостерігачів, що ми нелегітимно проводимо&nbsp;&nbsp; вибори на тій території Донецької і Луганської області, яка контролюється&nbsp; українською владою, і щоб це питання було&nbsp; цілковито розв'язано. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; запишіться.&nbsp; Два – "за", два – "проти".&nbsp; 3017.</p>
<p>Федорук Микола Трохимович,&nbsp; "Народний фронт". Будь ласка.&nbsp;</p>
<p>&nbsp;</p>
<p>11:43:50</p>
<p>ФЕДОРУК М.Т.</p>
<p>Шановні народні депутати,&nbsp; "Народний фронт"&nbsp; буде підтримувати даний проект постанови, адже він носить технічний&nbsp; характер,&nbsp; і дозволить провести вибори у відповідності з прийнятими&nbsp; нами законами.&nbsp; Пропоную голосувати всім "за".</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Олексій Рябчин, "Батьківщина".&nbsp;</p>
<p>&nbsp;</p>
<p>11:44:19</p>
<p>РЯБЧИН О.М.</p>
<p>Олексій Рябчин, фракція&nbsp; "Батьківщина", Донеччина.</p>
<p>Фракція&nbsp; "Батьківщина"&nbsp; дуже підтримує проведення виборів на неокупованій частині&nbsp; Донецької області і завжди боролася за права людей. Виборчі права – це&nbsp; права, закріплені Конституцією. І саме тому ми повинні давати людям можливість голосувати.&nbsp; Тільки так через вибори, через&nbsp; перші, другі, треті ми&nbsp; дамо можливість людям з Донецької області нести відповідальність за той вибір, який люди роблять, щоб не було&nbsp; потім при тій децентралізації. яку ми робимо, щоб потім люди не&nbsp; казали, що&nbsp; Київ винен чи&nbsp; хтось ще винен. Ми повинні зробити свідомий вибір і, на відміну від наших опозиційно настроєних колег, які бачать людей з Донбасу як свій електорат, ми боремось за, дійсно, права людей.</p>
<p>Але в мене є деяке застереження стосовно процедури ЦВК по виборам на Донбасі. Тому що є вибіркове, якесь незрозуміле для мене, становище до деяких міст. Наприклад, Маріуполь, ми проводимо вибори і це дійсно правильно, але в таких містах як Костянтинівка, Артемівськ ми вибори не проводимо. Чому? Для мене незрозуміло. Тому ця процедура повинна бути повністю оптимальна.</p>
<p>І ще я хочу сказати про голосування переміщених осіб. Є законопроект, який розроблений рядом депутатів з Донецької області і зі всієї України про те, щоб надати право вимушеним переселенцям голосувати у тих громадах,&nbsp; які є вони частини. Наприклад, Донецький національний університет переїхав до Вінниці, вони там стали вже частиною громади і ті люди повинні мати право голосувати. А то получається у нас так, що коли у нас мінський процес і зараз нам потрібно забезпечити голосування на окупованій частині переселенців, раптом необхідні. І вони повинні також збалансувати голосування з сепаратистами, а до цього вони були не потрібні. Саме тому ми повинні також надати право голосування вимушеним переселенцям.</p>
<p>Дякую за увагу!</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Микола Томенко, "Блок Петра Порошенка".</p>
<p>&nbsp;</p>
<p>11:46:27</p>
<p>ТОМЕНКО М.В.</p>
<p>Прошу передати слово знаному&nbsp; фахівцю у галузі виборчого права Руслану Князевичу.</p>
<p>&nbsp;</p>
<p>ГОЛОВУЮЧИЙ. Будь ласка, Руслан Князевич.</p>
<p>&nbsp;</p>
<p>11:46:33</p>
<p>КНЯЗЕВИЧ Р.П.</p>
<p>Дякую, Микола Володимирович.</p>
<p>Я просто, шановні колеги, так і не розумію, що ми обговорюємо? Постанову про внесення змін до Постанови про призначення виборів (3017)? Ми обговорюємо разом з ними пропозицію комітету про внесення змін до Закону 3018? Чи ми говоримо про переселенців, чи взагалі про щось говоримо? Тому що голова комітету, наскільки я зрозумів, виступав по двох проектах постанови відповідно. Тому, якщо ми говоримо тільки по 3017, то я висловлю позицію, якщо по 3018, то я просив би дати окремо від комітету позицію, тому що це наш комітет був, і це не справедливо комітет обмежувати в такій позиції.</p>
<p>Що стосується 3017, справді, мова йде про те, що ми повинні виправити ту технічну помилку, яку ми тут припустилися, вона не зовсім була технічна, я б назвав її так, гуманітарна. Ми просто перебрали на себе зайвих повноважень трішки Верховна Рада. І оскільки Конституцією це не передбачено, треба нам повернутися в конституційне поле.</p>
<p>Справа в тім, що ми тоді, пам'ятаєте, просто в постанові написали для того, щоб затверджував парламент і в той же день прийняли відповідні зміни до Закону про військово-цивільні адміністрації, де такими повноваженнями наділили військово-цивільні адміністрації, які мають внести відповідні подання до ЦВК і рішення ЦВК на їх затвердження, відповідно потім надсилатися до парламенту для ще одного затвердження. Щоб цей абсурд зараз повернути в правову площину, ми, дійсно, повинні проголосувати в цілому постанову 3017.</p>
<p>А по 3018 давайте пройдемо окрему дискусію, ми його підтримаємо, але наш комітет теж хоче висловити свою позицію.</p>
<p>&nbsp;</p>
<p>ВЛАСЕНКО С.В. 3018 окремо…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>У нас питання, ми зараз розглядаємо 3017. Будь ласка, Ленський народний депутат.</p>
<p>&nbsp;</p>
<p>11:48:17</p>
<p>ЛЕНСЬКИЙ О.О.</p>
<p>Я передаю слово Ляшко Олегу Валерійовичу.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; Олег Ляшко.</p>
<p>&nbsp;</p>
<p>11:48:20</p>
<p>ЛЯШКО О.В.</p>
<p>Олег Ляшко, Радикальна партія. Депутати від фракції Радикальної партії зареєстрували проект постанови, який передбачає взагалі скасування проведення виборів навіть на тій частині території Донецької і Луганських областей, які сьогодні контролюються українською владою.</p>
<p>Я хочу нагадати, що ми з вами в парламенті проголосували Закон про військово-цивільні адміністрації, яким передали права місцевих органів влади на час проведення антитерористичної операції. Ми абсолютно переконані, що в результаті виборів на підконтрольних сьогодні Україні територіях до влади через формально-легальний спосіб, завдяки українському закону, прийдуть до місцевих органів влади багато сепаратистів і терористів, які через бездіяльність судів, через бездіяльність&nbsp;&nbsp; прокуратури і правоохоронних органів, яка сьогодні переслідує терористів,&nbsp; слідчі ізолятори в Маріуполі, в Старобільську, в Рубіжному, в Сєверодонецьку забиті патріотами. Натомість жодного сепаратиста не засуджено, жодного організатора незаконних референдумів минулорічних про від'єднання української території – не засуджено. Сьогодні вони мають можливість балотуватися до місцевих органів влади. Ті, хто вчора зрадив країну, ті, хто кликав Путіна, ті, хто формально носить український паспорт, а в душі і надіях ненавидить Україну і робить все для того, щоб її знищить, сьогодні ми даємо їм можливість стати депутатами, бути українськими депутатами і казати, що вони – українська влада.</p>
<p>Ми наполягаємо на тому, що військово-цивільні адміністрації нехай виконують свої повноваження, у тому числі і ті, які мають місцеві органи влади, до припинення російської окупації Донбасу. Коли припиниться війна на Донбасі, тоді і проведемо там вибори. Але, безумовно, має перед виборами бути проведена десепаратизація, щоб усі ті, хто зрадив країну, щоб вони ніколи не були українською владою, щоб вони ніколи більше не мали можливість…</p>
<p>&nbsp;</p>
<p>ГОЛОВУЮЧИЙ. Будь ласка, хвилина, "Опозиційний блок", фракції, які не брали участь. Потім хвилина – Сергій Соболєв.</p>
<p>&nbsp;</p>
<p>11:50:40</p>
<p>ДОЛЖЕНКОВ О.В.</p>
<p>Уважаемые коллеги, это выступление больше я адресую жителям Донецкой и Луганской областей, а именно тех территорий, которые являются подконтрольными территориями, что сейчас в этом пленарном заседании, используя грамотные слова, что это устранение технических неточностей, фактически происходит посягательство на основы конституционного строя в нашем государстве, идет посягательство на основы того, что единственным источником власти является первичный народный суверенитет.</p>
<p>Фактически этим постановлением пытаются устранить этих граждан от участия в местных выборах, в частности в таких районах, как Артемовский район, Константиновский район. Вот представитель "Батькивщины" говорил, что мы боремся за избирателей. Да, конечно, мы боремся за избирателей, мы будем бороться за каждого избирателя, который хочет высказать негативную оценку действующей власти, и при этом эта власть не дает возможности этим избирателям высказать свое отношение, иметь свое представительство на этих территориях. Я призываю не поддерживать это постановление, поскольку оно является антиконституционным, как…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Єгор Соболєв, хвилина. І переходимо, колеги, до голосування. Обговорення завершено, я просив би всіх зайняти свої місця народних депутатів.</p>
<p>&nbsp;</p>
<p>11:52:01</p>
<p>СОБОЛЄВ Є.В.</p>
<p>"Самопоміч" підтримує проведення виборів на вільній частині Донбасу. Ми повторюємо, за це йде війна: за право вибирати владу або за право влади робити все, що вона хоче зі своїми громадянами. Тому виборці Донбасу мусять отримати право голосувати за&nbsp;&nbsp; своїх представників, мусять вчитися вибирати своїх представників і контролювати їх.</p>
<p>Ми, втім, наголошуємо, що, голосуючи за цей проект рішення, ми маємо&nbsp; мати&nbsp; Центральну виборчу комісію, якій довіряємо. Повноваження більшості членів ЦВК закінчилися більше року тому. Прізвище нинішнього голови ЦВК – Охендовський.</p>
<p>Ми нагадуємо Президенту України про його обіцянку призначити новий склад ЦВК. "Самопоміч" вже висунула кандидата Євгена Радченка, творця Комітету виборців України. Давайте зробимо нормальний Центрвиборчком&nbsp; для проведення&nbsp; нормальних виборів.</p>
<p>&nbsp;</p>
<p>ГОЛОВУЮЧИЙ. Шановні колеги, на ваш розгляд внесено проект Постанови про внесення зміни до пункту 4 Постанови Верховної Ради України "Про призначення чергових виборів депутатів місцевих рад та сільських, селищних, міських голів у 2015 році".&nbsp; Обговорення проекту постанови завершено, і ми можемо переходити до&nbsp; голосування цієї… проекту Постанови 3017. По кожній окремо. Зараз буде 3018. 3017 зараз будем голосувати.&nbsp;</p>
<p>Готові голосувати, колеги, 3017? Будь ласка,&nbsp; колеги, голосуєм. 3017 в цілому. Доповідач – Сергій Власенко. 3017 проект постанови в цілому. 3017 проект постанови. В цілому.</p>
<p>&nbsp;</p>
<p>11:54:13</p>
<p>За-211</p>
<p>Рішення не прийнято. <i>(Шум у залі) </i></p>
<p>Шановні колеги! Не набрала необхідної кількості голосів. Є пропозиція повернутися, але, будь ласка, будьте уважні, шановні колеги. Зайдіть в зал, будьте уважні.</p>
<p>Є пропозиція автора законопроекту повернутися, бо не встигли голосувати. Добре, я це зроблю. Але один раз. Прошу, колеги, займіть, будь ласка,&nbsp; свої місця.</p>
<p>За повернення до розгляду проекту Постанови&nbsp; (реєстраційний номер 3017). Повернення до розгляду цієї постанови. Будь ласка, за повернення до розгляду цієї постанови, 3017. Будь ласка, голосуємо за повернення до розгляду цієї постанови, 3017. Повернення.</p>
<p>&nbsp;</p>
<p>11:55:30</p>
<p>За-216</p>
<p>Пропозиція не набрала необхідної кількості голосів. Можемо направити її…</p>
<p>Будь ласка, одну хвилину, Сергій Власенко.</p>
<p>&nbsp;</p>
<p>11:55:49</p>
<p>ВЛАСЕНКО С.В. Дякую.</p>
<p>Шановні колеги! Я ще раз підкреслюю, це абсолютно технічна річ, ми прибираємо зараз неузгодженості із Конституцією. Але, якщо ми їх не приберем, це означає, що постанова ЦВК по визначенню тих місцевих рад, де треба проводити вибори, не є остаточною і не є легальною. Це означає, що ми підриваємо легальність виборів на території Донецької і Луганської області, які підконтрольні український владі. Бо згідно з діючою постановою сьогодні, постановою Верховної Ради, ця постанова ЦВК повинна бути затверджена Верховною Радою України. А цього немає. Це не конституційно. А відтак, ми повинні внести технічну правку.</p>
<p>Дякую. Я прошу всіх проголосувати за це. Що ми робим? Завтра вибори в Донецьку і Луганську будуть визнані незаконними. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги! Давайте… Будь ласка, пропозиція голови комітету: ще раз повернутись до розгляду 3017. Будь ласка, визначайтесь щодо розгляду…&nbsp; Повернемось до розгляду буде слово. Будь ласка. Не повернемося…&nbsp; 3017, будь ласка. За повернення до розгляду.</p>
<p>&nbsp;</p>
<p>11:57:25</p>
<p>За-216</p>
<p>Рішення не прийнято. 216.</p>
<p>Є пропозиція повернути суб'єкту на підготовку на повторне… <i>(Шум у залі) </i></p>
<p>Добре, колеги. Добре. Вважається відхиленою. Постанова вважається відхиленою.</p>
<p>Добре. Давайте тоді по 3017. Ми ще повернемося до цього питання. Добре.</p>
<p>Будь ласка, 3018, шановні колеги. Проект Закону про внесення зміни до пункту 4 Розділу ХV Прикінцеві та перехідні положення Закону України "Про місцеві вибори". Народний депутат Власенко.</p>
<p>Є пропозиція розглядати за скороченою процедурою цей проект Закону, зміни до закону.</p>
<p>Прошу визначайтесь щодо розгляду за скороченою процедурою цього питання.</p>
<p>&nbsp;</p>
<p>11:58:34</p>
<p>За-184</p>
<p>Рішення прийнято.</p>
<p>Будь ласка, запрошу до слова голову Комітету з питань правової політики та правосуддя Руслана Петровича Князевича. Будь ласка.</p>
<p>&nbsp;</p>
<p>11:58:46</p>
<p>КНЯЗЕВИЧ Р.П.</p>
<p>Дякую. Шановний пане Голово! Шановні колеги! Дивіться яка ситуація виникає. Я просто нагадаю історію цього питання.&nbsp; Пам'ятаєте, ми в цих стінах прийняли Закон "Про місцеві вибори" раніше, ніж Постанову про призначення цих виборів. Так сталося технічно, що просто, на превеликий жаль, парламент на той момент, коли приймався закон, був не готовий до прийняття відповідної постанови. І тоді в Перехідних положеннях до закону ми передбачили норму, що перелік тих адміністративно-територіальних одиниць, які… в яких не будуть проведені вибори має визначатися в Постанові про призначення цих виборів.</p>
<p>Але справа в тому, що закон ми прийняли і через кілька днів підійшли до розгляду цієї постанови. Прийняли її фактично в останній день перед визначеним строком за 90 днів.</p>
<p>І в самій постанові ми такий перелік вирішили не встановлювати, а зробити бланкетну, тобто відсилочну норму на інші постанови парламенту, якими, перше – визначено відповідно лінію розмежування і всі території до кордону, які підпадають під дію Закону про особливості… особливий порядок місцевого самоврядування на окремих районах Донецької, Луганської областей, а також посилання на закон, яким надано статус окупованих&nbsp; територій Автономній Республіці Крим і місту Севастополю.</p>
<p>І так трапилось, що закон набув чинності пізніше, ніж ми прийняли постанову, яка раніше, набула чинності. Тобто виявилася така от заплутана абракадабра, яку ми зараз хочемо розв'язати шляхом внесення змін до закону,&nbsp; де вилучити друге речення в четвертій частині&nbsp; "Перехідних положень", який якраз нас і відсилає до постанови, в якій&nbsp; ми такий&nbsp; перелік не визначили.</p>
<p>Для того, щоб була правова чистота, давайте зараз проголосуємо і в нас не буде жодних питань з приводу того, що у нас є різночитання Закону і Постанови про призначення виборів.</p>
<p>&nbsp;Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, запишіться: два - "за",&nbsp; два - "проти". Будь ласка.</p>
<p>Будь ласка, Олена Бойко&nbsp;&nbsp; "Народний фронт".</p>
<p>&nbsp;</p>
<p>12:01:07</p>
<p>БОЙКО О.П.</p>
<p>Шановні колеги,&nbsp; будь ласка,&nbsp; давайте все ж таки&nbsp; повернемося і до 3017 і до 3018, і віднесемося до цього як до техніко-юридичної правки. Мотивацію вже сказали і пан Князевич, і пан Власенко. "Народний фронт"&nbsp;&nbsp; підтримує такі техніко-юридичні правки&nbsp; і просить&nbsp; не робити з цього великої політики. Це абсолютно нормальне рішення, яке вимагає від нас&nbsp; Конституція. Давайте повернемося до конституційних норм. Прошу підтримати.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.</p>
<p>Будь ласка, Олександр Абдулін, "Батьківщина".</p>
<p>Сергій Власенко&nbsp; "Батьківщина".</p>
<p>&nbsp;</p>
<p>12:02:00</p>
<p>ВЛАСЕНКО С.В.</p>
<p>Дякую!&nbsp; Шановні колеги, я вчергове повторюю одну просту річ: на жаль, це питання політичне – це питання політичне. І якщо&nbsp; ми&nbsp; зараз не приймемо рішення по 3018 і 3017, які носять суто технічний характер, ми ставимо під сумніви всі вибори на підконтрольній Україні території Донецької і Луганської областей. Тому що сьогодні немає юридично визначеного переліку, де вибори проводяться на вільній території, на українській території Донецька, Луганська, де вони&nbsp; не проводяться.</p>
<p>Постанови ЦВК, які були прийняті майже місяць назад, сьогодні формально не набули чинності, оскільки вони нібито, я підкреслюю це, нібито мають бути затверджені Верховною Радою України, що є неконституційно.</p>
<p>Тому для того, щоб вибори на українській … на підконтрольній Україні&nbsp; території Донецької і Луганської областей були проведені легітимно, треба нам зараз прийняти 3017 і 3018 за основу і в цілому.</p>
<p>Всіх тих колег, які не погоджуються з тими переліками, які подали військово-цивільні адміністрації, які затвердила ЦВК, я хочу скерувати до військово-цивільних адміністрацій і до ЦВК. Ми зараз це питання не обговорюємо, ми&nbsp; не обговорюємо питання переліків регіонів і місцевих рад, де вибори проводяться і де вони не проводяться. Ми говоримо про інше. Ми говоримо про те, що у нас, згідно з законом, єдиним&nbsp; органом, який встановлює перелік тих місцевих рад, де проводяться вибори, є ЦВК, і ми повинні гармонізувати законодавство, виключивши подвійні тлумачення, виключивши всі неузгодженості. Це суто технічний закон. Прошу його підтримати.</p>
<p>Дякую. І повернутися до 3017 обов'язково. Тільки в парі ці два закони діють.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Долженков, "Опозиційний блок".</p>
<p>&nbsp;</p>
<p>12:04:07</p>
<p>ДОЛЖЕНКОВ О.В.</p>
<p>Уважаемые коллеги, я немножко сниму эмоциональность в обсуждении этого вопроса. Поскольку господин Власенко является, действительно, грамотным юристом, я тоже юридическим языком скажу, о чем сейчас … какое решение вас пытаются принудить принять либо путем обмана, либо путем… иными формами.</p>
<p>Во-первых, хочу сказать, что, действительно, эти законопроекты приняты были в связи с принятием Закона о местных выборах 14 июля и соответствующего Постановления о проведении очередных местных выборах. В том документе, и в том документе говорится о том, что выборы не проводятся: а) на неподконтрольной территории Донецкой и Луганской областей; б)на подконтрольной территории, которая находится в непосредственной близости от этих территорий, выборы не проводятся путем принятия решения ЦВК, принятого на основании обоснованных представлений военно-гражданских администраций.</p>
<p>Мною как народным депутатом Украины, и это решение должно быть утверждаться Верховной Радой Украины. Мною как народным депутатом был подан запрос в Центральную избирательную комиссию на предмет предоставления для ознакомления соответствующих представлений военно-гражданских администраций.</p>
<p>Мне дали эти представления. Там было три представления, одно из которых задним числом, в связи с чем я уже обратился вчера в суд на предмет обжалования этого постановления ЦВК. При этом ЦВК на основании этих представлений без каких-либо обоснований, эти представления, там такие формулировки: "Невозможно обеспечить безопасность граждан". Все. Артемовский район, Константиновский район, мой родной город Артемовск не принимают участия в выборах.</p>
<p>При этом они принимают третье постановление, где говорится, то есть два постановления – 207 и 208, которые не утвердились Верховной Радой. И третье постановление, в котором говорится, что невозможно организовать начало избирательного процесса. То есть Центральная избирательная комиссия без согласия Верховной Рады Украины уже 29 августа сего года приостановила, заблокировала избирательную комиссию, этим нарушив свои полномочия.</p>
<p>Фактически узурпировав власть в нарушение Конституции, без учета решения Верховной Рады сейчас это предлагают вам легализировать.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Радикальна партія, Олег Ляшко.</p>
<p>&nbsp;</p>
<p>12:06:30</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України! Зараз у парламенті відбувається спроба легалізувати незаконні дії Центральної виборчої комісії. Я хочу нагадати і наголосити, що повноваження нинішнього складу Центральної виборчої комісії припинилися 1 червня 2014 року.</p>
<p>Відповідно до вимог Конституції України Президент України мав би внести до парламенту подання на звільнення членів Центральної виборчої комісії і на призначення нових членів Центральної виборчої комісії. Упродовж 16 місяців Президент України не виконує свої конституційні повноваження і не вносить до парламенту подання на призначення і на звільнення членів Центральної виборчої комісії.</p>
<p>У зв'язку з цим я як народний депутат і Радикальна партія звернулися з позовом до&nbsp; Вищого адміністративного суду&nbsp; України з вимогою зобов'язати Президента України виконати свої конституційні повноваження. Розгляд справи про зобов'язання Президента&nbsp; України&nbsp; внести подання про призначення нових членів Центральної виборчої комісії починається завтра&nbsp; о&nbsp; 15 годині&nbsp; у Вищому адміністративному суді України. Запрошую туди бажаючих народних депутатів&nbsp; України і&nbsp; представників преси. Чому Президент України&nbsp; 16 місяців не виконує свої конституційні&nbsp; зобов'язання? Чому Президент України&nbsp; тримає на гачку&nbsp; старий склад&nbsp; Центральної виборчої комісії? У мене логічна відповідь тільки одна: для того, щоб цей&nbsp; склад фальсифікував вибори. Саме тому "підрахуя" Охендовскього&nbsp; нагородили Орденом Ярослава Мудрого. І ці фальсифікації ми сьогодні&nbsp; матимемо&nbsp; на місцевих виборах.</p>
<p>Тому&nbsp; фракція&nbsp;&nbsp;&nbsp;&nbsp;&nbsp;&nbsp; Радикальної партії не буде голосувати за ці проекти закону. Ми виступаємо категорично&nbsp; проти&nbsp; фальсифікації місцевих і будь-яких інших виборів. І ми вимагаємо від Президента&nbsp; України&nbsp; виконати Конституцію і&nbsp; внести подання на нових членів ЦВК.</p>
<p>&nbsp;</p>
<p>ГОЛОВУЮЧИЙ. Ірина Геращенко, будь ласка, хвилина, "Блок Петра Порошенка".</p>
<p>&nbsp;</p>
<p>12:08:45</p>
<p>ГЕРАЩЕНКО І.В.</p>
<p>Шановні колеги, наша фракція буде підтримувати ці дві технічні і дуже&nbsp; необхідні постанови. Але що стосується дискусії відносно необхідності&nbsp; голосування переселенців, то&nbsp; наша позиція така. Патріоти України мають обирати… Патріоти&nbsp; Донбасу мають&nbsp; обирати владу Донбасу. Ми не можемо дати шанс "моторолам" формувати майбутню владу Донбасу. І саме тому ми б'ємося над тим, щоб зруйнувати путінський сценарій, що владу&nbsp; Донбасу будуть&nbsp; обирати&nbsp; "гіві" і "мотороли". І тому&nbsp; ми маємо з вами розробити і прийняти&nbsp; такі&nbsp; зміни&nbsp; до Закону про вибори, щоб всі переселенці, які поїхали під тиском&nbsp; зброї, під тиском обставин з Донбасу, могли не просто&nbsp; голосувати за майбутню владу&nbsp; Донбасу, але&nbsp; і бути обраними, і представляти Україну на Донбасі, бо Донбас – це є Україна. І власне&nbsp; ця позиція є правильною. Але коли люди говорять, що один громадянин України&nbsp; може голосувати двічі,&nbsp; це теж порушення Конституції. І тому позиція очевидна, що&nbsp; людина має&nbsp; обирати ту владу регіону, який вони&nbsp; представляє. А переселенці всі говорять, що вони представляють Донбас і це є правильно. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, хвилина, Юрій Луценко.</p>
<p>&nbsp;</p>
<p>12:09:58</p>
<p>ЛУЦЕНКО Ю.В.</p>
<p>Шановний пане Голово! Шановні народні депутати! Я з цієї трибуни пропонував постанову, котру ми зараз обговорюємо. І тоді ми говорили про те, що вибори на Донбасі мають відбутися там, де їх безпечно можна провести. Ступінь цієї безпеки встановлює військова цивільна адміністрація через ЦВК, сьогоднішня постанова лише спрощує цей хід. Бо, Верховна Рада наступні тижні не працює, а відтак скасувати вибори в Широкіно не зможе. І є абсурдом голосувати за депутатів в Широкіно або інших населених пунктів, які знаходяться безпосередньо на лінії зіткнення.</p>
<p>І ще одне. ЦВК погане, йому не довіряє суспільство, але розказувати про "підрахуя" тим, кого вони затвердили, бо вони затвердили обрання тих, хто їх так критикує і навіть тих, хто бере хабарі в результаті такого обрання, тому ЦВК ми змінимо. Але, будь ласка, підбирайте слова ті, хто мандат отримав з рук цього "підрахуя".</p>
<p>&nbsp;</p>
<p>ГОЛОВУЮЧИЙ. Шановні колеги, ми завершили обговорення даного питання. Я думаю, що ми визначилися щодо голосування, голосування ми продовжимо після перерви, відповідно, яку я маю оголосити відповідно до регламенту.</p>
<p>На 30 хвилин я оголошую перерву. Ми розпочинаємо засідання у 12.40. Будь ласка, прошу всіх прибути до зали Верховної Ради.</p>
<p>Дякую.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>12:44:23</p>
<p>ПАРУБІЙ А.В.</p>
<p>Шановні колеги, час, відведений для перерви, завершився. Я прошу заходити в&nbsp; зал для продовження нашої роботи і прошу секретаріат Верховної Ради України повідомити депутатів, що починається робота.</p>
<p>Будь ласка,&nbsp; шановні колеги, з кулуарів заходимо в зал.&nbsp;</p>
<p>Шановні колеги, я ще раз закликаю всіх заходити в зал. У нас мають бути важливі голосування по виборах, нас недостатньо для продовження роботи. Будь ласка,&nbsp; колеги, заходимо в зал з кулуарів.</p>
<p>Починаємо роботу.&nbsp; Я прошу&nbsp; зайти в зал і зайняти свої робочі місця.&nbsp; Будь ласка,&nbsp; шановні колеги, прошу зайти&nbsp; в зал і зайняти робочі місця.</p>
<p><b>&nbsp;</b></p>
<p>ГОЛОВУЮЧИЙ.&nbsp; Шановні колеги, продовжуємо нашу роботу.</p>
<p>Шановні колеги, на ваш розгляд внесено проект Закону реєстраційний номер 1402 – проект Закону про внесення змін до деяких законодавчих актів України (щодо безоплатної передачі у володіння і користування конфіскованих та безхазяйних транспортних засобів), підготовлений народним депутатом України Іриною Луценко.</p>
<p>Є пропозиція автора… Колеги, будь ласка. Є пропозиція автора розглянути цей проект Закону за скороченою процедурою.</p>
<p>Є пропозиція автора за скороченою процедурою розглянути даний проект&nbsp; Закону, 1402. Прошу, колеги, підготуйтесь до голосування щодо розгляду даного проекту Закону за скороченою процедурою. Будь ласка, визначайтесь.</p>
<p>&nbsp;</p>
<p>13:04:44</p>
<p>За-138</p>
<p>Не встигли.</p>
<p>Колеги, будь ласка, є пропозиція автора законопроекту розглянути цей проект Закону, 1402, за скороченою процедурою.</p>
<p>Будь ласка, шановні колеги, приготуйтесь до розгляду цієї пропозиції автора. Будь ласка.</p>
<p>Голосуємо, шановні колеги, щодо розгляду проекту закону за скороченою процедурою. Розгляд за скороченою процедурою, колеги.</p>
<p>&nbsp;</p>
<p>13:05:26</p>
<p>За-145</p>
<p>Зараз ще раз поставлю вашу пропозицію на голосування.</p>
<p>Будь ласка, шановні колеги, пропозиція Ірини Луценко: щодо розгляду питання за скороченою процедурою, 1402. Будь ласка, прошу, щодо розгляду за скороченою процедурою.</p>
<p>&nbsp;</p>
<p>13:06:08</p>
<p>За-159</p>
<p>Рішення прийнято.</p>
<p>Будь ласка, Ірина Степанівна, доповідайте.</p>
<p>&nbsp;</p>
<p>13:06:16</p>
<p>ЛУЦЕНКО І.С.</p>
<p>Шановні колеги, шановний пане Голово, ну, мабуть, цих два законопроекти, які йдуть один за одним, мають уже… вони не те що бородаті, вони вже майже рік повинні були б діяти.</p>
<p>Суть законопроекту дуже проста. Станом на липень 2014 року на українській митниці було сконцентровано 2 тисячі 40 транспортних засобів, що перебувають у власності держави і обліковуються на її залишках як такі, що неправильно ввезені на митну територію, як такі, що залишені без догляду, і далі, далі, далі, далі…</p>
<p>На 1 січня 2015 року таких транспортних засобів на митницьких оцих складах накопичилося вже 3 тисячі 717 транспортних засобів. Це легкові, буси, причепи, вантажні, напіввантажні автомобілі.</p>
<p>Ще в 2014 році, коли почалися військові дії на сході, а ми з дівчатами: з Машею Іоновою і Ірою Геращенко - дуже багато їздили. І прийшла ідея, що ці транспортні засоби на війні, строк дії яких до двох тижнів, а то і менше, потребують наші добровольчі батальйони і наша армія.</p>
<p>Буквально три тижні тому ми зустрічалися з Полтораком, і він каже: "Чому ви затримуєте цей закон?" Навіть зараз, коли відбувається вирішення цих мінських питань, і так далі, і так далі, армія потребує такі транспортні засоби. Тобто цей закон є актуальним з двох причин.</p>
<p>Чому вони накопичилися на митниці, ті транспортні засоби? Тому що податки, які треба сплатити за них, є достатньо високими для того, щоб ці автомобілі, а їхній вік – від 5 до 10 років,&nbsp; вони є, ну, недостатньо підйомними для звичайних громадян, які можна було б з аукціону ці транспортні засоби реалізувати. Тому, що пропонується в цьому&nbsp; законопроекті? Пропонується виключити зі складу&nbsp; платників збору на обов'язкове державне пенсійне страхування Міністерство оборони України, Збройні Сили України, інші військові формування…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; завершуйте.</p>
<p>&nbsp;</p>
<p>ЛУЦЕНКО І.С. …їх з'єднання, військові частини та підрозділи до 31&nbsp; грудня 2016 року, яким безоплатно передаються у&nbsp; володіння, користування легкові автомобілі, конфісковані, знайдені, визнані безхазяйними, за якими не звернувся власник до кінця строку зберігання та такі, що за правом успадкування чи на інших законних підставах&nbsp; перейшли у власність держави, які обліковуються станом на 1 січня&nbsp; 2015 року.</p>
<p>Суть законопроекту дуже проста. Збройні сили&nbsp; потребують техніку. Ми звільняємо&nbsp; до кінця 2016 року саме збройні сили, які я перерахувала та інші збройні формування законні, які діють в Україні, від цих податків. В тому випадку, якщо цей транспортний засіб якимось чином будуть продувати &nbsp;реалізовувати, він буде обкладатися всіма необхідними платежами, які існують на сьогоднішній день&nbsp; і&nbsp; є обов'язковими. Оце суть законопроекту.</p>
<p>Прошу підтримати, шановні колеги.</p>
<p>&nbsp;</p>
<p>ГОЛОВУЮЧИЙ. Дякую, шановні колеги. Співдоповідь голови комітету… Дякую, Ірино Степанівна. Співдоповідь голови комітету. Ніна Петрівна Южаніна.</p>
<p>Ніна Петрівна, будь ласка, співдоповідь по закону.</p>
<p>&nbsp;</p>
<p>13:10:06</p>
<p>ЮЖАНІНА Н.П.</p>
<p>Шановний Голово! Шановні колеги! Як уже сказав автор&nbsp; законопроекту, що всі заходи направлені на забезпечення наших військових формувань у транспортних засобах у зоні проведення антитерористичної операції за рахунок конфіскованих та безхазяйних автомобілів, які перейшли у власність держави. Дійсно, ми і в робочих група, і на комітеті розглянули доцільність такої акції, і тому рішення комітету було: підтримати цей законопроект та рекомендувати Верховній Раді України прийняти його за основу.</p>
<p>Але, враховуючи актуальність цього питання, і те, що він відтерміновується вже дуже багато разів, я думаю, що доцільно пропонувати прийняти даний законопроект у цілому як закон. За для цього просимо врахувати (для стенограми) таку редакційну правку: із абзацу другого пункту 1 розділу 1 законопроекту слова та цифри "які обліковуються станом на 1 січня 2015 року" виключити.</p>
<p>Ірина!</p>
<p>Крім того, просимо доручити комітету спільно з Головним юридичним управлінням Апарату Верховної Ради України провести техніко-юридичне опрацювання прийнятого нами закону.</p>
<p>Дякую. І дуже прошу підтримати.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, два – "за", два – проти. Запишіться, будь ласка. Є необхідність? Прошу. Записуйтесь, два – "за", два – проти.</p>
<p>Іван Рибак, "Блок Петра Порошенка". Павло Кишкар.</p>
<p>Я надам можливість.</p>
<p>&nbsp;</p>
<p>13:11:50</p>
<p>РИБАК І.П.</p>
<p>Шановні колеги! Прошу передати слово депутату Кишкарю.</p>
<p>&nbsp;</p>
<p>ГОЛОВУЮЧИЙ.&nbsp; Павло Кішкар, будь ласка.</p>
<p>&nbsp;</p>
<p>13:12:03</p>
<p>КИШКАР П.М.</p>
<p>Перше. Подякую авторам законопроекту за хорошу ідею, адже у нас потреба в Збройних Силах, лише в Збройних Силах в групі автомобільного транспорту лише по службі АТ понад 10 тисяч. Вважаю, що можливо прийняти цей закон. Єдине, що є ідея або ж добавити запис в технічному паспорті без права відчуження, або ж зробити якусь іншу примітку, щоби під час проведення реалізації цього транспортного засобу держава не втратила митні платежі, які належать при сплаті&nbsp; такого автомобіля… при ввезенні на територію України такого автомобільного транспорту.</p>
<p>Тому що боюсь, що наші службовці зуміють знайти вихід із ситуації і реалізовувати такий транспорт без сплати мит.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Сергій Соболєв.</p>
<p>&nbsp;</p>
<p>13:13:08</p>
<p>СОБОЛЄВ С.В.</p>
<p>Шановні колеги! Фракція "Батьківщина", Сергій Соболєв.</p>
<p>Без сумніву законопроект дуже важливий. Але практика виконання повинна бути бездоганна. Я приведу вам приклад того, що вскрило Запорізьке обласне управління міліції і Державна автоінспекція в Запорізькій області ціле бандформування, яке забирало автомобілі на окупованих територіях: Крим, Донецьк, Луганськ. Переганяли їх у відстойник, у Херсонській області, а далі були три схеми реалізації цих віджатих автомобілів.</p>
<p>Перша схема – їх оголошували безхозними. Друга схема – просто тупо перебивали номери, йдучи злочинним шляхом. І третя схема, коли оголошували, що власник погоджується продавати ці автомобілі.</p>
<p>Так сталося, що я направив запит на Генерального прокурора, СБУ керівника і керівника міліції пана Авакова, де описав всю цю схему, назвав десятки номерних знаків автомобілей, які є угнаними і числяться в базі даних такими, що є угнані. Назвав компанії, які пробували реалізовувати ці автомобілі, в тому числі і через Запорізьку область.</p>
<p>На сьогоднішній день я не маю відповіді жодного з цих відомств, хоча там є прізвища, конкретні номерні знаки, безпосередньо, назви компаній, які цим займалися.</p>
<p>Ірина, я прошу, щоб ви в своєму законопроекті врахували це, бо я боюсь, щоб під цей законопроект зараз не почали саме в такий спосіб реалізовувати автомобілі, які мають законних власників у яких ці автомобілі відібрали користуючись станом війни.</p>
<p>А далі, це фактично буде схема узаконення такої системи. Держава не отримає мито, не отримає акцизні платежі, Пенсійний фонд нічого не отримає, а ці всі злочинці, які прикриваються незрозуміло ким, будуть мати доходи. Дякую!&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Леонід Ємець, "Народний фронт".</p>
<p>&nbsp;</p>
<p>13:15:18</p>
<p>ЄМЕЦЬ Л.О. Леонід Ємець,&nbsp; "Народний фронт".</p>
<p>Ми даний законопроект підтримуємо, але в нас є зауваження, про які скаже, я прошу передати слово колезі&nbsp; Юрію Вознюку.</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>13:15:32</p>
<p>ВОЗНЮК Ю.В.</p>
<p>Насправді, законопроект дійсно правильний і має правильну мету. Але є певні перестороги, що цим законом зможуть скористатися недобросовісні особи. І у нас відбулася доволі жвава дискусія на комітеті, тому ми і прийняли рішення на комітеті, підтримати його за основу. Є певна небезпека в тому, що класифікатор автомобілів є дуже широкий. І якщо ми приймаємо законопроект саме для цілей АТО, то відповідно і автомобілі мають бути такими, які будуть саме в пригоді, саме в зоні АТО.&nbsp;</p>
<p>Тому до другого читання треба подивитись класифікатор цих автомобілів і тоді, після того вже голосувати його в цілому. Таким чином,&nbsp; "Народний фронт" буде голосувати за даний законопроект тільки за основу.</p>
<p>&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Михайло Папієв, "Опозиційний блок",&nbsp; будь ласка.</p>
<p>&nbsp;</p>
<p>13:16:30</p>
<p>ПАПІЄВ М.М. Дякую.</p>
<p>Шановні народні депутати України. Сама ідея цього законопроекту є позитивна. Але, ви знаєте, досвід наш показує і можна передбачити, чим завершиться виконання в житті цього закону.</p>
<p>Повірте мені, зараз от ми, у складі тимчасової слідчої комісії по подіях в Мукачеві, були на складах&nbsp; оцих, які, до речі, знаходяться не у віданні митниці, а знаходяться у віданні&nbsp; Державної виконавчої служби, а це окрема контора і по ній можна, особливо в частині реалізації&nbsp; автомобілів, писати романи і по тих корупційних схемах, які сьогодні&nbsp; працюють.</p>
<p>Тому, якщо ми приймаємо це рішення, ми маємо чітко і ясно&nbsp; встановити категорію автомобілів, які мають передаватися у Збройні Сили&nbsp; України. Якщо ми цього не зробимо, то будете бачити, що в Збройні Сили&nbsp; України забрані&nbsp; будуть з цих складів, в першу&nbsp; чергу "Мерседеси", "Бентлі", "Порше" і інші автомобілі.&nbsp; Тому тут має &nbsp;бути чітко і ясно вказано, що це мають бути:&nbsp; мікроавтобуси (і якої категорії), що це мають бути джипи, що&nbsp;&nbsp;&nbsp;&nbsp;&nbsp;&nbsp;&nbsp; &nbsp;всюдиходи і інші чітко виписані автомобілі.</p>
<p>Тому, шановні колеги, цей законопроект потребує серйозного доопрацювання і саме вказати чітко категорію цих автомобілів. І треба ще зробити запобіжник корупційним діям.</p>
<p>А що стосується Державної виконавчої служби і як вона зараз заробляє, корупційні схеми на цих автомобілях, це тема окремої розмови. Я впевнений в тому, що у нас є і Комітет по протидії корупції, і він зверне на це теж увагу. Треба підтримати цей закон але доопрацювати його. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Паламарчук. Пацкан Валерій, хвилина, будь ласка. Андрій Антонищак, хвилина.</p>
<p>&nbsp;</p>
<p>13:18:28</p>
<p>ПАЦКАН В.В.</p>
<p>Шановні друзі, про що йде мова. Я цілком підтримую те, що зараз пан говорить, пан Соболєв. Але це зовсім інше питання, яке зараз треба врегульовувати. Мова цього законопроекту і зміст його каже виключно про одне, про ті транспортні засоби, які зараз перебувають у Державній виконавчій службі. Щоб вони мали прозору передачу до наших Збройних Сил, тобто в АТО.</p>
<p>І ми, члени Тимчасової слідчої комісії, під час розгляду справи по Мукачевому дійсно бачили енну кількість цих транспортних засобів. Рішення нашої Тимчасової слідчої комісії було внести такий законопроект. Але Ірина Степанівна Луценко його внесла заздалегідь, за що ми хочемо їй подякувати. І прошу не зволікати з прийняттям цього закону. Там процедура чітка. Відчуження ці транспортні засоби не мають. І ми просимо цей закон підтримати за основу і в цілому. Дякую всім.</p>
<p>&nbsp;</p>
<p>ГОЛОВУЮЧИЙ. Дякую. Андрій Антонищак, будь ласка.</p>
<p>&nbsp;</p>
<p>13:19:34</p>
<p>АНТОНИЩАК А.Ф.</p>
<p>Шановне товариство! Я би попросив цей законопроект підтримати за основу і в цілому. Тому що дійсно я погоджуюсь зі своїм товаришем Пацканом. Ми в складі Тимчасової слідчої комісії були на складах, ми бачили, скільки там автомобілів є в Закарпатській області, на цій митниці. Але інакше. Я ще був і на інших митницях. І дуже багато, в декілька раз більше. На Яготинській митниці так само. Саме основне, що там є запобіжники. Я тут не погоджуюся з паном Папієвим,&nbsp; є запобіжник. Ті&nbsp; автомобілі, ті транспортні засоби, які&nbsp; були ввезені і зафіксовані до&nbsp; 1.01.2015 року.</p>
<p>І друге, що саме основне.&nbsp; Зберігання на митних складах тих автомобілів є дуже дороге. Якщо я не помиляюся, 10 євро за добу.&nbsp; Тобто ті автомобілі ми не продамо з аукціону, тому що&nbsp; їхня ціна за зберігання вже в декілька раз вища ніж ми&nbsp; можемо продати. І, справді, збройні формування…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Юрій Луценко. Хвилина.</p>
<p>&nbsp;</p>
<p>13:20:58</p>
<p>ЛУЦЕНКО Ю.В.</p>
<p>Шановний пане Голово, шановні колеги,&nbsp; цей законопроект&nbsp; знаходиться&nbsp; у Верховній Раді ще&nbsp; з минулого скликання. І з моєї точки зору&nbsp; це взагалі неможна пояснити логічно. У момент,&nbsp; коли на фронт відправляють&nbsp; шкільні автобуси (вдумайтесь, товариство),&nbsp; тисячі конфіскованих вантажівок, автомобілів, джипів&nbsp; тощо знаходяться&nbsp; роками на&nbsp; стоянках для конфіскату.&nbsp; Закон&nbsp; не передбачає їх передачу комусь у&nbsp; власність. Звичайно, постанова Кабміну, яка буде&nbsp;&nbsp; після прийняття цього закону,&nbsp; може ввести спеціальну&nbsp; відмітку, і повинна ввести спеціальну відмітку, дати можливість&nbsp; їх ставити на облік виключно у військових частин. Але, колеги, ну це просто&nbsp; ганьба, коли&nbsp; ми забираємо у бізнеса і у бюджетників транспортні&nbsp; засоби, але не&nbsp; хочемо прийняти такий закон,&nbsp; направлений для потреб фронту.&nbsp; Мені здається, ми зараз&nbsp; маємо виконати цей обов'язок, підтримати цей законопроект&nbsp; і дати можливість нарешті&nbsp; тисячам автомобілів, які знаходяться&nbsp; на конфіскаті, працювати на&nbsp; перемогу.</p>
<p>І останнє.&nbsp; Звичайно, кожен закон…</p>
<p>&nbsp;</p>
<p>ГОЛОВУЮЧИЙ. Завершуйте.</p>
<p>&nbsp;</p>
<p>ЛУЦЕНКО Ю.В.&nbsp; Кожен&nbsp; закон в Україні можна використати не в ту&nbsp; сторону. Виступаючі вже розповідали про бенклі, про все інше. Кожен судить в міру своєї розпущеності. Я вважаю, що цей закон має дати військам транспорт. Крапка. Придумувати схеми вміють&nbsp; інші, ми повинні підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Олег Романович Березюк. Тетяна Острікова.</p>
<p>&nbsp;</p>
<p>13:22:40</p>
<p>ОСТРІКОВА Т.Г.</p>
<p>Шановні колеги, в цьому законопроекті пропонується не справляти збір на пенсійне страхування при набутті права власності на легкові автомобілі, які обліковуються станом на 1 січня 2015 року. І той факт, що дія, запропоновані норми поширюється тільки на автомобілі, які обліковуються станом на 1 січня, дає нам підстави визнати її такою, що має разовий характер. Отже, за правилами законодавчої техніки така норма повинна бути перенесена в "Перехідні положення". І це повністю зніме там ті всі питання, що це буде усталена постійна схема.</p>
<p>Інше питання, яке ми повинні з вами вирішити між першим і другим читанням, це, власне, задекларована мета законопроекту, часткове забезпечення потреби в транспортних засобах в зоні проведення антитерористичної операції. Адже це написано в пояснювальній записці, в той же час в тексті закону це чітко не випливає. Тут зазначено, що такі транспортні засоби передаються Міністерству оборони, Збройним Силам…</p>
<p>&nbsp;</p>
<p>ГОЛОВУЮЧИЙ. 10 секунд, завершуйте.</p>
<p>&nbsp;</p>
<p>13:23:44</p>
<p>ОСТРІКОВА Т.Г. …іншим військовим формуванням. Тому якщо цей нагальний законопроект підтримаємо в першому читанні, голосуємо за доопрацювання до другого по скорочені процедурі.</p>
<p>&nbsp;</p>
<p>ГОЛОВУЮЧИЙ. Дякую. Колеги, фактично ми завершили обговорення, всі, хто мав можливість, висловитись.</p>
<p>Я пропоную наступним чином. Зараз зробити сигнальне голосування щодо прийняття цього проекту закону за основу і, у відповідності до результативності голосування, прийняти далі рішення або він буде обговорений і ми його поставимо на розгляд в найближчі дні на голосування за основу.</p>
<p>Будь ласка, шановні колеги, займайте свої місця. Сигнальне голосування щодо цього закону 1402. Проект Закону про внесення змін до деяких законодавчих актів України (щодо безоплатної передачі у володіння і користування конфіскованих та безхазяйних транспортних засобів).</p>
<p>Прошу голосувати. Голосування сигнальне, за основу, колеги, за основу. Сигнальне за основу.</p>
<p>&nbsp;</p>
<p>13:24:56</p>
<p>За-206</p>
<p>Дякую, колеги. Закон ми обговорили і потім будемо визначатися щодо голосування.</p>
<p>Реєстраційний номер 1403 – проект Закону про внесення змін до Закону України, до Податкового кодексу України. Це теж самий закон він йде в розвиток, наскільки я розумію? Є необхідність його обговорювати, чи він є похідним до?.. Є, да?</p>
<p>Є пропозиція за скороченою процедурою його розглянути, будь ласка, 1403. Теж Ірина Луценко, автор. Щодо розгляду за скороченою процедурою, колеги.</p>
<p>&nbsp;</p>
<p>13:25:43</p>
<p>За-167</p>
<p>Будь ласка,&nbsp; Ірина Степанівна.</p>
<p>&nbsp;</p>
<p>13:25:53</p>
<p>ЛУЦЕНКО І.С.</p>
<p>Шановні колеги! Шановний пане Голово! Ці два законопроекти на початку своєї промови я казала, що ми будемо розглядати їх разом, в комплексі, тому що одним законопроектом ми дозволяємо… одним законопроектом ми виключаємо зі складу платників збору на обов'язкове державне пенсійне страхування, а іншим законопроектом передбачається&nbsp; тимчасову до 31 грудня&nbsp; 2017 року звільнити від оподаткування податком на додану вартість та акцизним податком операції з безоплатної передачі у володіння і користування Міністерства оборони України, Збройних Сил і так далі, так далі. Це для пана Папієва я відповідаю на вашу фразу про те, що треба визначити перелік, які це будуть види автомобілів.</p>
<p>Зазначаю, підрозділів, військових частин та підрозділів, автобусів, код 8702, легкових автомобілів – 8703, вантажних автомобілів – 8704 і далі по тексту, конфіскованих, знайдених і так далі. Суть законопроекту така ж сама як і попередня це все призначено для фронту.</p>
<p>На репліку колеги із "Самопомочі", ми розглядали цей законопроект на комітеті, тоді я зауважень від неї не чула, вони появилися зараз. Про часткове забезпечення фронту, ми не можемо трьома-чотирма тисячами автомобілів забезпечити потреби. Тому що тут говорив колега наш із позафракційних, що таких автомобілів потребується більше 10 тисяч, але це те, що ми можемо зробити зараз.</p>
<p>Прошу вас, шановні колеги, підтримати цей законопроект. Їх два.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, співдоповідь комітету.</p>
<p>&nbsp;</p>
<p>13:27:50</p>
<p>ЮЖАНІНА Н.П.</p>
<p>Шановний Голово, шановні колеги! Я хочу звернути як співавтор двох законопроектів вашу увагу спочатку на те, що говоряться якісь фрази, абсолютно не дочитаний до кінця… проект Закону моїми колегами.</p>
<p>Йде мова про три тисячі автомобілів, які в законний спосіб перейшли у власність держави та набули статусу безхазяйних. Ви розумієте? Це не ті, які стихійно там десь кимось долучились до цієї когорти автомобілів. Тому виключаємо взагалі якісь махінації щодо кількості тієї автомобілів, які можуть бути переданими, якщо ми приймемо цей законопроект.</p>
<p>Далі, стосовно того, це тимчасова … тимчасовий захід. Про це сказано в двох місцях: про те, що дія цього заходу тільки до 31 грудня 2015-го… 16-го року, і станом тільки автомобілі на 1 січня 2015 року. А категорія автомобілів теж була зачитана тільки що співавтором законопроектів. Ми максимально зробили так, щоб там не було зловживань.</p>
<p>Даний законопроект після розгляду і в робочих групах на комітеті було запропоновано рекомендувати прийняти, дійсно, тільки за&nbsp; основу. Але ми допрацювали уже все для того. Нагальність цього питання уходить з кожним днем.</p>
<p>Тому пропоную вам прийняти все-таки два законопроекти за основу і в цілому, це конче необхідно. Ніяких зловживань там майже неможливо.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, я думаю, що будемо вважати його теж обговореним, це питання, оскільки воно йде в доповнююче 1402. Нема заперечень? А будемо повертатися до розгляду.</p>
<p>Дякую.</p>
<p>Шановні колеги, на ваш розгляд вноситься проект Закону, реєстраційний номер… для обговорення, Проект Закону про внесення змін до Податкового кодексу України (щодо оподаткування в агропромисловому комплексі).</p>
<p>Є пропозиція народного депутата Бакуменко розглянути цей проект Закону за скороченою процедурою, колеги. Будь ласка, визначаємося.</p>
<p>Щодо розгляду за скороченою процедурою. Розгляд за скороченою процедурою, колеги.</p>
<p>&nbsp;</p>
<p>13:30:17</p>
<p>За-147</p>
<p>Колеги, пропозиція народного депутата Бакуменка щодо розгляду проекту закону за скороченою процедурою, за скороченою процедурою. Будь ласка, визначайтесь. Пропозиція народного депутата Бакуменка: скорочена процедура розгляду закону.</p>
<p>&nbsp;</p>
<p>13:30:46</p>
<p>За-159</p>
<p>Дякую.</p>
<p>Доповідайте, будь ласка.</p>
<p>&nbsp;</p>
<p>13:30:51</p>
<p>БАКУМЕНКО О.Б.</p>
<p>Спасибі. Шановні колеги, впродовж останнього року відбулося три екстенсивні перегляди Податкового кодексу України, зокрема в рамках податкової реформи. Причому ці зміни вносилися без громадських обговорень та приймались поспіхом. На практиці це призвело до створення надмірного податкового навантаження, техніко-юридичних помилок і неузгодженості.</p>
<p>Саме тому, провівши ряд консультацій з представниками аграрної галузі, у проекті 2585 ми запропонували комплексно вирішити накопичені проблеми. Законопроектом пропонується врегулювати чотири великі блоки питань.</p>
<p>Перший блок стосується оподаткування побічної і супутньої сільськогосподарської продукції. Проектом пропонується включити побічну і супутню продукцію рослинного і тваринного походження: солома, полова, бадилля, гній, перегній – до переліку сільгосппродукції для цілеоподаткування. Така продукція в подальшому може бути використана для виробництва аграріями альтернативної електричної енергії. У зв'язку з цим ми пропонуємо дозволити виробникам електричної альтернативної енергії бути платниками єдиного податку четвертої групи з певними обмеженнями щодо їх обороту.</p>
<p>Другий блок стосується оподаткування новим податком на нежитлову нерухомість. Виключити з об'єкта оподаткування податком на нерухомість дитячі садки, школи, сільські клуби та інші об'єкти соціальної інфраструктури села, а також конкретизувати перелік будівель та споруд, які безпосередньо використовуються у сільському господарстві і звільнені від оподаткування цим податком. Крім того, ми пропонуємо звільнити всіх платників єдиного податку четвертої групи від сплати цього податку.</p>
<p>Ще одне важливе питання в цьому законопроекті. Платники податку повинні мати час навчитися адмініструвати цей новий податок, тому ми пропонуємо для всіх платників податку скасувати на 2015 рік штрафи за порушення порядку обчислення і правильності заповнення Декларації з податку на житлову нерухомість.</p>
<p>Третій блок стосується…</p>
<p>&nbsp;</p>
<p>ПАРУБІЙ А.В. Будь ласка,&nbsp; дайте можливість завершити.</p>
<p>&nbsp;</p>
<p>БАКУМЕНКО О.Б. Стосується земельних питань.</p>
<p>Четвертий блок стосується переважно виправлення технічних помилок податкового законодавства. По-перше, абсурдна норма, згідно якої особи, які не є платниками податку на прибуток, змушені сплачувати авансовий внесок з цього податку. Ну за виключенням… часу нема, тому я прошу, ми пропонуємо цим законопроектом віднайти компроміс держави і агровиробників, який дозволить не тільки врегулювати питання оподаткування, а й закріпити за АПК статус "локомотиву економіки".</p>
<p>Шановні колеги, прошу вас підтримати даний законопроект за основу. Дякую.</p>
<p>&nbsp;</p>
<p>ГОЛОВУЮЧИЙ. Дякую. будь ласка, Южаніна Ніна Петрівна –&nbsp; співдоповідь. 2585. Южаніна Ніна Петрівна.</p>
<p>Южаніна Ніна Петрівна, 2585, будь ласка, на трибуну. Співдоповідь комітету.</p>
<p>&nbsp;</p>
<p>13:34:37</p>
<p>ЮЖАНІНА Н.П.</p>
<p>Шановні колеги! Шановний головуючий! 22 квітня 2015 року на своєму засіданні комітет розглянув проект Закону про внесення змін до Податкового кодексу щодо оподаткування в агропромисловому комплексі, поданий народним депутатом Бакуменком.</p>
<p>Автор доповів суть самого законопроекту. При обговоренні законопроекту на засіданні комітету народні депутати&nbsp; члени комітету зауважили, що запропоновані законопроектом зміни є слушними, оскільки в переважній більшості уточнюють та удосконалюють норми оподаткування, виправляють техніко-юридичні помилки і неузгодженості, що виникли у зв'язку з прийняттям Закону про внесення змін до Податкового кодексу, який ми прийняли в грудні минулого року і створили конфлікт інтересів, що негативно впливає на адміністрування податків та не сприяє розвитку бізнесу.&nbsp;</p>
<p>При цьому звернули увагу, що потребує додаткового опрацювання пропозиції щодо оподаткування податком на нерухоме майно.&nbsp; А також не підтримали пропозицію щодо виключення з Податкового кодексу України норми про необхідність оформлення та реєстрації відповідно до законодавства прав власності користування земельними ділянками з метою оподаткування.</p>
<p>Враховуючи викладене, комітет вирішив рекомендувати Верховній Раді України проект Закону про внесення змін до Податкового кодексу щодо оподаткування в агропромисловому комплексі, поданий народним депутатом Бакуменко та іншими народними депутатами, прийняти за основу.</p>
<p>Дякую за увагу.&nbsp;</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>13:36:19</p>
<p>ГОЛОВУЮЧИЙ. Дякую вам.</p>
<p>Шановні колеги, прошу записатись: два – "за", два – проти, на обговорення. Будь ласка.</p>
<p>Кутовий Тарас Вікторович, "Блок Петра Порошенка". Будь ласка.</p>
<p>&nbsp;</p>
<p>13:36:48</p>
<p>КУТОВИЙ Т.В.</p>
<p>Шановні колеги! Кутовий Тарас, Полтавщина. Хоч цей законопроект розглядався податковим комітетом, але він глибоко так само розглядався і на аграрному комітеті. І я хочу сказати, що переважна більшість членів комітету з великою увагою відслідковують цей законопроект і просили би вас підтримати його в першому читанні.</p>
<p>Дійсно, виникло дуже багато технічних неузгодженостей, які сьогодні роблять життя аграріїв складним не із-за якихось фундаментальних речей, а виключно із-за помилок, які допустила Верховна Рада. Ті речі, які пропонуються змістовно до зміни, вони, на мою думку, носять такий новаторський характер, в тому числі і те, що стосується виробництва електроенергії сільгоспвиробникам і для власних потреб, зважаючи на ті тарифи, які сьогодні є. І ми пам'ятаємо, що не так давно були і так названі прогнозні і планові відключення електроенергії. Ми розуміємо на скільки це важливо для аграріїв як в ситуації, коли наприклад, працює ферма або підприємство, яке теоретично без електроенергії не може працювати. Наприклад, пташник буквально декілька годин може знаходитись без електроенергії, інакше будуть не зворотні процеси, які призведуть до великих збитків.</p>
<p>Тому звертаюся до всіх колег підтримати цей законопроект у першому читанні. Його співавторами є дуже багато народних депутатів, переважно це члени аграрного Комітету. Тому дякую. І в тому числі, податкового Комітету.</p>
<p>Тому прошу підтримати його в першому читанні.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Будь ласка, Гуляєв Василь Олександрович, партія "Відродження".</p>
<p>&nbsp;</p>
<p>13:38:41</p>
<p>ГУЛЯЄВ В.О.</p>
<p>Передаю слово Кулиничу.</p>
<p>&nbsp;</p>
<p>ГОЛОВУЮЧИЙ. Кулініч, будь ласка.</p>
<p>&nbsp;</p>
<p>13:38:48</p>
<p>КУЛІНІЧ О.І. Дякую.</p>
<p>Кулініч, депутатська група партія "Відродження", Полтавщина.</p>
<p>Шановні колеги, надзвичайно важливий законопроект. Сьогодні ми повинні хоча б частково виправити ту ситуацію, яка склалася в окремих галузях економіки в результаті поспішного внесення змін до Податкового кодексу наприкінці минулого року.</p>
<p>Особливо багато податкових проблем виникло якраз в аграріїв. Перш за все, це підвищення єдиного податку в 20 разів та введення оподаткування, витрат с/г виробників на оплату та доставку пенсій. Причому останнє стало результатом прикрої технічної помилки, коли в законі слова "платники фіксованого податку" забули замінити на "платники єдиного податку 4 групи".</p>
<p>Крім того, на початку наступного року платники будуть змушені сплачувати новий податок на житлову нерухомість. Об'єктом оподаткування стануть, в тому числі, дитячі садки, школи, клуби у сільській місцевості. І це при тому, що приватні заводи, наприклад, звільнені від сплати такого податку.</p>
<p>Тому проект пропонує виключити з об'єктів оподаткування будинки та споруди соціальної інфраструктури на селі, а також чіткий перелік об'єктів аграрної нерухомості, які не будуть оподатковуватися.</p>
<p>Більше того, важливою є норма проекту, яка стосується відтермінування штрафів за порушення порядку обчислення податку на житлову нерухомість. Платникам податку на житлову нерухомість слід дати час, аби правильно навчитись адмініструвати цей податок. І що важливо, це стосується не лише АПК, а всіх без винятку галузей економіки.</p>
<p>Тому законопроект треба підтримувати в першому читанні. Я прошу колег його підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую. Ємець Леонід Олександрович, фракція "Народний фронт", будь ласка.</p>
<p>&nbsp;</p>
<p>13:40:30</p>
<p>ЄМЕЦЬ Л.О.</p>
<p>Фракція "Народний фронт", Ємець Леонід Олександрович. Шановні колеги! Я би хотів, мабуть, вам нагадати, що є таке сільське господарство. Що таке є город, що таке є вирощувати власну картоплю. І це те, що стоїть оце завдання перед маленькими, дрібними, як це зараз модно називати, фермерами. А не те сільське господарство, коли є сотні тисяч гектарів землі.</p>
<p>І тому наша фракція завжди стояла на тому, що олігархи, які отримують надприбутки, мають платити надподатки. А дрібні фермери, які єлє-єлє виживають і отримують мінімальний прибуток, мають платити мінімальний податок. І поки цього не буде передбачено законодавством, поки не буде диференціації, ми не будемо підтримувати законопроект, який направлений на те, щоб олігархи сільськогосподарських прибутків отримували надприбутки і позбавляли тим самим малих фермерів можливості виживати в ці складні часи.</p>
<p>&nbsp;Дякую.</p>
<p>&nbsp;</p>
<p>ГОЛОВУЮЧИЙ. Дякую. Острікова Тетяна, фракція "Самопоміч".</p>
<p>&nbsp;</p>
<p>13:41:41</p>
<p>ОСТРІКОВА Т.Г.</p>
<p>Шановні колеги! В цьому законопроекті, безумовно, є позитивні речі. Наприклад, про розширення змісту поняття сільськогосподарської продукції за рахунок включення супутньої і побічної продукції. Є позитивні речі по податку на прибуток. Передбачається, що авансовий внесок з податку на прибуток не сплачується при виплаті дивідендів особам, які не є платниками єдиного податку. І ми це підтримуємо.</p>
<p>Але я хочу звернути увагу тих колег, які говорили про надприбутки олігархів, які потрібно вилучити. Чи звернули ви увагу на те, що в цьому законопроекті передбачається знову ж таки звільнити від оподаткування податком на нерухоме майно ряду промислової, промислової нерухомості, зокрема складів? Тобто, це всі логістичні комплекси, а це тисячі квадратних метрів у&nbsp; нас випадуть з-під об'єкту оподаткування. І тут немає жодної прив'язки до сільського господарства.&nbsp; Це, по-перше.</p>
<p>По-друге, пропонується звільнити від оподаткування&nbsp; податком на нерухоме майно будівлі спортивних і лікувально-оздоровчих закладів у сільській місцевості, а це кіно-спортивні&nbsp; клуби, це приватні бази відпочинку, готелі. Чому ми повинні їх звільняти від оподаткування податком на нерухоме майно? Адже&nbsp; це основа місцевих бюджетів і вона закладена в доходи місцевих&nbsp;&nbsp; бюджетів на&nbsp; 2016&nbsp; рік. Тому фракція&nbsp; ""Самопоміч"&nbsp; буде підтримувати цей законопроект&nbsp; тільки&nbsp; в першому читанні. І ми будемо дуже ретельно готувати поправки до другого читання, щоб&nbsp; виключити всі оці дискусійні норми. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>У перелік виступаючих не увійшли&nbsp; фракція&nbsp; Радикальної партія, "Батьківщина", "Опозиційний блок". Тому у такій послідовності, як зголошувались:&nbsp; Радикальна партія – Ляшко, Долженков – "Опозиційний блок", Івченко – "Батьківщина". Будь ласка.&nbsp;</p>
<p>&nbsp;</p>
<p>13:43:39</p>
<p>ЛЯШКО О.В.</p>
<p>Шановні колеги, шановні жителі українського села! Сільське господарство – це той&nbsp; локомотив, який витягує нашу країну. Селяни – це&nbsp; ті люди, яким треба в ноги низько кланятися за те, що вони годують, у тому числі і чиновницький клас, коли на одного&nbsp;&nbsp; роботягу&nbsp; по семеро з ложкою.&nbsp; Тому, безумовно,&nbsp; законопроект,&nbsp; спрямований на спрощення&nbsp; оподаткування села, фракція Радикальної партії підтримує.</p>
<p>Але давайте&nbsp; говорити&nbsp; не лише про оподаткування села. Величезна проблема – це&nbsp; відсутність&nbsp; соціальної інфраструктури на селі. І тому&nbsp; треба передбачити не лише звільнення&nbsp; від оподаткування об'єктів інфраструктури соціальної, а і запровадження державних програм підтримки сільгоспвиробників, які вкладатимуть власні кошти у розвиток соціальної інфраструктури на селі: школи, дитячі&nbsp; садки, водогони. Уряд&nbsp; має&nbsp; подбати про збільшення обсягу споживання газу за пільговою ціною, бо сьогодні&nbsp; люди в селі не знають як зиму пережити. Тому підтримуємо село, яке врятує Україну.</p>
<p>&nbsp;</p>
<p>ГОЛОВУЮЧИЙ. Долженков, "Опозиційний блок".&nbsp;&nbsp;</p>
<p>&nbsp;</p>
<p>13:44:52</p>
<p>ДОЛЖЕНКОВ О.В.</p>
<p>Дякую, шановний головуючий. Шановні&nbsp; громадяни, шановні колеги, дійсно,&nbsp; не тільки попередні фракції, представники попередніх фракцій опікуються проблемами&nbsp; опіки щодо селян та села українського. Також&nbsp; "Опозиційний блок" буде підтримувати&nbsp; вказану законодавчу ініціативу, тому що, звичайно, це є дуже корисним для села, для сільськогосподарських підприємств, на яких, зокрема зазначено, українське село зараз і тримається.</p>
<p>Але при цьому, хотілося б зазначити про те, що&nbsp; вказана законодавча&nbsp; ініціатива спрямована на виправлення тих недолугих норм, які були прийняті в&nbsp; грудні минулого року під час проведення так званої податкової реформи.&nbsp; От вам і результат, наспіх проведеної податкової реформи, коаліція. Ви знову виправляєте свої помилки. А ми вам, звичайно, будемо допомагати, тому що, це дійсно, на користь аграрного бізнесу, аграріїв та селян, зокрема.</p>
<p>&nbsp;Дякую.</p>
<p>&nbsp;</p>
<p>ГОЛОВУЮЧИЙ.&nbsp; Івченко,&nbsp; фракція&nbsp; "Батьківщина".</p>
<p>&nbsp;</p>
<p>13:45:57</p>
<p>ІВЧЕНКО В.Є. Вадим Івченко,&nbsp; фракція&nbsp; "Батьківщина".</p>
<p>Шановні колеги, безумовно, важко "збирати картоплю" на Печерських пагорбах. Але, дійсно, там є речі, які сьогодні заслуговують уваги. Сьогодні фермер, готовий сплачувати за оренду&nbsp; землі, але ви знаєте, що він не може&nbsp; зареєструвати. Під час невдалої реєстраційної реформи або реформи реєстраційної служби таких земель - до 20 відсотків. Він не може фактично сплатити, його заставляють переходити на загальну систему оподаткування. А цей закон – це вирішує!</p>
<p>Наступне – штрафи. Ми сьогодні тільки ввели податок на&nbsp; нерухомість. Так, звичайно, "Самопоміч" сказала: ми маємо знати чіткий перелік, що підпадає під оподаткування, що не підпадає.</p>
<p>І останнє. А хіба ми з вами забули, хто сьогодні оплачує доставку пенсії людям, які&nbsp; працювали в сільському господарстві? І саме 9-м пунктом, ми передбачаємо, що не будуть тепер сільгосптоваровиробники сплачувати за доставку пенсій пенсіонерам, які працювали на сільгосппідприємствах…</p>
<p>&nbsp;</p>
<p>ГОЛОВУЮЧИЙ. Будь ласка. 30 секунд, звершуйте.</p>
<p>&nbsp;</p>
<p>ІВЧЕНКО В.Є.&nbsp; Шановні колеги, звичайно, ми маємо&nbsp; доопрацювати. У кожної з фракції, у кожного з депутатів, є певні застереження щодо певних речей. Але я дуже прошу вас, щоб ми (ми довго чекали даний законопроект, поки&nbsp; він винесеться в зал),&nbsp; щоб ми проголосували в першому читанні&nbsp; за скороченою&nbsp; процедурою,&nbsp;&nbsp; дали свої поправки і на кінець-то почали любити, любити тих, хто приносить долари в наш бюджет, любити тих, хто працює на землі, любити село. Дякую.</p>
<p>&nbsp;</p>
<p>ГОЛОВУЮЧИЙ. Дякую. Ще репліка від "Народного фронту". Вознюк, будь ласка, одну хвилину репліка.</p>
<p>&nbsp;</p>
<p>13:47:44</p>
<p>ВОЗНЮК Ю.В.</p>
<p>Шановні колеги, я вам хочу сказати наступне, сьогодні ми всі працюємо над тим, що країна стала децентралізована, за децентралізацію. На початку бюджетного року ми прийняли ряд податків з нерухомості і віддали їх у підпорядкування місцевим радам. Сьогодні податок з нерухомості являється місцевим податком і ми надали всі повноваження, і функції сільським радам, районним радам розпоряджатися цим податком. Вони можуть на своїх сесіях приймати рішення про те, щоб відмінити податок для тих чи інших сільгосппідприємств. Якщо то дійсно є школа або будинок культури, сільська рада у повноваженні підтримати це, щоб не платити податок з нерухомості. Якщо ж це приміщення здається комусь в оренду, про це знає сільський голова, про це знають сільські депутати і вони приймають відповідні рішення. Тому давайте все ж таки залишимо повноваження сільським радам і місцевим радам для того, щоб вони приймали рішення стосовно даного податку.</p>
<p>Відповідно "Народний фронт" не буде підтримувати цей законопроект. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, ми вже завершили обговорення законопроекту 2585. Проведемо сигнальне голосування чи переносимо рішення на пізніше? Сигнальне.</p>
<p>Будь ласка, я прошу зайти в зал колег народних депутатів. Поки заходять в зал народні депутати, прошу одну хвилину від уряду. Кому? Будь ласка, одну хвилину представнику уряду, поки депутати заходять в зал. Прошу зайти.</p>
<p>Я прошу включити мікрофон.</p>
<p>&nbsp;</p>
<p>13:49:46</p>
<p>ЛАПА В.І.</p>
<p>Доброго дня, шановні колеги! Володимир Лапа, заступник міністра аграрної політики.</p>
<p>Я вам скажу, що навіть заради одного пункту – це виплата пільгових пенсій сільгоспвиробниками, варто приймати цей законопроект в першому читанні. По суті, ми зробили із сільгосппідприємств філію Пенсійного фонду. У такому режимі не працює жодна галузь національної економіки. Я&nbsp; прошу підтримати в першому читанні, ми отримуємо надзвичайно велику кількість звернень від сільськогосподарських підприємств. Я думаю, що комітет і податковий, і аграрний матиме можливість доопрацювати з врахуванням всіх зауважень до другого читання. Прошу вашої підтримки.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Ставлю сигнальне голосування по проекту Закону про внесення змін до Податкового кодексу України (номер 2585). Будь ласка,&nbsp; прошу визначатись.</p>
<p>&nbsp;</p>
<p>13:50:39</p>
<p>За-213</p>
<p>213 – "за". Давайте ще раз проголосуємо, я прошу, хто є в залі сконцентруватись, я ще раз ставлю сигнальне голосування, якщо цього разу не буде достатньої кількості голосів, ми перейдемо до обговорення наступного законопроекту.</p>
<p>І тому я ставлю на сигнальне голосування, автор просить перенести голосування, так?&nbsp; <i>(Шум у залі)</i></p>
<p>Будь ласка,&nbsp; одну хвилину автору. Будь ласка, одну хвилину.</p>
<p>&nbsp;</p>
<p>13:51:27</p>
<p>БАКУМЕНКО О.Б.</p>
<p>Я попросил бы перенести голосование, потому что видим по сигнальному, что нет сегодня голосов в зале. Мы от авторского коллектива, в котором больше 10 народных депутатов, практически со всех фракций парламента, просим перенести это голосование на завтра и визначити в зале дальше "за" или "против". Мы доработаем во втором чтении все неузгодженості, но поверьте мне, особенно мажоритарщики и те, которые приедут в села, которые не будут голосовать за такой законопроект, я убираю всю политическую составляющую: кто в какой фракции, где кто находиться. Если мы сегодня говорим об аграриях и не выполняем, значит, мы просто демагогией… перенесем на завтра и пожалуйста, поставим на завтра на голосование.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, ми як і попередні законопроекти його переносимо до розділу "попередньо обговорених" і будемо рішення приймати, коли в залі буде достатня кількість депутатів.</p>
<p>Шановні колеги! У нас 8 хвилин до завершення, є ще законопроект 2243а, який ми теж можемо проговорити. Є прохання голови бюджетного комітету, щоб ми змогли його оперативно проговорити. Є тільки прохання підтримати за скороченою процедурою.</p>
<p>Шановні колеги, прошу проголосувати і підтримати розгляд законопроекту за скороченою процедурою. Будь ласка, прошу проголосувати. Голосуємо за скорочену процедуру. Будь ласка, прошу підтримати.</p>
<p>&nbsp;</p>
<p>13:52:58</p>
<p>За-154</p>
<p>Рішення прийняте.</p>
<p>І я запрошую до виступу народного депутата України Павелка Андрія Васильовича. Будь ласка.</p>
<p>&nbsp;</p>
<p>13:53:12</p>
<p>ПАВЕЛКО А.В.</p>
<p>Дякую.</p>
<p>Шановні колеги, представляю вашій увазі&nbsp; законопроект 2243а –&nbsp; про запобігання впливу на результати офіційних спортивних змагань корупційних правопорушень.</p>
<p>Це дуже важливий законопроект. На жаль, сьогодні так звані "договірні" матчі продовжують бути буденністю у спорті. Часто доводиться чути про підкуп спортсменів, суддів, тренерів, незаконні спортивні ставки та інші маніпуляції із спортивними змаганнями з метою отримання неправомірної вигоди.</p>
<p>Корупція гальмує розвиток спорту, фактично, зводить його до нуля. На жаль, боротьба з корупцією у всієї держави йде не такими темпами, як хотілось би. Впевнений, що ми не можемо втрачати час, і навпаки, маємо шанс показати хороший приклад боротьби з корупцією у сфері спорту.</p>
<p>Чинний закон про запобігання корупції не охоплює проблеми боротьби із корупцією у сфері спорту.&nbsp; Тому необхідно прийняти окремий спеціальний закон, який би&nbsp; надав реальні механізми для боротьби з цим явищем.</p>
<p>Запропонований проект закону визначає основні засади, особливості суб'єктів і заходів, попередження та виявлення корупційних правопорушень у сфері спорту і усунення їх наслідків, а також відповідальність за них. Законопроектом вводяться нові поняття такі як "посадова особа у сфері спорту", "особи, уповноважені на проведення офіційного спортивного змагання", "ексклюзивна спортивна інформація", "правила чесної гри фейр-плей" тощо.</p>
<p>Проектом закону пропонується встановити сувору адміністративну та кримінальну відповідальність за корупційні порушення у сфері спорту.</p>
<p>Законопроект був внесений на широке громадське обговорення, до якого залучались відомі європейські фахівці, представники спортивних федерацій, інших громадських організацій і засобів масової інформації.</p>
<p>Спортивне співтовариство цілком підтримує прийняття цього законопроекту. Розв'язати цю проблему від нас вимагають міжнародні спортивні організації, а також найвищі європейські світові політичні інституції. Зокрема, в Резолюції 1602 Парламентська асамблея Ради Європи наголосила про необхідність впровадження механізмів для зниження ризику договірних матчів, незаконних ставок та інших форм корупції у спорті. Асамблея…</p>
<p>&nbsp;</p>
<p>ГОЛОВУЮЧИЙ. Скільки треба часу? 30 секунд, будь ласка.</p>
<p>&nbsp;</p>
<p>ПАВЕЛКО А.В. Асамблея закликала держави – члени Ради Європи прийняття… свої законодавчі бази негайно застосувати заходи щодо забезпечення прозорості спортивних результатів, боротьби з підтасовкою результатів, зокрема з договірними матчами, та взяти до уваги відповідні рекомендації міжнародних європейських організацій.</p>
<p>Шановні колеги, прошу вас підтримати прийняття за основу цього надзвичайно важливого законопроекту. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, до співдоповіді запрошується голова комітету Кожем'якін Андрій Анатолійович. <i>(Шум у залі)</i></p>
<p>&nbsp;</p>
<p>13:56:06</p>
<p>КОЖЕМ’ЯКІН А.А.</p>
<p>Шановні колеги, я підтримую ваші емоції, тому що Андрій Васильович сьогодні, і так сталося, що я є теж автором цього закону, внесли до Верховної Ради законопроект, якого в історії України ще не було. І якщо ми розставимо акценти, то сьогодні, дійсно, це подія, тому що запобігання впливу на результат офіційних спортивних змагань корупційних правопорушень, все, що стосується корупції в спорті, - це перший за історію Української держави законопроект, який дасть нам змогу опинитись в лавах європейських демократичних, насправді спортивних країн.</p>
<p>Тому комітет розглянув цей законопроект, який розроблений з метою протидії корупції у сфері спорту. Розв'язати цю проблему від нас вимагають міжнародні, як уже було сказано, спортивні організації, найвищі європейські і світові політичні інституції. Ви знаєте про ті скандали, які відбувалися у Федерації футболу міжнародній нещодавно.</p>
<p>Тому, вивчаючи цей досвід, вивчаючи досвід європейських країн, ми якраз з Андрієм Васильовичем і підготували цей законопроект. Він визначає основні засади, заходи попередження та виявлення корупційних правопорушень у сфері спорту. Ми вносимо поправки… зміни до Кримінального кодексу України і також вносимо зміни до Кодексу України про адміністративні&nbsp; правопорушення. Крім того, ми&nbsp; доповнюємо Кримінальний кодекс статтею 369 зі значком 3, якою впроваджується відповідальність за протиправний вплив на результати офіційних спортивних змагань.</p>
<p>Тому, колеги, прошу вас підтримати рішення комітету і прийняти цей законопроект з в першому читанні за основу.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.&nbsp;</p>
<p>Шановні колеги, чи хтось наполягає на виступах? Тоді давайте ми проведем сигнальне голосування з цього приводу. Отже я ставлю на сигнальне голосування проект Закону про запобігання впливу на результати офіційних спортивних змагань корупційних правопорушень (№ 2243а). сигнальне голосування. Прошу голосувати.&nbsp; Прошу підтримати. Будь ласка.</p>
<p>&nbsp;</p>
<p>13:58:36</p>
<p>За-180</p>
<p>Рішення… Немає потенціалу, щоб його прийняти.</p>
<p>Шановні колеги, ми обговорили ряд важливих&nbsp; законопроектів. Завтра ми будемо&nbsp; мати змогу їх проголосувати. Я дуже наполегливо запрошую, щоб завтра усі дисципліновано прийшли на засідання Верховної Ради України.</p>
<p>Зараз 14.00. Наша робота підійшла до завершення, тому я оголошую&nbsp; ранкове засідання Верховної Ради України закритим і завтра о 10-й годині ранку чекаємо всіх в залі для продовження нашої роботи.</p>
<p>Дякую вам.&nbsp;&nbsp; До побачення.</p>
<p>&nbsp;</p>

