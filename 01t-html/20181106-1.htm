Стенограма пленарного засідання
06 листопада 2018
&nbsp;
<p align=center>ЗАСІДАННЯ ДВАДЦЯТЬ ШОСТЕ</p>
<p align=center>Сесійний зал Верховної Ради України</p>
<p align=center>06 листопада 2018 року, 16 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>15:58:29</p>
<p>ГОЛОВУЮЧИЙ. Шановні колеги, я прошу заходити в зал і приготуватися до реєстрації.</p>
<p>Колеги, я хочу вам повідомити, ми мали розпочати сьогоднішній день з питань безпеки і оборони. Поміж них першим проект Закону про протимінну діяльність, проект Закону про прилеглу зону України, і ми сьогодні мали розглянути блок питань аграрної політики. Парламент відреагував, як мав відреагувати на резонансні події дня, але, тим не менше, ми зараз повинні перейти, розглянути питання безпеки і, якщо можливо, хоча б частково блок аграрної політики.</p>
<p>Тому я прошу всіх сконцентруватися, приготуватися до роботи активної і плідної, і прошу всіх заходити в зал, щоб ми без затягування змогли розпочати вечірнє засідання. Я прошу всіх заходити в зал і приготуватися до реєстрації.</p>
<p>Колеги, прошу заходити в зал і приготуватися до реєстрації. Можемо провести реєстрацію, колеги?</p>
<p>Отже, колеги, оголошую реєстрацію і прошу народних депутатів зареєструватися для участі в пленарному засіданні. Прошу провести реєстрацію.</p>
<p>&nbsp;</p>
<p>16:00:42</p>
<p>Зареєстровано 359 народних депутатів. Вечірнє засідання Верховної Ради&nbsp; України оголошую відкритим, колеги.</p>
<p>І ми переходимо до розгляду питань блоку національної безпеки та оборони, я прошу всіх приготуватись.</p>
<p>Перше питання, яке стоїть в цьому блоці, – це є проект Закону про протимінну діяльність (№9080, 9081, 9082 і 9083). І ми переходимо до розгляду всіх законопроектів.</p>
<p>Хочу наголосити, що є базовий законопроект, і є три альтернативних законопроекти. Близько півтора року йшла дуже напружена робота і комітету, і робочої групи, яку очолює Андрій Тетерук, по підготовці цього законопроекту, який дозволяє нам проводити важливу гуманітарну місію по розмінуванню тих територій, на яких побував російський агресор.</p>
<p>Але, колеги, для того, щоб ви змогли ефективно пройти блок національної безпеки у мене буде до вас традиційне прохання – підтримати розгляд за скороченою процедурою, колеги. Ми будемо заслуховувати всіх авторів: і Вінника, і Кишкаря, і Недаву, і Найєма – всі вони будуть доповідати. Але якщо ми зайдемо в повний розгляд, у нас розгляд займе приблизно півтори години з усіма співдоповідачами. І тому є велике прохання всіх підтримати розгляд за скороченою процедурою.</p>
<p>Я закликаю всіх зайти в зал і приготуватись до голосування. Запрошую всіх народних депутатів в зал.</p>
<p>Нагадую: перший Закон про протимінну діяльність, в який ми вже ввійшли, в його розгляд. Наступний – проект Закону про прилеглу зону України. І, наступний, третій – це проект Закону про внесення змін до деяких законодавчих актів України щодо інженерно-технічного облаштування та утримання державного кордону. Три законопроекти блоку безпеки і оборони. Для того, щоб ми змогли їх розглянути і перейти до питань блоку аграрної політики, нам важливе голосування за скороченою процедурою.</p>
<p><a name=_GoBack></a>Я прошу всіх приготуватись і підтримати мою пропозицію і пропозицію комітету.</p>
<p>Отже, колеги, я ставлю на&nbsp; голосування пропозицію, щоб проект Закону про протимінну діяльність (номер 9080, 9080-1, 9080-2, 9080-3) ми розглянули за скороченою процедурою. Прошу проголосувати і прошу всіх підтримати, колеги. Прошу підтримати. Голосуємо за скорочену процедуру.</p>
<p>&nbsp;</p>
<p>16:04:07</p>
<p>За-62</p>
<p>62. Я ще раз поставлю, колеги, якщо не буде голосів, ми підемо по повній процедурі. Але хотів би звернутись&nbsp; і&nbsp; до&nbsp; Комітету&nbsp; аграрної політики по тих питаннях, які стоять наступні в порядку денному. Якщо ми зараз ввійдемо в&nbsp; півторагодинний розгляд, ми не дійдемо просто питань аграрної політики.</p>
<p>Отже, я просто попереджаю, щоб було розуміння, які є наслідки цього рішення. Я ще раз поставлю,&nbsp; якщо не буде голосів, ми&nbsp; заходимо в повну процедуру, колеги. Але всі мають розуміти наслідки, і на президії усвідомлювати, чому ми не виконуємо той графік, який ми запланували.</p>
<p>Отже, я ще раз ставлю пропозицію, щоб проект Закону про протимінну діяльність розглянути за скороченою процедурою. Прошу голосувати, прошу підтримати.&nbsp; Голосуємо.</p>
<p>&nbsp;</p>
<p>16:05:14</p>
<p>За-71</p>
<p>71 – за. Отже, колеги, ми переходимо&nbsp; до розгляду по повній процедурі. І я прошу авторів-доповідачів бути максимально лаконічними під час виступів.</p>
<p>Отже, по проекту Закону про протимінну діяльність, 9080, до слова запрошується народний&nbsp; депутат України Найєм Мустафа-Масі.</p>
<p>Будь ласка.</p>
<p>&nbsp;</p>
<p>16:05:54</p>
<p>НАЙЄМ М.&nbsp;&nbsp;&nbsp;&nbsp;</p>
<p>Шановні колеги, вашій увазі пропонується законопроект про протимінну діяльність, який ми дійсно готували довгий час. Справа в тому, що на даний момент велика територія нашої країни, яка особливо наближена до лінії фронту, забруднена вибухонебезпечними предметами. Законопроект, який ми пропонуємо, створює ефективну систему стратегічного і тактичного планування протимінної діяльності шляхом прийняття Верховною Радою України Національної стратегії протимінної діяльності.</p>
<p>Наразі цими справами займається декілька відомств: Міністерство оборони України, Міністерство внутрішніх справ, Державна служба надзвичайних ситуацій, а також Міністерство оборони як основний агент. Але ми знаємо, що є дуже багато проблем із залученням інших країн або інших донорів, які можуть займатися, наприклад, гуманітарним… гуманітарною протимінною діяльністю, тобто розмінуванням.</p>
<p>Ми своїм законопроектом пропонуємо створити систему парламентського контролю за планом імплементації національної стратегії, яку, як я вже сказав, пропонуємо створити саме в парламенті. Для того, щоб консолідувати всі дії щодо протимінної діяльності та розмінування забруднених територій, ми пропонуємо створити новий центральний орган виконавчої влади, який буде об'єднувати, контролювати, координувати всю діяльність, яка стосується протимінної діяльності. Діяльність&nbsp; цього органу спрямовуватиметься та координуватиметься безпосередньо Кабінетом Міністрів України і називатиметься "Національне агентство з протимінної діяльності". Це ж агентство буде надавати ліцензії і дозволи на інші органи або інші суб'єкти, які можуть брати участь у протимінній діяльності в Україні, в тому числі із залученням іноземних грошей, тому що іноді державних грошей на&nbsp; такі речі не вистачає.</p>
<p>Ми цим законопроектом пропонуємо також, з метою уникнення корупційних ризиків, створити спрощену систему отримання дозволу на здійснення протимінної діяльності в Україні всім операторам протимінної діяльності, в тому числі, іноземним. Що це означає? Що за спрощеної процедури будь-яка структура, яка захоче займатися протимінною діяльністю, буде мати необхідні ресурси, буде мати досвід, буде мати право отримати такий дозвіл і займатися&nbsp; протимінною діяльністю і розмінуванням наших територій, в тому числі не тільки наближені до лінії фронту, а і в мирній частині. В деяких регіонах внаслідок вибухів або внаслідок залишків від Другої світової війни досі залишаються території,&nbsp; які&nbsp; забруднені.</p>
<p>Для отримання такого дозволу оператор протимінної діяльності має надати лише документи, що підтверджують&nbsp; наявність обладнання, а також сертифікатів у осіб, що здійснюватимуть гуманітарне&nbsp; розмінування.&nbsp; Ми передбачаємо, що такий дозвіл на здійснення протимінної діяльності в Україні операторами протимінної діяльності і зареєстровані в Україні надається Міністерством економічного розвитку і торгівлі, а іноземним операторам, які захочуть також працювати в нашій країні, також додатковий дозвіл буде надавати Міністерство економічного розвитку разом з Міністерством закордонних справ.</p>
<p>Окремо нашим законопроектом ми передбачаємо пільги і передбачаємо програму допомоги тим людям, які були залучені до протимінної діяльності, але стали жертвами і трагічно або загиблі, або ушкоджені, або отримали поранення, і ми їх вперше цим законопроектом пропонуємо їм пільги, а також знижки, а також програму державної підтримки. І особи, які здійснюють технічний огляд, пошук вибухонебезпечних предметів, розмінування в рамках гуманітарного розмінування, підлягають&nbsp; обов'язковому медичному страхуванню та мають право на кваліфіковану медичну допомогу у військово-медичних закладах.</p>
<p>Я дуже вас прошу підтримати цей законопроект, тому що цього&nbsp; потребує зараз і Міністерство оборони, і всі служби, які залучені до протимінної діяльності. І що важливо особливо – цей законопроект&nbsp; дозволить нам залучити додаткові кошти для того, щоб почистити ті території, які "забруднені" внаслідок війни на сході країни. Ви знаєте, що зараз є багато випадків, коли люди підриваються, коли діти підриваються, коли є неочищені території тільки тому, що у нас немає можливості це зробити системно на території всієї країни.</p>
<p>Я ще раз підкреслюю, що створення ще одного центрального органу виконавчої влади,&nbsp; який може здаватися комусь неправильним,&nbsp; в цій ситуації цілком виправдано, бо у нас є декілька органів, які&nbsp; залучені до цього процесу. У них є конфлікт інтересів, і ми зараз бачимо, що це призводить&nbsp; до того, що такий процес або уповільнений, або не має додаткової державної підтримки.</p>
<p>В нашого законопроекту є ще три&nbsp; альтернативних, які дуже схожі до нашого законопроекту з різними просто визначеними цього центрального виконавчого органу влади і стратегії розмінування, яку ми пропонуємо приймати саме Верховною Радою.</p>
<p>Дякую дуже. Підтримайте, будь ласка, цей законопроект, а ми його вже в комітеті доопрацюємо. Він дійсно потрібний, він, ніякої політики в ньому немає, немає державних грошей в ньому, бо більшість грошей буде все ж таки залучатися за рахунок того, що зможуть займатися розмінуваннями також оператори іноземні, яким буде надаватися дозвіл Міністерством закордонних справ і економіки.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, 3 хвилини на запитання. Залишайтесь на трибуні. Прошу провести запис на запитання до доповідача.</p>
<p>Спориш Іван Дмитрович, будь ласка.</p>
<p>&nbsp;</p>
<p>16:11:31</p>
<p>СПОРИШ І.Д.</p>
<p>Іван Спориш, "Блок Петра Порошенка", 15 округ. Звичайно, ми почули дійсно, як було сказано за пільги і також знижки і таке інше для тих, хто постраждав. Це прекрасно ми розуміємо, що це необхідно, необхідний також і даний законопроект.</p>
<p>Але в мене запитання, тут не можна виміряти в коштах, тому що кожне життя дороге. І хто там, не дай, Господь, підрив на міні, це вже є… кожна людина дорога нам. Але все ж таки скільки коштів необхідно для того, щоб даний законопроект запрацював?</p>
<p>&nbsp;</p>
<p>16:12:13</p>
<p>НАЙЄМ М.</p>
<p>Справа в тому, що оскільки цим законопроектом пропонується створити новий центральний орган виконавчої влади, також неможливо зараз підрахувати, скільки буде коштувати вся система розмінування, в тому числі створення стратегії із залученням іноземних грошей.</p>
<p>Що стосується програми пільг. У нас в державі досі не було такої програми, тобто ми не рахували ніколи цих людей як особливу категорію, які залучені до протимінної діяльності. Треба їх підрахувати, скільки людей постраждало, і від цього вираховувати. Саме тому ми пропонуємо законопроект прийняти зараз, щоб врахувати ці витрати, які потрібні будуть на створення цього центрального органу виконавчої влади, на його діяльність і скерування грошей на пільги в цьому державному бюджеті на 2019 рік.</p>
<p>&nbsp;</p>
<p>ГОЛОВУЮЧИЙ. Пастух Тарас Тимофійович.</p>
<p>&nbsp;</p>
<p>16:12:58</p>
<p>ПАСТУХ Т.Т.</p>
<p>Шановний Мустафа, очевидно, що дійсно даний законопроект вже давно на часі, більше того, він вже мав прийнятий бути, напевне, з початку воєнних дій у нас на сході. Питання щодо… в даному законопроекті я не можу побачити тої гарантії для наших українців, які після проведення цих заходів розмінування, передачі цієї території органам місцевого самоврядування зможуть відчувати себе вільно і спокійно на цій території і, не дай Бог, якщо станеться певний прецедент, що внаслідок неякісного виконання робіт по очищенню території, неякісно проведеного контролю все-таки станеться, не дай Бог, прецедент і хтось та й загине… Тобто яким чином передбачено в законі контроль і, власне, відповідальність за цими структурами, які повинні гарантувати, що дана територія чиста і є безпечною для використання нашими громадянами і яка відповідальність, якщо такий випадок настане? Хто понесе персональну відповідальність, а не колегіальну чи…</p>
<p>&nbsp;</p>
<p>16:14:10</p>
<p>НАЙЄМ М.</p>
<p>Ми пропонуємо цим законопроектом, по-перше, визначити, що доступ до розмінування конкретних територій операторам буде надано на основі тендеру і на основі конкурсних закупівель. Це перше.</p>
<p>Друге. В разі, якщо якась територія, виділена для конкретного оператора, то відповідальність спільна між оператором, який буде робити розмінування, Центром протимінної діяльності і Міністерством економічного розвитку, який надав ліцензію або дозвіл на роботу цьому оператору. Всі ці історії будуть зафіксовані, тобто ми розуміємо, що той оператор, який бере на себе відповідальність щодо протимінної діяльності, розмінування, не важливо чи це військове, чи гуманітарне, він і здає фактично цю територію Центру протимінної діяльності, який враховує це в рамках всієї стратегії.</p>
<p>Тобто фактично відповідальність буде нести оператор, який пише і підписує договір і контракт, а вже контролює і координує цю діяльність Центр протимінної діяльності, який буде вказувати чи приймає він цю територію, чи не приймає він територію від оператора.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Час для запитань вичерпаний і я запрошую до співдоповіді секретаря Комітету з питань національної безпеки і оборони Вінника Івана Юлійовича. Давайте ми так зробимо, колеги, Вінник буде виступати, так, звичайно, що Вінник буде виступати останнім і відразу буде робити співдоповідь. Прошу… просто я не бачу в залі зараз Павла Кишкаря. <i>(Шум у залі)</i></p>
<p>Недава і Кишкар.</p>
<p>Тоді починаємо. Зараз запрошую до доповіді. Так, так, потім автори, а потім комітет. Колеги, як скажете. Нормально так буде? Спочатку всі автори, а потім від комітету Вінник. Приймається.</p>
<p>Отже, зараз Тетерук. Потім Кишкар, потім Недава Олег. А вже потім Вінник, пане Іване, а потім вже ви, співдоповідь від комітету. Домовились, так? Тоді в такій послідовності, пам'ятаєте: доповідь і запитання. Прошу, пане Андрій.</p>
<p>&nbsp;</p>
<p>16:16:40</p>
<p>ТЕТЕРУК А.А.</p>
<p>Шановний пане Голово, шановні колеги народні депутати! Шановний український народе! Одразу після початку російської агресії на нас було дуже багато випробувань, які ми деякі успішно подолали, а деякі будемо долати ще десятки років.</p>
<p>Очищення нашої землі від слідів "руського миру" займе не одне десятиріччя, за досвідом тих країн, які також потерпали від громадянських війн або агресій інших держав. В нашому випадку ми маємо цілеспрямовану агресію Російської Федерації. І вони використовують кожного дня для того, щоб вбивати українців. І результатом такої діяльності є забруднення української землі тими вибуховими боєприпасами, речовинами, які щоденно несуть загрозу українському суспільству, не тільки військовим, але й беззахисному цивільному населенню.</p>
<p>Тому той досвід, який я отримав під час перебування миротворчої місії ООН в Косово, бачачи наслідки поганого вирішення питань і очищення землі від мінно-вибухових пристроїв, той досвід, який отримав в Женевському центрі гуманітарного розмінування, під час нашої поїздки до Хорватії в Національний центр гуманітарного розмінування (CROMAC) все це дозволило нам зосередити всі знання, які зараз напрацьовані іншими країнами. По оцінках спеціалістів з Організації Об'єднаних Націй, Організації безпеки Ради Європи ми за півтора року в складі робочої групи сформували такий законопроект, який дозволить нам започаткувати ефективний механізм очищення нашої землі від наслідків російської агресії. Йдеться про створення Національного центру гуманітарного розмінування під керуванням нашого Кабінету Міністрів, який дозволить в абсолютно прозорий і зрозумілий спосіб планувати, в які терміни, якими способами, якими засобами ми будемо проводити аналіз-оцінку очищення і звітування за результати такої роботи в парламенті нашої країни, тобто планування, підконтрольне парламенту нашої країни, результати роботи також мають звітуватися парламенту нашої роботи.</p>
<p>Які основні тези ми заклали в цей законопроект. Основним з видів діяльності має бути не тільки фінансування цього центру з бюджету нашої країни, але насамперед можливість створення такого прозорого, зрозумілого для наших країн-донорів інструменту, який би дозволив їм розуміти, який обсяг фінансових і нематеріальних засобів потрібен Україні для того, щоб якомога швидше очистити нашу землю від мінно-вибухових пристроїв, які можуть нести загрозу нашій країні.</p>
<p>Тому ми пропонуємо зробити на прикладі нашого законопроекту про протимінну діяльність ефективний механізм, який буде також прописаний механізм демократичного цивільного контролю, що є дуже важливим елементом контролю роботи цього органу. Обов'язково ми вводимо в цьому законопроекті всю сучасну термінологію, яка використовується Організацією Об'єднаних Націй, ОБСЄ для того, щоб ми привели цей законодавчий акт у відповідність з міжнародним законодавством. Це дозволить нам приймати рішення і взаємодіяти з найсучаснішими резолюціями і документами, які вже прийняті і оперують Організація Об'єднаних Націй і організація… така організація як ОБСЄ.</p>
<p>За оцінками спеціалістів нам належить очистити близько 7 тисяч квадратних кілометрів землі, яка підконтрольна Україні, і близько 15 тисяч кілометрів, яка зараз тимчасово не контролюється урядом нашої країни. Все це буде потребувати абсолютно високих обсягів фінансування як з державного бюджету, так і з боку країн-донорів.</p>
<p>Чому наш законопроект відповідає саме таким критеріям? Тому що в інших законопроектах, де упор ставиться на діяльність Міністерства оборони або Міністерства з надзвичайних ситуацій, не дозволяється ефективно запроваджувати механізм фінансової і матеріальної допомоги мілітарним угрупуванням. Це суперечить тим статутам, за якими діють певні організації, які надають таку допомогу.</p>
<p>Тому, на мою думку, підтримуючи цей законопроект 9080-1, ми дозволяємо запустити ефективний механізм використання всіх потужних інструментів як України, так і країн, які намагаються нам допомогти у вирішенні подолання наслідків російської агресії, і дозволить нам вийти в найкоротшій перспективі на гарні показники очищення нашої землі і позбавити українських громадян і цивільних, і військових від можливості, скажемо, потерпати від вибуху вибухових речовин, нерозірваних снарядів, всього того, чого ми маємо позбутись в найкоротші терміни.</p>
<p>Так. Так, так, так. Все, що хотів сказати, в основному я сказав. Тому, голосуючи за цей наш законопроект, ми зробимо нашу боротьбу за очищення від російської агресії дієвою, захист громадян можливим, а звіт виконавчих органів влади підзвітним парламенту, суспільству і дієвим в розумінні, які кошти були витрачені, на що саме. А саме головне,&nbsp; що ми будемо бачити робочий механізм використання всіх наданих нам ресурсів для того, щоби якомога швидше очистити нашу землю від загрози для життя і здоров'я українських громадян.</p>
<p>Дякую за увагу.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>16:23:33</p>
<p>ГОЛОВУЮЧИЙ. Дякуємо вам. Просимо залишатися на&nbsp; трибуні.</p>
<p>Колеги, я прошу записатися на запитання.</p>
<p>Будь ласка, народний депутат&nbsp; Маркевич, вам слово.</p>
<p>&nbsp;</p>
<p>16:23:56</p>
<p>МАРКЕВИЧ Я.В.</p>
<p>Скажіть, будь ласка, як у вашому законопроекті запропоновані, які дії, з приводу влаштування часного, приватного бізнесу? Бо ринок, який має конкуренцію, дає найліпші ціни і найліпші качества. То що з того&nbsp; приводу у вас?</p>
<p>&nbsp;</p>
<p>16:24:19</p>
<p>ТЕТЕРУК А.А.</p>
<p>Дякую, мане Маркевичу, за запитання. Воно, насправді, також було ключовою умовою розробки такого механізму, який би дозволив абсолютно в прозорий спосіб використовуючи і систему&nbsp; ProZorro. По-перше, давати інформацію про ті тендери, які будуть оголошуватись на ділянку місцевості і очищення; а саме головне, дасть можливість всім компаніям, які будуть брати участь у проведенні в процесі гуманітарного розмінування, по-перше, відповідати всім високим критеріям щодо виконання робіт, звіту за виконану роботу. А саме головне, в режимі публічного звіту, яка територія потребує очищення, яка очищена і яка компанія була залучена до цих робіт. Все це дозволить нам контролювати якість роботи, дозволить конкурентно залучати компанії і в прозорий спосіб звітувати за якість роботи. І саме головне – страховими внесками страхувати особовий склад, а саме головне – бути&nbsp; застрахованими від наслідків в разі неякісного можливого проведення такої роботи. Тому…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, завершити дайте 30 секунд. Завершити.</p>
<p>Пане Андрію, в мікрофон, будь ласка, завершіть. Вже все? Добре.&nbsp;&nbsp;&nbsp;&nbsp;</p>
<p>Будь ласка, Іван Спориш.</p>
<p>&nbsp;</p>
<p>16:25:40</p>
<p>СПОРИШ І.Д.</p>
<p>Іван Спориш, "Блок Петра Порошенка", Вінниччина. Звичайно, я почув, дійсно, статистику і ми всі почули статистику забруднення мінами територій як підконтрольній, так і непідконтрольній. Я думаю, що дійсно є в даному законопроекті, чим займатися центру розмінування. Але, я хотів би почути все-таки, який механізм залучення цих різних місій європейських як фінансових, так і практичної допомоги. От я б це хотів почути ще.</p>
<p>&nbsp;</p>
<p>16:26:18</p>
<p>ТЕТЕРУК А.А.</p>
<p>Обсяг робіт, які потребують виконання, на прикладі порівняння з країною Хорватією, яка за 20 років створила подібні механізми, які пропонуємо ми. І для того, щоб розуміти обсяг залучених розмірів фінансової допомоги з боку Євросоюзу і інших країн-донорів, то він становив за 20 років близько 700 мільйонів євро, що свідчить, що це дуже важка і кропітка робота майже по обстеженню кожного квадратного метру територій, яка потребує очищення. І тому механізм буде наступний, що той центр, який буде створений, він планує свою діяльність, він готує документи по залученню необхідних коштів і з боку державного бюджету, і з боку країн, які будуть бажати наповнювати державний бюджет, вони в сукупному будуть контролюватися у вигляді тих коштів, які будуть знаходитися на рахунках, вони будуть планувати свою діяльність, звітувати за виконані обсяги роботи і, саме головне, ця робота буде…</p>
<p>&nbsp;</p>
<p>ГОЛОВУЮЧИЙ. 30 секунд завершити, будь ласка.</p>
<p>Будь ласка, наступне запитання Голуб.</p>
<p>&nbsp;</p>
<p>16:27:36</p>
<p>ГОЛУБ В.В.</p>
<p>Дякую.</p>
<p>Владислав Голуб, 197 виборчий округ, Черкащина. Шановний пане Андрію, от ваш законопроект по суті є альтернативним до законопроекту, який пропонує наш з вами колега Мустафа Найєм, також є ще два інших альтернативних законопроекти. Я хотів би, щоб ви все ж таки чітко зазначили, чим саме відрізняється ваш законопроект від основного, який подав пан Найєм, а також від двох інших, щоб народні депутати розуміли, які все ж таки законопроекти дійсно наблизить Україну до протимінної діяльності.</p>
<p>А також прошу вас надати чітку аргументацію, чому саме депутати мають підтримати ваш законопроект, а не законопроект інших наших колег.</p>
<p>Дякую ще раз за вашу відповідь.</p>
<p>&nbsp;</p>
<p>16:28:26</p>
<p>ТЕТЕРУК А.А.</p>
<p>Дякую, колего. Насправді мене тішить, що у нас є велика кількість законопроектів. Це свідчить про високу увагу народних депутатів до проблематики, яка озвучується і яка пропонується до вирішення.</p>
<p>Наш законопроект є відмінним від інших тим, що ми не тільки півтора року витратили в складі Комітету з питань національної безпеки і оборони, опрацьовуючи і під час чисельних круглих столів вислуховуючи думки всіх експертів і спеціалістів, але, насамперед тим, що ми ставили за основу те, щоб це був ефективний механізм, який би дозволив нашій державі вирішити це питання.</p>
<p>Щодо інших законопроектів я їх особисто вважаю направленими на те, щоб навантажити роботою окремі міністерства. Але вони не дають можливості залучати ефективну допомогу інших країн-донорів або створюють ситуацію, коли вони будуть не довіряти, на прикладі інших країн,&nbsp; фінансуючи Міністерство оборони, вважаючи це потужним корупційним чинником.</p>
<p>А більше я бачу, що над цими законопроектами працювали якісь експерти з інших країн, тому що, наприклад…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.&nbsp;</p>
<p>&nbsp;</p>
<p>ТЕТЕРУК А.А. … якщо вже задаватись справедливої критики, я бачу, що в першому законопроекті навіть міністерства вказані зовсім як такі, що не відповідають переліку міністерств… нашого міністерства… Кабінету Міністрів. Тому що, наприклад, йдеться в 10 статті про якесь міністерство іноземних справ, я не знаю, чи це існує в Україні і чи експерти закладали саме результат діяльності цього законопроекту для держави Україна.</p>
<p>Щодо останніх законопроектів, то…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; 30 секунд.</p>
<p>&nbsp;</p>
<p>ТЕТЕРУК А.А. … законопроектів, я взагалі не хотів коментувати, але раз ви спитали, вони взагалі є плагіатом того, що, наприклад, третій законопроект на 10 відсотків копіює законопроект Мустафи Найєма, на 90 - законопроект нашої робочої групи, і взагалі є ганебним в тому, що він просто є вкраденим у авторів оригінального… ну, скопійованим текстом.</p>
<p>Тому наш законопроект є ґрунтовним, базовим. І надана висока оцінка Посольством Сполучених Штатів і більше восьми підписів…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! У президії немає можливості записатися на запитання, але я дозволю собі також задати запитання до шановного зараз представника&nbsp;&nbsp; цього законопроекту, тому що воно задавалося під час обговорення, в тому числі лідерами фракції цього законопроекту.</p>
<p>Шановний пане Андрію, зараз у залі є дискусія, чому у наш&nbsp; з вами спільний законопроект закладається норма, що за гуманітарне, цивільне розмінування буде відповідати не&nbsp; Міністерство оборони, а інша структура? І чи відповідає це європейським практикам? Яким саме: Хорватії, інших країн. От прошу це роз'яснити, тому що деякі наші колеги саме в цьому бачать&nbsp; корупційні ризики. Роз'ясніть, будь ласка, цей момент.</p>
<p>Дякую.</p>
<p>&nbsp;</p>
<p>16:31:32</p>
<p>ТЕТЕРУК А.А.</p>
<p>Дякую. Дякую.</p>
<p>Дивіться ключове завдання – очищення землі від мінно-вибухових пристроїв. Що ми пропонуємо? Верховна Рада&nbsp; сьогодні пропонує такий&nbsp; механізм, який дозволить не окремим міністерствам під контролем Кабінету Міністрів створити національний орган, при якому буде діяти окрема комісія, яка буде сертифікувати всіх, хто буде намагатись працювати на цьому ринку, що дозволить уникнути будь-яких шахрайських компаній або&nbsp; схем.</p>
<p>По-друге, цей центральний орган виконавчої влади, який буде називатися Центр протимінних операцій…. оператор протимінних… операцій буде, власне, головним розпорядником і буде звітувати за виконану свою роботу. А саме головне, що буде&nbsp; при ньому створена&nbsp; комісія якості, яка буде після кожної роботи перевіряти якість роботи і здавати вже якісну готову роботу. Все це буде комплексно зроблено з механізмом в онлайн-режимі карти, показуючи, яка&nbsp; територія…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, це важливо, дійсно.</p>
<p>&nbsp;</p>
<p>ТЕТЕРУК А.А. ... обов'язково задіяний буде механізм інформування&nbsp; особового складу місцевості, на яких буде проводитись щодо інформування проведення&nbsp; і поводження з&nbsp; вибуховими предметами, це також&nbsp; наражає на інформованість, на небезпеку. А саме головне, що&nbsp; все це буде відбуватись&nbsp; під чітким контролем і проведенням парламенту. Все це створює абсолютно чіткі механізми звіту за свою діяльність, які просто&nbsp; не дозволять…</p>
<p>&nbsp;</p>
<p>ГОЛОВУЮЧИЙ.&nbsp; Дякую, шановний колего. Я прошу вас повертатися на ваше робоче місце.</p>
<p>Я запрошую до слова для представлення альтернативного законопроекту його автора Павла Кишкаря. Прошу, будь ласка.</p>
<p>&nbsp;</p>
<p>16:33:38</p>
<p>КИШКАР П.М.</p>
<p>Дякую, пані головуюча. Дякую, шановні колеги, за можливість презентувати свій законопроект. Він дійсно був розроблений на основі тих напрацювань, які є в Міноборони.</p>
<p>Ми говоримо і підтверджуємо ті цифри, які зазначав Андрій Тетерук, про об'єми розмінування. Лише хотілось би додати, що нас чекає розмінування і Криму після його деокупації, бо чомусь у нас все зводиться до конфлікту на Донбасі, коли ми маємо одного-єдиного ворога – Російську Федерацію, і питання окупованого Криму забуваємо або ж не хочемо згадувати.</p>
<p>Прокоментую одразу відмінності, спочатку політичне бачення, а потім відмінності конкретні по законопроектам. Законопроектом пропонується створити при Кабінеті Міністрів міжвідомчий допоміжний орган, повноваженнями якого є координація діяльності суб'єктів протимінної діяльності. Для практичної організації здійснення заходів протимінної діяльності формується центр протимінної діяльності, який є бюджетною установою та утворюється міністерством або іншим центральним органом виконавчої влади, відповідно до рекомендацій міжвідомчого допоміжного органу. Мова йде про те, що відповідальність залишається за Кабінетом Міністрів, а його бачення, його відповідальність, чи створювати окремий ЦОВВ – центральний орган виконавчої влади, чи залишити це при тому чи іншому міністерстві, відповідно поклавши на них функції, виділивши в окремий підрозділ, сконцентрувавши відповідальність центру в конкретному центральному органі виконавчої влади. Фінансування програм протимінної діяльності пропонується здійснювати державними цільовими програмами з джерел державного бюджету або від зовнішніх донорів та за рахунок інших джерел фінансування, не заборонених законодавством.</p>
<p>На сьогодні Міністерством оборони України вже залучено до виконання заходів у сфері протимінної діяльності в Донецькій та Луганській областях неурядові організації The HALO Trust, Данську Групу з розмінування (DDG)&nbsp; та Швейцарський фонд з протимінної діяльності (FSD). Зазначені заходи вже виконуються за рахунок коштів донорів.</p>
<p>Дійсно, є обмеження про фінансування… про пряме фінансування Міністерства оброни як єдиного центрального органу з виконання протимінної діяльності. Але утворення спеціального центру&nbsp; при будь-якому міністерстві або окремо напряму&nbsp; під Кабінетом Міністрів&nbsp; жодним чином не забороняє неурядовим організаціям, трастовим компаніям чи фондам спеціалізованим європейським чи світовим фінансувати цей центр. І заходи, якщо мова йде про відмінності з законопроектом поважного і шанованого мною Андрія Тетерука, ми можемо навіть зменшити можливості, зокрема Державної служби з надзвичайних ситуацій чи Міністерства оборони проводити&nbsp; заходи з протимінної діяльності, а цього не хочеться допустити. Я думаю, що ці можливості, зокрема нашого Кам'янець-Подільського центру треба&nbsp; в повній мірі використати, зокрема щодо підготовки&nbsp; тих чи інших спеціалістів з протимінної діяльності.</p>
<p>Загалом в Україні до виконання заходів з протимінної діяльності залучаються різні міністерства та органи державної влади, діяльність яких потребує врегулювання на законодавчому рівні. І наш законопроект цілком і повністю дозволяє цю відповідальність сконцентрувати в одних руках Кабінету Міністрів, сформувати допоміжний орган. Фактично туди будуть входити представники всіх відомств, які задіяні при проведенні протимінної діяльності, можливо, і представників наших донорів так само&nbsp; можна&nbsp; буде залучати на цей міжвідомчий орган задля того, щоб випрацювати ефективну систему розмінування.</p>
<p>Я, звичайно, не погоджуюся з тезою про те, що карти по розмінуванню до завершення війни мають бути онлайн, я… ну це&nbsp; абсолютно, і Андрій це чітко усвідомлює, що до завершення воєнного конфлікту з Росією ніяких систем онлайн ми не можемо розміщувати і показувати роботи, які ми плануємо проводити чи вже проводимо, ми не можемо зараз цього робити.</p>
<p>Про конкретні відмінності в самому законопроекті.</p>
<p>Ми говоримо про те, що наш законопроект в повній мірі відповідає міжнародним стандартам і стандартам НАТО щодо визначень, зокрема, визначення складової протимінної діяльності в нашому законопроекті цілком і повністю узгоджені зі стандартами НАТО. Можу зачитати, якщо є в цьому потреба.</p>
<p>Розмінування, складовими протимінної діяльності є: розмінування та знешкодження, знищення вибухонебезпечних предметів, навчання щодо ризиків, пов'язаних з вибухонебезпечними предметами, знищення боєприпасів, непридатних для подальшого використання та зберігання, а також боєприпасів, що підлягають знищенню відповідно до міжнародних зобов'язань, допомога постраждалим особам, пропаганда заборони використання та застосування протипіхотних мін.</p>
<p>Це визначення чітко відповідає міжнародним та чинним національним стандартам протимінної діяльності. Окремо визначено поняття розмінування, гуманітарне розмінування – це заходи, які проводяться з метою ліквідації небезпеки, пов'язаної з мінами і вибухонебезпечними предметами, включаючи нетехнічне та технічне обстеження територій, складання карт виявлення, знешкодження та/або знищення вибухонебезпечних предметів, маркування, підготовку документації після розмінування, надання громадянам інформації щодо протимінної діяльності та передачу очищеної території.</p>
<p>Власне, саме це визначення є міжнародно визнаним і таким, що не потребує додаткового внесення в цей закон, якщо він стане законом, будь-яких змін. Це те, що дозволяє центру відповідно до цих визначень проводити відповідну роботу і завершувати свою роботу, передачу очищених земель органам місцевого самоврядування, відповідно приймаючи, підписуючи акти прийому, передачі цих очищених земель.</p>
<p>Ми вважаємо, що наш законопроект цілком і повністю враховує всі побажання міжнародних донорських компаній, дозволяє сконцентрувати відповідальність за проведення гуманітарного розмінування і розмінування загалом як до завершення війти, так і після завершення війни з Російською Федерацією, в повній мірі сконцентрувавши такі владні повноваження в Кабінеті Міністрів, а інструментом визначивши Центр розмінування.</p>
<p>Дякую, колеги, за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, запишіться, будь ласка, на запитання. І дозвольте, будь ласка, перше задати запитання, поки йде запис. У вашому законопроекті відповідальність за розмінування і контроль покладається в першу чергу на Міністерство оборони, в той час як західна практика навпаки говорить, що військові мають відповідати виключно за військове розмінування, згідно тих карт військового замінування, яке робилося задля виконання бойових завдань. Як ви можете це пояснити протиріччя?</p>
<p>Дякую.</p>
<p>&nbsp;</p>
<p>16:40:55</p>
<p>КИШКАР П.М.</p>
<p>Дякую, пані Ірино.</p>
<p>Протиріччя насправді ніякого немає, тому що війна продовжується. Це перше, що треба пам'ятати. І допоки ця війна буде тривати, відповідальність за розмінування чи замінування в процесі здійснення бойових дій залишається за Міністерством оборони чи, точніше, за Силами спеціальних операцій в зоні конфлікту з Російською Федерацією, і ми цього не уникнемо допоки ця війна не буде завершена.</p>
<p>Ніякого покладання спеціальних повноважень на Міністерство оборони цим законом немає. Відповідальність є одна єдина на Кабінеті Міністрів як реально урядові України, який здійснює виконавчу владу. Міністерство оборони може залучатися до проведення заходів з розмінування, якщо відповідне міжвідомче об'єднання при Кабінеті Міністрів визначить, що такі роботи, це здебільшого будуть роботи близько до фронту проведення бойових дій з Російською Федерацією, і ця відповідальність з проведення того чи іншого розмінування буде покладена…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>КИШКАР П.М. Дякую, пані Ірино.</p>
<p>Буде покладена безпосередньо на міністерство. Ми ще раз… є ціла низка нюансів, допоки ця війна не завершена. Я думаю, що ці нюанси ми в своєму законопроекті цілком і повністю врахували, дозволивши Кабінету Міністрів, оперативно реагуючи на зміну обстановки, використовувати ті чи інші засоби, сили і методи. Якщо це 60 кілометрів від лінії розмежування, звичайно, що там буде HALO Trust працювати чи DDG, нема жодних проблем. Но якщо є ділянка визначена…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, наступне запитання Іван Спориш. Спориш, sorry, Спориш.</p>
<p>&nbsp;</p>
<p>16:42:47</p>
<p>СПОРИШ І.Д.</p>
<p>Іван Спориш, "Блок Петра Порошенка", Вінниччина. Звичайно, ми вже зараз почули третій законопроект Кишкаря, но якщо взяти всі законопроекти, вони дійсно доповнюють один одного. Ми бачимо той самий центр розмінування, який повинен діяти, ми бачимо залучення різних місій в кожному законопроекті. Ми бачимо як фінансову, так і практичну допомога європейських місій.</p>
<p>Але я хотів би все-таки задати таке запитання. Чи готові ви разом до другого читання об'єднати всі 4 законопроекти? Бо дійсно, вони, сама головна ціль, я рахую, це дуже справедливо, якби оці міни розмінувати і відправити назад Путіну. Нехай він ними тішиться.</p>
<p>Дякую.</p>
<p>&nbsp;</p>
<p>16:43:40</p>
<p>КИШКАР П.М.</p>
<p>Пане Іване, я навіть не знаю, відповідати вам чи підтримати. Звичайно, що я, якщо потрібно буде підтримувати законопроект Тетерука і там буде більше голосів, я буду його підтримувати і аргументовано доповнювати його законопроект до другого читання.</p>
<p>Ще раз кажу, допоки війна не завершена, мій законопроект краще реагуватиме на ті виклики, які стоять. Тому вам вирішувати як народним депутатам, що проголосувати за основу. Я думаю, у нас немає дискусії щодо мети цих законопроектів. Безумовно, наша мета – переможно завершити війну і провести розмінування території українських земель задля передачі їх органам місцевого самоврядування.</p>
<p>І я, і Андрій, і всі інші колеги лише одну мету переслідуємо, все для цього можливе зробимо.</p>
<p>Дякую вам за запитання.</p>
<p>&nbsp;</p>
<p>ГОЛОВУЮЧИЙ. Наступне запитання. Народний депутат Єднак, будь ласка, Остап Єднак.</p>
<p>&nbsp;</p>
<p>16:44:31</p>
<p>ЄДНАК О.В.</p>
<p>Шановний пане Кишкар, я вам дякую за ініціативу дану законотворчу і закликаю вас активно працювати над будь-яким законопроектом, який ми сьогодні приймемо при доопрацюванні до другого читання.</p>
<p>А моє питання полягає в наступному. Чи відомі вам факти використання агресором – Російською Федерацією боєприпасів, протипіхотних мін, які заборонені міжнародними конвенціями, які можуть мати, становити особливу небезпеку для місцевого населення? І зокрема чи проводить наше чи Міністерство оборони, чи військово-цивільна співпраця органів, чи військово-цивільні адміністрації курси для місцевих мешканців, для дітей, яким чином вберегтися від можливих прихованих протипіхотних мін, які заборонені міжнародними конвенціями, якщо агресор їх використовує?</p>
<p>Дякую.</p>
<p>&nbsp;</p>
<p>16:45:29</p>
<p>КИШКАР П.М.</p>
<p>Дякую вам за запитання, пане Остапе.</p>
<p>Дійсно, в зоні проведення бойових дій і Міністерство оборони в зоні своєї відповідальності, і Державна служба з надзвичайних ситуацій проводять активну інформаційну політику серед місцевого населення. Я недарма перечитав вам повноваження і визначення, тому що там чітко, на відміну від інших законопроектів, визначено саме і профілактика, і передача земель, і оці начебто невійськові аспекти розмінування, вони так само чітко передбачені визначеннями. І це обов'язок цього центру буде відповідати за проведення таких заходів.</p>
<p>На сьогоднішній момент збір інформації про використання Російською Федерацією заборонених боєприпасів проводиться Міністерством юстиції з допомогою, безумовно, військових відомств і тих, хто проводить безпосередньо бойове зіткнення з Російською Федерацією. Такі дані у нас є, вони передані. І, безумовно, ці матеріали будуть наступними доказами військової агресії в Гаазькому суді чи в будь-якому іншому міжнародному трибуналі.</p>
<p>Ще раз дякую за запитання.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>16:46:40</p>
<p>ГОЛОВУЮЧИЙ. Дякую, пане Павло.</p>
<p>Час для запитань завершений. І я запрошую до доповіді народного депутата України Недаву… <i>(Шум у залі)</i></p>
<p>&nbsp; Була обіцянка дати Мельничуку запитання. Я включаю вам мікрофон. Включіть Сергію Мельничуку мікрофон для запитання. Приготуватись Недаві для виступу. Будь ласка, пане Сергію.</p>
<p>&nbsp;</p>
<p>16:47:02</p>
<p>МЕЛЬНИЧУК С.П.</p>
<p>Сергій Мельничук. Я більше даже хочу підтримати пана Павла, тому що саме Міністерство оборони має цю зону відповідальності про розмінування мати. По-перше, дійсно, війна не закінчена. Це перше. Друге – ще має бути резолюція ООН, в який буде багато чого визначено. І це потрібно буде врахувати. І те, що вже є певна структура створена в Міністерстві обороні, центр розмінування, його просто треба розширювати.</p>
<p>І хочу всім напомнити про те, що розмінування – це є виконання бойового завдання. І деяких наших військових, які тут розказували, що вони їздили з місіями, саме військових посилали, не вчителів, не інших спеціальностей, а саме військових посилали на це розмінування. Тому саме військові мають за це відповідати. Це їхня зона впливу.</p>
<p>&nbsp;</p>
<p>ГОЛОВУЮЧИЙ. Будь ласка, пане Павло.</p>
<p>&nbsp;</p>
<p>16:48:02</p>
<p>КИШКАР П.М.</p>
<p>Дякую, пане Сергію, за підтримку.</p>
<p>Мова йде про те, що ми своїм законопроектом не звужуємо можливості застосування, які вже створені. Так, у нас є центр в Переяславі-Хмельницькому, у нас матеріальних засобів завтра більше не стане після прийняття закону, але цей центр точно зможе якісно виконувати в подальшому, да, свої функції вже не як підпорядкований центр Міністерства оборони, а як підпорядкований, наприклад, напряму Кабміну або будь-якому іншому міністерству, хай визначають підпорядкування ДСНС – це їх відповідальність.</p>
<p>Мова про те, що після цього всі міжнародні донори зможуть нормально профінансувати ті роботи, які вони вважають за потрібне. Безумовно, потрібне застосування ProZorro, використовуйте ProZorrо – це відповідальність… цього ж ніхто не відкидає. А Міністерство оборони, щоб ми не звузили, деякими законопроектами не звузили можливості, в тому числі Міноборони, під час ведення дійсно бойових дій використання заходів з розмінування.</p>
<p>Дякую вам за запитання.</p>
<p>&nbsp;</p>
<p>ГОЛОВУЮЧИЙ. Дякую вам за професійну доповідь і відповіді на запитання, пане Павло.</p>
<p>І запрошую до слова Недаву Олега Анатолійовича. Будь ласка, пане Олег.&nbsp;</p>
<p>&nbsp;</p>
<p>16:49:14</p>
<p>НЕДАВА О.А.</p>
<p>Недава Олег, Донеччина, політична партія "Наш край". Два тижні тому на Донеччині 24-річному хлопцю військовому, який йшов позаду групи саперів нібито розмінованої території в "сірій зоні" відірвало ступню. Міна заборонена Женевською конвенцією, як казав пан Єднак. І так випадків сотня.</p>
<p>Немає сенсу ще раз підкреслювати наскільки цей законопроект важливий для України, яка перетворилася на одну з найбільш забруднених вибухонебезпечними предметами країн у світі, в першу чергу це стосується Донбасу, де триває опір російської агресії.</p>
<p>Біля 16 тисяч квадратних кілометрів нашої землі, в тому числі тимчасово окупованого Донбасу, буквально нафаршировані різноманітними боєприпасами та вибуховими пристроями, які ладні вибухнути будь-якої миті. Це суцільна міна на десятиліття закладена під наше майбутнє. Тож головна мета нашого законопроекту – це знизити мінонебезпеку до рівня, при якому життя людей може бути безпечним. Тому на відміну від попередніх представлених законопроектів ми намагаємося зробити протимінну діяльність менш зарегульованою.&nbsp;&nbsp;</p>
<p>Ми пропонуємо підпорядкувати центр протимінної операції Міністерству з питань тимчасово окупованих територій та внутрішньо переміщених осіб України, бо саме на цей орган покладено повноваження з координації і проведення протимінної діяльності та погодження проектів цивільного розмінування.</p>
<p>Ми вважаємо, що ліцензування операторів так само, як і контроль за відповідальністю та якістю робіт треба доручити виконавчому органу Центру протимінної діяльності, у складі якого мають працювати належні спеціалісти в цій&nbsp; галузі. Це дозволить створити більш раціональну систему управління. На наш погляд, запропонована процедура акредитації дуже ускладнить доступ до цієї діяльності та розтягне її у часі. Саме тому ми пропонуємо лишити лише два етапи ліцензування. Два етапи: ліцензування та публічні закупівлі.</p>
<p>Сьогодні в Україні настав час нарешті подбати&nbsp; не лише про існування структур, які опікуються цією проблематикою, а й запровадити&nbsp; ефективну інституційну вертикаль, яка відповідає всім міжнародним стандартам протимінної діяльності. Наш обов'язок створити належні умови задля збереження життя громадян. У нас є мінні поля, а от правового поля немає. Доки ми з цим зволікаємо, масштаби цього соціально-економічного та екологічного лиха тільки поширюються.</p>
<p>Тож від імені жителів Донбасу, я закликаю проголосувати за наш законопроект.</p>
<p>Я хочу подякувати робочій групі, яку очолювали пан Тетерук і Іван Вінник. Дуже слушні і багато напрацювань, і ми ними, дійсно, користувалися. Але це є міжнародні стандарти, якими користуються всі законопроекти, які сьогодні ми слухали.&nbsp; І є&nbsp; декілька різниць.</p>
<p>Я особисто буду голосувати за всі законопроекти для того, щоб їх доопрацювати в другому читанні, бо це питання дуже надскладне, і вже давно час сплинув, коли його потрібно було приймати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу провести запис на запитання.</p>
<p>Веселова, будь ласка, включіть мікрофон.</p>
<p>&nbsp;</p>
<p>16:52:50</p>
<p>ВЕСЕЛОВА Н.В.</p>
<p>Прошу передати слово Остапу Єднаку.</p>
<p>&nbsp;</p>
<p>16:52:55</p>
<p>ЄДНАК О.В.</p>
<p>Шановний пане Недава, тут колеги мої підказують, що білборди з вашим обличчям знаходяться фактично у великій кількості на сході України близько до лінії розмежування, це означає, що ви мабуть дуже близький до місцевого населення, до народу. І, як ви думаєте, як місцеві мешканці в "сірій зоні", на звільнених територіях ставляться до цієї великої кількості забруднених мінами територій? Чи вони чітко усвідомлюють загрози, які це несе для їхнього життя і загалом дії агресора стосовно України? Яка ваша думка з цього приводу?</p>
<p>Дякую.</p>
<p>&nbsp;</p>
<p>16:53:39</p>
<p>НЕДАВА О.А.</p>
<p>Дякую за запитання.</p>
<p>Окрім білбордів, які знаходяться на цій території, моя особиста громадська приймальня знаходиться на КПВВ "Майорськ" і там знаходяться мої помічники, і я там працюю для того, щоб почути кожного, хто заходить до приймальні, і почути всі біди, і все те, що люди думають і чим вони боліють, тому, що коїться на лінії зіткненні, я розумію. І саме основне, і дуже погано, що взагалі гинуть люди, але коли гинуть діти це наша особиста відповідальність. І ми повинні в найкоротший час опрацювати ці питання, і ці законопроекти повинні бути вже прийняті, і ми вже зможемо робити ті кроки, які повинні робити. Бо, наприклад, при будуванні у Слов'янську психіатричної лікарні було вилучено майже 42 небезпечно вибухових прилади і це робило Міністерство з надзвичайних ситуацій, але це не їх парафія і цим повинно займатися громадське розмінування.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шахов Сергій Володимирович, будь ласка.</p>
<p>&nbsp;</p>
<p>16:54:50</p>
<p>ШАХОВ С.В.</p>
<p>Сергій Шахов, політична сила "Наш край". Шановні колеги, це вкрай важливий законопроект, взагалі чотири законопроекти, які ідентичні практично, вони важливі, тому і треба може, як Іван Спориш сказав, об'єднатися разом навколо цих законопроектів. Тому що і в Донецькій, і в Луганській області сьогодні вкрай небезпечна ситуація з мінними полями. Куди не глянь всюди міни, діти взриваються на цих мінах, сьогодні нема куди подивитися фермерам, сьогодні поля заміновані. Тому треба невідкладно голосувати за ці законопроекти. І звернути увагу ще на одне питання, міна енергетична, яка зробилася в Луганщині – це Щастя, на яке не вистачає сьогодні вугілля, взагалі залишилося на два дні. Це величезна міна в головах і у чиновників, і взагалі, хто керує на тих&nbsp; територіях.</p>
<p>Тому, вважаю, що на це теж треба звернути увагу, Олег Анатолійович Недава вважає за потрібне треба проголосувати за ваш законопроект. "Наш край" буде підтримувати його.</p>
<p>Сергій Шахов, політична сила "Наш&nbsp; край".</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Я розумію це був виступ, а не запитання.</p>
<p>І заключне запитання Романова Анна Анатоліївна. Передає Пастуху, так.</p>
<p>&nbsp;</p>
<p>16:56:12</p>
<p>ПАСТУХ Т.Т.</p>
<p>Тарас Пастух, "Об'єднання "Самопоміч". Шановний доповідачу, чи можете ви чітко назвати, яка міра відповідальності суб'єктів, які будуть здійснювати розмінування, і органів, які будуть контролювати. Тобто не загальна як структурного підрозділу держава, а безпосереднього чиновника, який своїм підписом повинен гарантувати, що дана територія є абсолютно безпечною для українців, для проживання, господарювання. І, не дай Бог, настанні якогось випадку цей самий чиновник понесе, в тому числі, кримінальну відповідальність.</p>
<p>&nbsp;</p>
<p>16:56:56</p>
<p>НЕДАВА О.А.</p>
<p>Це дуже правильне запитання і я дякую, що ви його задали. Дійсно, кримінальна відповідальність за це повинні нести ті чиновники, які видають дозволи, і які приймають, і підписують акти виконаних робіт.</p>
<p>І я думаю, що це буде доопрацьовано між першим і другим читанням, і всі зауваження будуть враховані.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам, пане Олег. Дякую за змістовну доповідь. Можете займати своє місце.</p>
<p>І, колеги, тепер від комітету співдоповідь секретаря Комітету з питань національної безпеки і оборони Вінника Івана Юлійовича. А після цього, будуть виступи від фракцій.</p>
<p>Будь ласка,&nbsp; пан Іван.</p>
<p>&nbsp;</p>
<p>16:57:40</p>
<p>ВІННИК І.Ю.</p>
<p>Я вперше доповідаю по повній процедурі,&nbsp; 5 хвилин, є трохи часу, тому дозволю собі прокоментувати деякі запитання типові, які лунали.</p>
<p>По-перше, чому в проекті, який&nbsp; підтримав комітет, мова йде про рівновіддалений центральний&nbsp; орган виконавчої влади, новостворений, не в системі окремого&nbsp; міністерства, а безпосередньо підпорядкований Кабінету Міністрів. Тому що, на думку наших західних партнерів і, враховуючи практику роботи по цьому напрямку,&nbsp; це є єдиний можливий&nbsp; шлях для того, щоб не існувало жодних корупційних ризиків у частині проведення протимінної діяльності.</p>
<p>Насправді протимінна діяльність – це не тільки розмінування. Я скажу більше, не стільки розмінування, це і визначення територій, які забруднені, це ідентифікація належним чином, включно з візуалізацією, публічністю, це і&nbsp; заходи, власне, з очищення і розмінування цих територій, заходи з маркування, заходи з навчання і місцевого населення або суб'єктів протимінної діяльності, як правильно поводитися&nbsp; з цією ситуацією. Ну, і навіть заходи по&nbsp; лікуванню та реабілітації тих осіб, які&nbsp; постраждали, а таких осіб досить багато вже в Україні. Мова йде про 1 тисячу 800 громадян України, які постраждали сьогодні внаслідок забруднення територій вибуховими речовинами. А постраждали - це значить, вони отримали або поранення, або загинули, і тому проблема є&nbsp; масштабною.</p>
<p>Україна сьогодні входить в десятку найбільш забруднених країн саме протимінними вибуховими речовинами, які сьогодні треба очищати нашу&nbsp; територію від яких… від наслідків війни, яка трапилась, від наслідків вибухів арсеналів, які&nbsp; вся країна спостерігала. Дійсно цифри, які обліковуються в тисячах квадратних кілометрів, це теж є факт. І саме тому Комітет нацбезпеки та&nbsp; оборони приділив&nbsp; цьому питанню стільки уваги.&nbsp;</p>
<p>Що стосується рішення комітету. Комітет прийняв рішення&nbsp; підтримати законопроект 9080-1 з огляду на те, що ми максимально рівновіддалені створили органи. Один орган – регуляторний в системі Кабінету Міністрів, інший орган – операційний як центральний орган виконавчої влади.&nbsp;</p>
<p>Регуляторний орган буде здійснювати заходи формування державної політики, яка буде затверджуватися Кабінетом Міністрів. Операційний&nbsp; <a name=Temp></a>орган буде забезпечувати реалізацію цієї державної політики. І перший орган буде називатися Національний протимінний центр, він буде міжвідомчим органом. І всі ті міністерства, які зараз у контексті дискусії були згадані, вони будуть представлені в цьому органі.</p>
<p>Поряд з тим, реалізуючи засади демократично-цивільного контролю, ми, безумовно, наділимо можливість з правом дорадчого голосу бути присутніми суб'єктам… іншим суб'єктам протимінної діяльності, зокрема, і нашим західним партнерам, і, власне, суб'єктам, які будуть здійснювати операційну діяльність.</p>
<p>Інший орган – операційний, який вже буде виконувати повноваження, забезпечувати реалізацію на конкурентних засадах на підставі тих сформованих пропозицій. Так це буде працювати, так це працювало у Хорватії, так це довело свою ефективність і так, на думку наших західних партнерів, це зможе і дозволить Україні залучити не тільки кошти державного бюджету в напрямок протимінної діяльності, а й, власне, кошти наших партнерів, натівських фондів тощо.</p>
<p>Сьогодні, до речі, Верховна Рада отримала лист за підписом представників посольств, зокрема Посольства Сполучених Штатів Америки, від посла Швейцарії в Україні, посла Великобританії, Канади, Австрії, керівника Місії ЄС в Україні, посла Німеччини, посла Чехії, Данії, Швеції і Норвегії. Ці всі високоповажності підтримали роботу комітету і внесення Комітетом нацбезпеки та оборони на розгляд у сесійній залі законопроекту про протимінну діяльність.</p>
<p>Тому, колеги, на виконання рішення комітету прошу вас підтримати у першому читанні законопроект 9080-1, відправити його на доопрацювання в комітет, і ми, безумовно, з урахуванням тих всіх пропозицій, які лунали в залі, будемо намагатися знайти максимальне компромісне рішення, яке б знаходилося в межах стандартів протимінної діяльності країн НАТО, так само і влаштовувало нашу законодавчу систему і знаходилося в межах Конституції України.</p>
<p>Прошу проголосувати 9080-1 у першому читанні.</p>
<p>Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>17:02:46</p>
<p>ГОЛОВУЮЧИЙ.&nbsp; Дуже дякую за представлену позицію комітету.</p>
<p>І дійсно, прошу записатися на запитання до представника комітету, до секретаря профільного Комітету з питань нацбезпеки і оборони.</p>
<p>Будь ласка, Юрій Береза, ваше запитання. Юрій Береза. Я перепрошую, у мене щось не спрацював комп'ютер.</p>
<p>Будь ласка, Остап Єднак, ваше запитання.</p>
<p>&nbsp;</p>
<p>17:03:26</p>
<p>ЄДНАК О.В.</p>
<p>Прошу передати слово Павлу Кишкарю. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Павло Кишкар, ваше запитання.</p>
<p>&nbsp;</p>
<p>17:03:31</p>
<p>КИШКАР П.М.</p>
<p>Шановні колеги, пане Іване, я дякую вам за ґрунтовні відповіді, за проведену роботу. Дійсно, вийдемо на фінал з якісним законом, який можна буде легко і просто реалізувати.</p>
<p>Власне, питання дуже просте. Чим відрізняється законопроект, який ви підтримуєте комітетом, від інших законопроектів? І чи не вважаєте ви, що законопроект нашого авторства дозволить, дослідивши всю міжнародну практику і написавши визначення відповідно до міжнародних стандартів, забезпечити якісне виконання закону?</p>
<p>Дякую.</p>
<p>&nbsp;</p>
<p>17:04:16</p>
<p>ВІННИК І.Ю.</p>
<p>Відмінності такі. У нас чотири проекти. Є проект Мустафи Найєма, назвемо так, і інших співавторів (9080). Він обліковується як основний. Він фактично сповідує ту саму ідеологію, але на відміну від альтернативного 9080-1 він не такий детальний. І, на наш погляд, в умовах нашої молодої, сучасної демократії доречно в такі питання, які стосуються життя людей та водночас стосуються таких надзвичайно великих, як українських, так і неукраїнських, фінансових ресурсів, робити максимально детальне правове регулювання, максимально однозначні визначення, максимально однозначні функціонали, повноваження органів. Саме тому ми підтримали альтернативний як більш&nbsp; детальний.</p>
<p>Що стосується проекту, поданого вами, пане Кишкар, дійсно, головним органом в системі пропозицій вашого, альтернативного, проекту є Міністерство оборони і ті функції, які сьогодні…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; завершуйте, 30 секунд.</p>
<p>&nbsp;</p>
<p>ВІННИК І.Ю. Міністерство оборони буде займатися акредитацією, буде займатися визначенням територій і давати&nbsp; пропозиції Кабінету Міністрів для прийняття відповідних рішень.</p>
<p>Функціонал Міністерство оборони є ширшим по відношенню до нашого проекту, який ми підтримали.</p>
<p>Чому ми все ж таки дотримувалися цієї логіки? Тому що в нашому проекті ми даємо чітке визначення військового&nbsp; розмінування і гуманітарного розмінування. Військове розмінування – це ті заходи, які центральні органи&nbsp; виконавчої…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; буде ще у всіх потім завершувальне слово. Наступне запитання від народного депутата Мепарішвілі. Прошу вас.</p>
<p>&nbsp;</p>
<p>17:06:13</p>
<p>МЕПАРІШВІЛІ Х.Н.</p>
<p>Передаю слово&nbsp; Андрею Тетеруку.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; прошу передати Андрію Тетеруку запитання.</p>
<p>&nbsp;</p>
<p>17:06:19</p>
<p>ТЕТЕРУК А.А.</p>
<p>Шановний колего Іване Вінник, по-перше, я хочу подякувати вам особисто за той вклад&nbsp; над законопроектом, який ви зробили. І по-друге, для того, щоби зняти будь-які непорозуміння в сесійній залі перед прийняттям&nbsp; рішення, я б хотів, щоб ви пояснили різницю між військовим розмінуванням і гуманітарним розмінуванням. І чому введення можливості гуманітарного розмінування значно посилює позицію як військових, які діють в&nbsp; зонах&nbsp; роботи військових підрозділів і залучення фахових цивільних компаній, які професійно&nbsp; також&nbsp; займаються гуманітарним розмінуванням і значно пришвидшують як якість, так і темпи&nbsp; робіт по гуманітарному розмінуванню?</p>
<p>Дякую.</p>
<p>&nbsp;</p>
<p>17:07:11</p>
<p>ВІННИК І.Ю.</p>
<p>То я закінчу, власне, відповідь на попереднє запитання.</p>
<p>Дійсно, ми чітко розмежовуємо військове розмінування і гуманітарне розмінування. Що таке військове розмінування? Це те, що роблять Збройні Сили України, Міністерство оборони, МЧС в порядку здійснення заходів, передбачених керівники документами, законами, нормативно-правовими актами. А гуманітарне розмінування – це розмінування територій, на яких вже не ведеться активних бойових дій, які вже вважаються звільненими, які вже не входять в так звані "сірі зони" або зони&nbsp; підвищеної небезпеки, які знаходяться навколо баз арсеналів, підірваних російськими диверсантами, на яких вже пожежа основна на арсеналі погашена, вже нічого не детонує. Водночас територія навколо забруднена, її треба очищувати. Саме для цих цілей ми пропонуємо залучати для гуманітарного розмінування широке коло суб'єктів. І в порядку, визначеному законом, вони будуть на конкурентних засадах реалізовувати цю функцію. В цьому є головна відмінність.</p>
<p>&nbsp;</p>
<p>ГОЛОВУЮЧИЙ. Дякуємо за вашу відповідь, шановний колего.</p>
<p>І, будь ласка, наступне запитання, Іван Спориш.</p>
<p>&nbsp;</p>
<p>17:08:24</p>
<p>СПОРИШ І.Д.</p>
<p>Іван Спориш, "Блок Петра Порошенка", Вінниччина. Я думаю, що також почув цю відповідь, яку щойно задав і Кишкар, і яку задавали всі виступаючі. Тому мені здається, що ми повинні дійсно зробити один законопроект, зробити, щоб він був дійсно і працював на розмінування тих територій, які сьогодні є. Тому я завдячую комітету, тому що вони дійсно досить ґрунтовно підійшли до цього запитання.</p>
<p>Дякую, і давайте будемо приймати рішення.</p>
<p>&nbsp;</p>
<p>ГОЛОВУЮЧИЙ. Дякую вам, шановний пане Іване. Я прошу вас повертатись на ваше робоче місце.</p>
<p>Шановні колеги, я прошу записатися на обговорення зараз від депутатських фракцій. І також акцентувати увагу всіх присутніх депутатів, а також тих, хто слідкує зараз за трансляцією обговорення цих 4 надважливих законопроектів, які стосуються ключового гуманітарного виклику на Донбасі, це питання замінування територій. Те, що на адресу керівництва парламенту, Голови Верховної Ради, заступників Голови Верховної Ради, лідерів всіх фракцій і профільних комітетів ми отримали листа підтримки від наших партнерів, зокрема від посла Сполучених Штатів Марі Йованович, посла Великої Британії, посла Швейцарії, посла Канади, інших країн, які вказують на те, що ці країни підтримують роботу парламенту над Законом про розмінування і готові також посилити співпрацю з Україною задля того, щоби ми могли цей виклик разом подолати – розмінувати сім тисяч кілометрів вибухонебезпечними предметами напічканих територій. Тому це питання сьогодні, воно дійсно не має абсолютно політики, маємо визначатися під час голосування.</p>
<p>І прошу зараз фракції доєднатись до виступу, до обговорення.</p>
<p>Будь ласка, народний депутат Савка представить позицію "Народного фронту".</p>
<p>Передає слово Андрію… передає слово Андрію Тетеруку. Будь ласка, пане Андрію, з місця.</p>
<p>&nbsp;</p>
<p>17:11:03</p>
<p>ТЕТЕРУК А.А.</p>
<p>Андрій Тетерук, "Народний фронт". Дійсно фракція "Народного фронту" буде голосувати за законопроект 9080-1 як за один із найбільш ґрунтовно підготовлених і фахово оцінений законопроект, який дає відповіді на всі питання, пов'язані з процесом гуманітарного розмінування в Україні.</p>
<p>Цей законопроект ухвалювався і розроблявся з провідними експертами не тільки в Україні, але й залученими експертами міжнародних організацій. Він отримав схвальну оцінку за ті положення, які містять в процесі реалізації цієї програми гуманітарного розмінування, він є абсолютно прозорим і відкритим і дозволяє ставитись до процесу гуманітарного розмінування як прозорого, безкорупційного процесу, що надзвичайно є важливим в сучасній Україні.</p>
<p>Також ми схвалюємо його через те, що, не зменшуючи провідну роль Міністерства оборони, Міністерства надзвичайних ситуацій, інших органів, які виконують процеси розмінування, ми їх значно посилюємо, не заперечуючи їхню роль у очищенні нашої землі від предметів, які становлять загрозу і є такими, що не взорвались. Тому що ми вводимо додатково таке визначення як "гуманітарне розмінування" і цим законопроектом ми в прозорий спосіб залучаємо до процесу гуманітарного розмінування цивільні компанії.</p>
<p>Тим колегам, які необізнані, я можу повідомити, і всьому українському суспільству, що, наприклад, в Хорватії станом на сьогодні працюють 40 компаній, і вони є всі цивільними, з сучасними засобами захисту, обладнані для пошуку і знешкодження вибухових пристроїв. І це значно посилює те, чим займається Міністерство оборони Хорватії. Тому тут йде мова не про конфлікт інтересів, а про доповнення і консолідацію наших зусиль, щоб в найкоротші терміни, не розтягуючи цей процес на десятиріччя, в найкоротші терміни очистити українську землю від предметів, які становлять загрозу життю і здоров'ю українських громадян.</p>
<p>І запустити ці процеси дозволить саме законопроект 9080-1. Тому "Народний фронт" просить всіх народних депутатів, які зараз знаходяться в парламенті, розуміти, що йдеться не тільки про різні версії законопроектів, а про те, що ми започатковуємо процеси збереження людських життів, наших громадян України.</p>
<p>І тому прошу всіх повернутись в сесійну залу. Повернутись і голосувати за законопроект 9080-1, і розпочати процес гуманітарного розмінування в нашій країні. Зробимо наше життя безпечнішим.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І запрошую до слова Ігоря Мосійчука, який представить позицію Радикальної партії, фракції Радикальної партії.</p>
<p>&nbsp;</p>
<p>17:14:09</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка. Насправді, це дуже важливі законопроекти. І, насправді, наша фракція підтримує їхній розгляд і ухвалення відповідного закону.</p>
<p>Але після того, як влада – Кабінет Міністрів, Президент, правляча коаліція – замінували країну, замінували кожного українця, необґрунтовано підвищивши ціну на газ, ми не бачимо можливості приймати участь в голосуванні, допоки на розгляд парламенту не буде винесено проект Постанови про мораторій на підвищення тарифів, постанови, яку вніс лідер нашої фракції Олег Ляшко і яка підтримана п'ятьма головами інших фракцій стосовно того, що ми маємо зупинити те, що відбувається з ціною на газ. Ми маємо українцям продемонструвати, що ми не даємо замінувати цілу країну, замінувати кожного українця. Тому що необґрунтованим підвищенням ціни на газ ви мінуєте країну, ви підриваєте українську державність, ви провокуєте соціальні бунти, і ви берете на себе цю відповідальність. Два тижні відпочивали, гуляли. Наша фракція вимагала скликання позачергової сесії, але дуже мало хто з колег на це відгукнувся. Сьогодні зранку влаштували піар на крові, Царство Небесне, Катерини Гандзюк. Люди, які розвалювали разом з Хатією Деканоідзе Національну поліцію, які знищували оперативну частину, слідчу частину, ці люди влаштували тут свистопляски на кістках, а зараз ви пропонуєте голосувати за розмінування. Необхідно розміновувати. Необхідно – ще раз кажу. Але, перш за все, давайте ми розмінуємо міну, яку влада заклала під українську державність, під майбутнє кожного українця, під майбутнє українських дітей.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка, від фракції "Самопоміч" Тарас Пастух. Прошу.</p>
<p>&nbsp;</p>
<p>17:16:39</p>
<p>ПАСТУХ Т.Т.</p>
<p>Шановні народні депутати, Тарас Пастух, "Об'єднання "Самопоміч", Тернопіль. Власне, тут я хочу підтримати позицію головуючої про те, що дані ці закони повинні обійтися без політизації. І, власне, фракція "Самопоміч" може це продемонструвати, коли в двох різних законопроектах є представлені наші депутати як співавтори. Тобто, дійсно, ми багато працювали для того, щоб це питання було вирішене. Я, зокрема, неодноразово брав участь в різних засіданнях, круглих столах, де ми шукали ці рішення спільно з іноземними партнерами, які наполегливо просили нас пришвидшити цю роботу. Але бачачи ці законопроекти як напрацювання, на жаль, важко сказати про їхню системність і найголовніше, що вони вирішують те завдання, про яке сьогодні говорять всі виступаючі з трибуни, яке розуміє, я думаю, і зал, і суспільство, а саме це вирішення і відчуття безпеки українців, які хочуть і повинні ходити вільними без страху по тій землі, яка сьогодні може бути потенційно замінованою і небезпечною для їхнього проживання, для господарства.</p>
<p>І, власне, в чому є ця проблема. В тому, що ці закони писалися не з точки зору інтересів цих українців, як потрібно якісно провести розмінування, хто повинен якісно проконтролювати і найголовніше запитання, яке я ставив фактично всім доповідачам, хто буде нести персональну відповідальність, якщо ця робота буде проведена неякісно.</p>
<p>Якщо вчергове ми говоримо, що той чи інший центральний орган, то практика показує, що це ніхто не несе відповідальності, громадяни роками судяться з державою, намагаються стягнути кошти і в результаті процент виконання судових рішень, я думаю, сьогодні знає вся світова спільнота щодо України.</p>
<p>На жаль, ми підійшли з точки зору не безпеки українця, а створення чергового центрального органу і безпосередньо створення посад, які мають задовольнити амбіції тих чи інших міністерств, представництв або політичних сил.</p>
<p>І, власне, я як прикладом хочу назвати про ту комісію, яка створюється в законопроекті, який рекомендовано комітетом підтримати, це Комісія з акредитації та моніторингу, де вже розписано фактично кадрові призначення, голова комісія, один перший заступник, ще один заступник, ще один заступник, ще один заступник. Тобто в результаті ми створюємо орган з купою посад, де для того, щоб розмінувати один квадратний метр чи один квадратний кілометр української землі ми вже повинні фінансувати цілий рік десятки, а можливо, сотні людей, які навіть, можливо, до кінця не розбираються в тому, що вони повинні підписувати.</p>
<p>Тому позиція в тому, щоб дійсно цей законопроект ми підвели риски, тому що вже більше подати альтернативи неможливо. Цих чотири законопроекти повернули в комітет і на їхній базі зробили один, де в центрі цього закону стояв би українець, а не чиясь посада…</p>
<p>&nbsp;</p>
<p>ГОЛОВУЮЧИЙ. Будь ласка, завершити 30 секунд.</p>
<p>&nbsp;</p>
<p>ПАСТУХ Т.Т. Не чиєсь працевлаштування, не чиясь посада. І найголовніше, розподіл тих податків, які сьогодні, власне, українці платять а свою&nbsp; безпеку, за відчуття того, що вони є вільними і захищеними в своїй&nbsp; країні.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, від&nbsp; "Блоку Петра Порошенка" Іван Вінник. Прошу вас, пане Іване.&nbsp;</p>
<p>&nbsp;</p>
<p>17:20:20</p>
<p>ВІННИК І.Ю.</p>
<p>Колеги, я тут чую від окремих наших фракцій неготовність голосувати з тих чи інших причин. Я хотів би всім нагадати, що ця проблема не нова, цій проблемі вже більше 2 років. І всі бажаючі могли долучитися до опрацювання своїх ідей, їх подач, подати в формі альтернативних проектів, самостійних або будь-яким іншим чином.</p>
<p>Взагалі ця робота створюється на виконання загального плану дій, який ми розуміємо, наша держава мусить здійснити для того, щоб набути членство, членство в безпековому блоці НАТО. Ми її розпочали через прийняття Закону про Нацбезпеку. Ми сьогодні розглядаємо фактично написаний під керівництвом функціонерів НАТО Закон про протимінну діяльність, про гуманітарне розмінування. Тому що НАТО це не тільки військові дії, а НАТО це і першочергове повага і захист основоположних&nbsp; прав та свобод громадян. І в даному випадку право на громадську&nbsp; безпеку мусить бути забезпечене повноцінно і повним чином.</p>
<p>Комітет зараз працює над реформою Служби безпеки України. І я&nbsp; як співголова робочої групи можу вам доповісти, що вже відбулися два засідання, де присутній той самий склад радників як від Посольства США, так і від Консультативної місії ЄС, так і посольства НАТО в Україні, і інших послів, які так само підписалися під цим листом на підтримку проекту 9080 прим.1, який комітет пропонує сьогодні в сесійній залі проголосувати в першому читанні.</p>
<p>Ми, по великому рахунку, можемо відправити це все в комітет і почекати ще два, три місяці, можливо більше, можемо вийти на чергове якесь політичне загострення в цій сесійній залі, але ми не продемонструємо готовність України як то впроваджувати стандарти НАТО так і, власне, поважати основоположні права та свободи людини.</p>
<p>Тисяча 800 поранених чи загиблих внаслідок дій вибухових речовин на території, яка звільнена, і на цьому наголошують наші західні партнери, це є неприйнятна, неприпустима, колеги, ситуація. Тому я не бачу жодної політичної перспективи зараз відправляти це в комітет на доопрацювання. Я не бачу жодних проблем підтримати проект 9080-1 в першому читанні і врахувати всі зауваження. Хотілося б, до речі, у письмовому вигляді у якості правок їх отримати для того, щоб це були не прості слова, а якась аргументована позиція і врешті доопрацювати. Або давайте провалимо і тоді продемонструємо, що по великому рахунку нам байдуже, що наші діти будуть знову страждати внаслідок наявності вибухових речовин на звільнених територіях. Давайте будемо говорити країнам НАТО, що ті пропозиції і ті поради, які ви нам даєте, нам не потрібні, ми самі знаємо як краще нам зробити відсіч і стримування російської агресії чи ліквідувати її наслідки. Давайте говорити…</p>
<p>&nbsp;</p>
<p>ГОЛОВУЮЧИЙ. 30 секунд завершити.</p>
<p>&nbsp;</p>
<p>ВІННИК І.Ю.&nbsp; Давайте казати, що нам кошти не потрібні, ми й так багаті, ми можемо самостійно все профінансувати, натовські фонди то все не до чого.</p>
<p>Але, шановні колеги, давайте або дотримуватися якоїсь єдиної політичної позиції, за яку, здається ми багато разів в цій залі об'єднувалися, це інтеграція України в НАТО, це підтримка західних партнерів, як постулат, взагалі звільнення українських територій і забезпечення стратегічної довгострокової нашої національної безпеки.</p>
<p>Тому прошу все ж таки забути всі політичні чвари, проголосувати…</p>
<p>&nbsp;</p>
<p>ГОЛОВУЮЧИЙ. Дякуємо за висловлену позицію від фракції "Блоку Петра Порошенка".</p>
<p>Шановні колеги! Чи всі фракції, групи виступили в обговоренні? Всі. Тепер я дуже прошу записатись… Не всі?</p>
<p>Будь ласка, Юлія Володимирівна Тимошенко представить позицію&nbsp; "Батьківщина", прошу.</p>
<p>&nbsp;</p>
<p>17:24:31</p>
<p>ТИМОШЕНКО Ю.В.</p>
<p>Шановні колеги! Ні в кого не виникає жодного сумніву, що законопроект про розмінування країні потрібен і що нам потрібно зкоординуватися з міжнародними організаціями, які допомагають сьогодні Україні і які можуть цю велику проблему реально допомогти в Україні вирішити.</p>
<p>Але в той же час мільйони людей в Україні з надією сьогодні дивляться на кожного депутата Верховної Ради. Вони з своїми депутатами в міськраді, райраді, облраді люди стали однією командою. Коли ви таке бачили, щоб в Україні в міськраді, в облраді, в райраді всі депутати від всіх фракцій, які тільки можливо об'єднувалися, не дивлячись на партійні прапори і приймали одне фундаментальне рішення, звернення до Президента негайно відмінити підвищення цін на газ?</p>
<p>І ви знаєте, що зараз більше 130 рад вже прийняли таке рішення на своїх екстрених засіданнях. І от ми з вами зараз працюємо в залі, а по всій країні продовжують йти екстрені засідання рай., міськ. і облрад для того, щоб негайно відмінити підвищення цін на газ.</p>
<p>Люди на нас з вами в цьому залі незалежно від нашої партійної приналежності дивляться з надією, що, якщо вже так поступив Президент з ними, то&nbsp; ви з ними так не&nbsp; поступите. І наша Верховна Рада, клята, така і сяка, ну, вона починає виправдовувати надії людей, тому що зараз проект постанови про те, щоб&nbsp; скасувати це підвищення на газ, підписали лідери шести фракцій. Ви розумієте, що це – абсолютна більшість, і точно набереться&nbsp; необхідна кількість голосів для того, щоб цю постанову прийняти.</p>
<p>І саме тому до тих пір, поки ця&nbsp; постанова не буде прийнята, наша фракція прийняла рішення не голосувати&nbsp; за жоден законопроект, за жодну постанову будь-яку іншу, поки&nbsp; ми не&nbsp; проголосуємо саме те, що очікує вся країна. Ви собі уявити не можете, в якому стані люди. Я проїхала півкраїни, я їх бачила на&nbsp; площах, на зібраннях вони вже їсти вдосталь не можуть, і&nbsp; ми депутати,&nbsp; які обрані ними в Верховну Раду, ми сьогодні їх штовхаємо практично взимку на знищення.&nbsp; Ну, я вас прошу, не робіть цього, будьте тією істиною в останній інстанції і запам'ятайте декілька&nbsp; всього цифр: собівартість видобутку українського газу коштує 12 доларів за 1 тисячу кубічних&nbsp; метрів, податки, транспортування, 30 відсотків рентабельності – це максимум…</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>17:28:09</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ТИМОШЕНКО Ю.В. … це максимум 90 доларів. Чому український газ, якого вистачає людям, продають людям по&nbsp; 300 доларів? Тому що таку умову поставили ті, хто&nbsp; встиг частину українських родовищ забрати і має вплив на Україну. Давайте припинимо це дуже жорстке, дуже цинічне ставлення&nbsp; до людей і зупинимо підвищення&nbsp; ціни на газ.</p>
<p>&nbsp;</p>
<p>ГОЛОВУЮЧИЙ. Отже, колеги,&nbsp; виступи від&nbsp; фракцій завершені. Зараз 9 хвилин виступів народних депутатів.&nbsp;&nbsp;&nbsp;</p>
<p>Я прошу приготуватись до запису і прошу провести запис. 9 хвилин від народних депутатів.</p>
<p>І я наперед, колеги, інформую: через 9 хвилин ми переходимо до голосування. Я прошу максимально змобілізувати фракції парламенту і повідомити усіх депутатів, що через 9 хвилин ми переходимо до прийняття рішення.</p>
<p>Отже, Река Андрій Олександрович.</p>
<p>&nbsp;</p>
<p>17:28:44</p>
<p>РЕКА А.О.</p>
<p>Прошу передати Савке слово.</p>
<p>&nbsp;</p>
<p>17:28:59</p>
<p>САВКА І.І.</p>
<p>Дякую.</p>
<p>Вельмишановний головуючий, шановні колеги, я прошу, перш за все, щоб був порядок і всім зайти до залу. Тому що цей закон, проект закону, який в даний час ми будемо голосувати, він необхідний, конче необхідний для нашої держави. Особливо кожен день наші військовослужбовці, кожний день громадяни нашої держави Україна на сході підриваються зачиненими мінами, які насичені з Російської Федерації.</p>
<p>В даний час само собою ці проекти законів - потрібно додаткове доопрацювання, доопрацювання, що стосується, хто буде виконувати і реєструвати певні вибухонебезпечні міни, які знаходяться на території нашої держави. Це перш за все повинно покладатися на воєнну прокуратуру.</p>
<p>Друге, що стосується в подальшому. Певна робота, яка буде проводитися, це буде в другому читанні. Але зараз я попрошу всіх зайти до залу та голосувати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Сугоняко Олександр Леонідович. Передає слово для виступу Сергію Капліну, будь ласка.</p>
<p>&nbsp;</p>
<p>17:30:39</p>
<p>КАПЛІН С.М.</p>
<p>Колеги… а, да.</p>
<p>&nbsp;</p>
<p>ГОЛОВУЮЧИЙ. Будь ласка, Каплін, мікрофон з місця.</p>
<p>&nbsp;</p>
<p>КАПЛІН С.М. Шановні колеги, безумовно, не виникає зовсім ніяких сумнівів у тому, що цей законопроект має бути проголосований. Ми будемо голосувати за всі без винятку пропозиції наших колег. І разом з тим є єдине застереження у простих українців, аби ті гроші, які будуть виділені на розмінування, вчергове не були вкрадені як гроші, які були виділені на всі можливі стіни від Російської Федерації і так далі.</p>
<p>Але я хотів би так само, як низка моїх колег, зупинитися на питаннях тарифів і перспективи прибрати емвеефівські забаганки у розмірі плюс 25 відсотків на першому етапі додатку в ціні газу для наших співвітчизників. Вина за те, що ми сьогодні маємо ці тарифи, на всіх без винятку – і нинішньому, попередніх урядах нашої держави. Тільки вдумайтеся, за весь цей час, за 27 років було нічого не зроблено для модернізації мереж у комунальній системі. Я як колишній комунальник хочу вам сказати: 30 відсотків всієї генерації втрачається, доки тепло дістається до наших, до хат наших мешканців.</p>
<p>Друге: у нас абсолютно не модернізована генерація тепла, у нас рівень КПД котлів в середньому складає 60-80 відсотків. Нічого не робилося жодним урядом для того, аби була якась здійснена політика енергозбереження у нашій державі. Вся країна споживає газу рівно стільки, скільки вся економіка розвиненої Польщі. Разом з тим ми нічого не зробили для уніфікації всієї вертикалі видобутку і транспортування, і продажу газу в країні. Ці прокладки у вигляді "Нафтогазу" працюють не перший рік і не в минулому році вони народилися, і не в позаминулому, лише, році вони почали набивати кишені можновладців. Нічого у цьому напрямку не було зроблено для простого українця. І тарифи сьогодні – це підсумок ганебної руйнівної політики усіх попередніх непрофесійних урядів і всіх без винятку президентів.</p>
<p>Тому ми наполягаємо на тому, що єдиний можливий шанс для нашої держави змінити політику тарифоутворення – це кардинальна зміна складу Верховної Ради у наступному році. І тільки тоді, коли у цей зал прийдуть абсолютно нові політичні сили з абсолютно новими політичними лідерами і сформують абсолютно нову стратегію енергетичної безпеки і енергетичного суверенітету нашої держави, націоналізують газові родовища, модернізують мережі, створять нову комунальну систему, доб'ються збільшення видобутку, ми зможемо дійсно реально зробити незалежним нашого громадянина від російського газу і від цих жахливих тарифів і емвеефівських забаганок. Це єдино можливий шлях до…</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>І закликаю виступати по темі даного законопроекту, який справді є надзвичайно важливим. І хочу повідомити, що Спориш Іван Дмитрович передає слово для виступу Оксані Корчинській. Будь ласка, пані Оксана.</p>
<p>&nbsp;</p>
<p>17:34:06</p>
<p>КОРЧИНСЬКА О.А.</p>
<p>Дякую.</p>
<p>Слава Ісусу Христу. Я вибачаюся у президії, я буду намагатися кричати до народних депутатів, тому що поки ви сидите в залі, вам, мабуть, більшості невідомо, що 3,5 роки наші гуманітарні розмінувальні місії кожного дня в 8 годин 30 хвилин виїжджають на розмінування. 95 відсотків цих людей – це громадяни України. Кожного дня вони ризикують життям для того, щоб лишилися в живих наші діти на Донбасі. Для того, щоб лишилося наше мирне населення, для того, щоб менше підривалися наші військові. Що зараз роблять дві фракції Радикальна партія і "Батьківщина"?! Кого ви робите зараз заручниками?! Ви робите заручниками наших розмінувальників, наших медиків-добровольців, які кожного дня рятують людей, які ризикують кожного дня?! І вони мають єдину надію на цей закон! Ці люди 4 роки чекали цей закон. Не можна такі речі, робити їх заручниками популізму!</p>
<p>В даному разі, якщо цей закон не буде сьогодні проголосований, я вважаю, що ці дві фракції повинні взяти зараз на себе відповідальність за кожну жертву від підриву, яка станеться на наших територіях по лінії фронту! Бо це наші військові, це наші медики, це наші діти!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Добре, репліка. Пані Ірина, пані Ірина, у нас ще Рибак, виступ ще 3 хвилини є. Потім дам вам, так, перепрошую. Щодо завершення, зараз завершимо виступ, Рибак, так? Добре, Ірина Геращенко, будь ласка.</p>
<p>&nbsp;</p>
<p>17:35:59</p>
<p>ГЕРАЩЕНКО І.В.</p>
<p>Шановні колеги! Розумієте, мені, ну, чесно кажучи, дуже боляче, що зараз в цій залі йде дискусія з одного боку про гроші, з іншого боку про життя. Можна проводити десятки красивих форумів і сьогодні з'їздів там партії "Жінки за мир". Але нова історія миру на Донбасі – це розмінування.</p>
<p>Розумієте, коли ми з Машою Іоновою відправляли до Канади хлопчика з усіма ампутованими кінцівками, ти не можеш потім цього забути. Не можна говорити про тарифи, бо це гроші тільки і ставити на одну вагу життя.</p>
<p>Я хочу ще раз звернутися до своїх колег і до всіх, хто нас слухає, це неприпустимо! Йде війна і мова йде про тисячу вісімсот загиблих і 7 тисяч кілометрів замінованих. І я розумію, чому сьогодні багато хто говорить: "Та ми потім про це розберемось". Бо ви цього не&nbsp; бачили. Ось село – а воно не може випасати корів українських, бо ці поля заміновані, і діти не можуть туди піти погуляти. І дійсно, ми маємо прийняти найкращі європейські норми, що має бути розмінування, має бути відповідальність за це розмінування та має стояти дуже чітка відповідь, що це фахово проведене розмінування.</p>
<p>У нас сьогодні в Донецькій і Луганській областях техніка&nbsp; для саперів залишилася на окупованій території, і наша бідна економіка не може дозволити придбати цю техніку, а наші партнери говорять нам з країн НАТО, ми дамо вам її, якщо ви приймете європейські, натівські правила гри.</p>
<p>В законопроекті, який ми обговорюємо від комітету, можуть бути недоліки, і ми маємо&nbsp; разом доопрацювати його до другого читання, але в нас уже немає часу. У нас немає часу, ми маємо розпочати розмінування, ми маємо поставити завдання місцевій владі замаркувати всі ці поля, ми маємо поставити завдання військовим відновити карти мінних полів, ми маємо чітко визначити, хто веде це розмінування, хто несе відповідальність. Розумієте? Дорогі наші друзі, не можна думати тільки виборами. Війна – це те… і розмінування, на чому не так легко робити піар, як на тарифах. Так не можна до цього ставитися!</p>
<p>Я закликаю колег, які є співавторами, всі фракції, цього законопроекту, проголосувати за цей закон, я закликаю всіх дуже уважно слідкувати: ось це є голосування зараз за те, яке справді ставлення до Донбасу.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Я дам зараз репліку, колеги, але я мушу сказати і свою позицію.</p>
<p>Є багато питань на порядку денному України, соціального, економічного характеру, але є питання найважливіші і фундаментальні – це питання життя держави і захисту української держави. В той день, коли ми приймаємо рішення, кожного дня наші хлопці і дівчата на передовій захищають державу. Я переконаний, питання безпеки і оборони має бути поза політикою, поза питань соціально-економічних дискусій, які є в цьому залі.&nbsp; І я впевнений, всі патріотичні сили так і зроблять, так і поступлять. Це є за межею всіх дискусій політичних. Це питання держави, оборони держави і життя наших громадян.</p>
<p>Колеги, через кілька хвилин відбудеться голосування. Я закликаю усіх зайти в зал і надаю слово для репліки Олегу Ляшку.</p>
<p>&nbsp;</p>
<p>17:39:24</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги з провладної коаліції, ви взяли в заручники і замінували всю країну. В результаті ваших рішень мільйони українців не знають, як звести кінці з кінцями, як заплатить комуналку, за що купити ліки, за які гроші нагодувати свою рідну дитину. При живих батьках дітей віддають у дітдоми, тому що там 5 разів на день&nbsp; дитину погодують. Тому що в результаті вашої антиукраїнської політики діти при живих батьках не можуть бути нагодовані. Тому не спекулюйте! І коли ви розказуєте про те, що не треба говорити про&nbsp; соціальні питання, а про які питання говорити? Не буде в країні миру, не буде звільнення територій, якщо ми будемо&nbsp; слабкі, якщо мільйони українців будуть на заробітках по закордонах, якщо не буде грошей на армію, на оборону, на безпеку, на дипломатію. Тому&nbsp; план Ляшка і Радикальної партії – відновлення економіки, зниження вартості тарифів, збільшення….</p>
<p>&nbsp;</p>
<p>ГОЛОВУЮЧИЙ.&nbsp; 30 секунд.</p>
<p>&nbsp;</p>
<p>ЛЯШКО О.В. … для українців, можливість заробляти гроші на розмінування, на озброєння, на дипломатію, на спеціальні служби, на правоохоронні органи, які захищатимуть життя і здоров'я кожного українця. Тому хочете реального миру, повернення територій, відновлення суверенітету, відновлюйте економіку за рецептами Радикальної партії, знижуйте тарифи, піднімайте зарплати, повертайте заробітчан до дому і…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Тимошенко, 1 хвилина.</p>
<p>&nbsp;</p>
<p>17:41:16</p>
<p>ТИМОШЕНКО Ю.В.</p>
<p>Шановні колеги, у нас 4,5 роки іде війна, 4,5 роки Закон про розмінування не ставився. І тут у той час, коли вся країна чекає, що ми приймемо постанову, яка скасовує підвищення ціни на газ, ви шантажуєте, ви передьоргуєте і говорите, що це якби-то дві фракції не хочуть розмінування. Навіщо цей обман і навіщо ця маніпуляція? Мені здається, що те, що ви зараз робите, ви робите проти України.</p>
<p>Наша фракція, наша команда за Закон про розмінування і взагалі за всі процедури. Шкода, що 4 роки ви цього не робили. І тут в цей день якби-то нечайно, це дуже сподобалось, що треба це робити замість того, щоб поставити Постанову про зниження цін на газ. І саме тому ми наполягаємо зараз поставити Постанову про зниження цін на газ так, як ми домовлялися з 6 фракціями, а після того…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.</p>
<p>&nbsp;</p>
<p>ТИМОШЕНКО Ю.В. А після того давайте пролонгуємо сьогоднішнє засідання і будемо сидіти хоч до години ночі і голосувати законопроекти про розмінування, але перше – Постанову про скасування підвищення цін на газ на 23,5 відсотка. І припиніть маніпулювати святими речами, в тому числі життям наших дітей.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, колеги, я хочу сказати для інформації всьому залу і українському суспільству. Закон про розмінування, як і багато інших безпекових законів, майже рік, це правда, готувався і в комітеті, і в робочій групі, коли були задіяні всі фракції, майже рік він готувався.</p>
<p>Хочу наголосити, що він стояв наступним в попередній пленарний четвер, і ми до нього просто не дійшли технічно. Хочу нагадати, публічно я пообіцяв, що він буде стояти першим в цьому сесійному тижні. І він стояв першим, хоч ми дійшли до його розгляду аж о 18-й годині. Не чесно говорити про маніпуляцію, маніпуляції не там, колеги. Я наголошую, не треба маніпуляції і політики там, де йдеться про воюючу державу і про закон, який захищає і наших громадян, і наших військових. Я прошу роз'єднати речі, які стосуються війни і які стосуються політичних дискусій. Я прошу усіх до відповідальності, я закликаю всіх зайти в зал, приготуватись до голосування.</p>
<p>Зараз до заключного слова я запрошую представника комітету Івана Вінника. Через 3 хвилини, через 2, навіть, хвилини ми переходимо до голосування. Я прошу Секретаріат Верховної Ради запросити усіх депутатів в зал і прошу усіх голів фракцій максимально змобілізувати депутатів в залі.</p>
<p>Прошу, Іван Вінник, заключне слово.</p>
<p>&nbsp;</p>
<p>17:44:16</p>
<p>ВІННИК І.Ю.</p>
<p>Справді, тут складно щось додати, я думаю, що ми об'єднані навколо того, що нам треба визначити чіткий порядок гуманітарного розмінування і припинити знищення наших співгромадян внаслідок російської агресії вже на суто мирних територіях. Мене трохи здивувала позиція окремих фракцій з приводу позиції по газу. Ми так само вважаємо, що Україна потребує справедливого ціноутворення на газ. І так само хочемо нагадати, що дійсно це була вимога Міжнародного валютного фонду підняти ціни на газ для населення. Чому? Тому що ринок газу в Україні існує сьогодні і функціонує непрозоро, тому що НАК "Нафтогаз України", який контролює 100 відсотків балансу газу, який складається із 50 відсотків газу українського видобутку та 50 відсотків імпортованого газу, позбавлений права&nbsp; продавати газ населенню. Газ населенню продають приватні газзбути, облгази, які на 75-80 відсотків належать Фірташу. Всі лічильники, персональний склад абонентів, він прихований сьогодні в цих приватних структурах і є комерційною таємницею.</p>
<p>Колеги, ми з вами провалили 25 разів щонайменше законопроект 9361 прим.1, який би зобов'язав приватні облгази розсекретити комерційну таємницю і передати персональний склад абонентів споживачів газу НАК "Нафтогаз України". Після того, до речі, шановні мої колеги, ми могли&nbsp; б ставити питання про адресну допомогу окремим категоріям, але для цього треба знати адреси.</p>
<p>Чому були провалені ці проекти? Тому що, напевно, опозиційних окремих фракцій фінансуються корупційними доходами, які отримують&nbsp; облгази Фірташа. Як отримують? Дуже просто поясню, через диверсифікацію цін: 8,55 – для населення і 13 гривень – для комерційного споживача. Якщо викривити баланс споживання і прозвітувати&nbsp; НАК "Нафтогазу", що нібито 90 відсотків спожито комерційним сектором… громадянами України, вони отримають рахунок із…</p>
<p>&nbsp;</p>
<p>ГОЛОВУЮЧИЙ. Дякую вам, колеги.</p>
<p>Отже, переходимо до прийняття рішення. Я, колеги… Всі виступили і фракції і депутати, ми вже годину 45 розглядаємо один закон, годину 45. Отже, колеги, прошу всіх зайняти робочі місця. Я прошу, колеги, з лож повернутися в зал. Я впевнений, що&nbsp; військові закони мають змобілізувати всіх. Колеги, я ж не&nbsp; хочу називати прізвищ. Встигають, так? Добре.&nbsp; Всі, хто є в ложах, прошу зайти в зал.&nbsp; Прошу зайняти робочі місця. В нас є чотири законопроекти, але першим я поставлю на голосування той, який підтриманий комітетом, це 9080-1. І я прошу всіх приготуватися до голосування.</p>
<p>І я ставлю на голосування проект Закону про протимінну діяльність (№ 9080-1), який пропонується комітетом прийняти Верховній Раді за основу, колеги, за основу. Я прошу голосувати і прошу підтримати, голосуємо, прошу голосувати. Підтримаємо українських військових.</p>
<p>&nbsp;</p>
<p>17:47:55</p>
<p>За-209</p>
<p>Колеги, увага. Я зараз поставлю, увага, інші законопроекти. Я прошу всіх максимально зібрати людей, той, який назбирав найбільшу кількість людей, ми до нього повернемося. Я прошу по фракціям.</p>
<p>"Блок Петра Порошенка" – 97, "Народний фронт" – 62, "Опозиційний блок" – 0, "Самопоміч" – 10, Радикальна партія – 2, "Батьківщина" – 0, "Воля народу" – 4, "Партія "Відродження" – 11.</p>
<p>Колеги, я поставлю по закону наступних три, а потім ми повернемося до того, який назбирав найбільшу кількість голосів, це той, який пропонує комітет.</p>
<p>Наступний ставлю. 9080. Хто підтримує, я прошу голосувати. Комітет рекомендував його відхилити. Прошу голосувати. І прошу всіх запросити в зал, заходити в зал.</p>
<p>&nbsp;</p>
<p>17:48:54</p>
<p>За-83</p>
<p>Наступний 9080-2. Комітет рекомендував відхилити. Прошу голосувати.</p>
<p>&nbsp;</p>
<p>17:49:17</p>
<p>За-67</p>
<p>Рішення не прийняте.</p>
<p>Наступний: 9080-3, комітет пропонує його відхилити. Прошу голосувати.</p>
<p>&nbsp;</p>
<p>17:49:41</p>
<p>За-61</p>
<p>Рішення не прийняте.</p>
<p>Отже, під час голосування найбільшу підтримку в залі здобув той проект закону, який підтриманий комітетом, який рекомендується Верховній Раді для прийняття за основу. 209 голосів він назбирав і зараз я запропоную повернутись до нього і потім поставлю повторно за основу.&nbsp;</p>
<p>Я прошу всіх зайти в зал, подивитись кого немає, запросити в зал і той законопроект комітетський, який комітет пропонує підтримати залу, я пропоную до нього повернутись, а потім я поставлю за основу. Я прошу, колеги, всіх відповідально підійти до цього голосування. Це відповідальність кожного в голосуванні, прошу максимально змобілізуватись.</p>
<p>І я ставлю на голосування пропозицію повернутись до розгляду проекту Закону про протимінну діяльність (№9080-1), який комітет пропонує прийняти за основу. Прошу проголосувати за повернення. Колеги, голосуємо, одностайно і відповідально. Голосуємо. Прошу голосувати, прошу підтримати – це життя наших хлопців, життя наших військових. Прошу підтримати.</p>
<p>&nbsp;</p>
<p>17:50:56</p>
<p>За-205</p>
<p>205. Я ще раз поставлю, колеги. Я по фракціям…</p>
<p>Ні, колеги, ми&nbsp; зараз, якщо&nbsp; ввійдемо&nbsp; в виступи, ми просто зірвемо. Ні, вже були виступи. У нас залишається&nbsp; до закінчення сесії кілька&nbsp; хвилин.</p>
<p>&nbsp;Я прочитаю по фракціях.&nbsp; "Блок Петра Порошенка" – 102, "Народний фронт" – 62, "Опозиційний блок" – 0, "Самопоміч" – 9, Радикальна партія – 1, "Батьківщина" – 0, "Воля народу" – 4, "Партія "Відродження" – 5.</p>
<p>Колеги, я прошу вас не бавитись з&nbsp; цим питанням. Якщо цей закон буде&nbsp; завалений сьогодні в залі, це буде нищівний удар і по нашому сектору&nbsp; безпеки і оборони, по всіх наших&nbsp; хлопцях, на передовій. Я прошу, колеги, зайти всіх у зал і прошу приготуватись до голосування.</p>
<p>Отже, колеги, обговорення завершено. Воно тривало 1 годину 55. Я поставлю ще раз на повернення. Я прошу всіх максимально змобілізуватись…</p>
<p>Отже, я ставлю на голосування…</p>
<p>Отже, колеги, прошу&nbsp; зайняти робочі місця. Я прошу, колеги, підтримки особливо в тих депутатів, які з регіонів, наближені до розмінування. Колеги, там вийшла якась дискусія, що&nbsp; комусь не дали слово. Колеги,&nbsp; я не знаю, як там могло статись, але прошу відставити&nbsp; цю річ і підтримати.</p>
<p>Колеги, я прошу вас, мені повідомив Сергій, що є така трудність, підтримайте, будь ласка, в інший раз&nbsp; дамо слово. Зараз вже обговорення завершено. <i>(Шум у залі)</i></p>
<p>Це гуманітарний, не політичний закон.</p>
<p>Я прошу підтримати, колеги, повернення до розгляду проекту Закону про протимінну діяльність (9080-1). Я прошу кожного відповідально підтримати і проголосувати. Я прошу підтримати гуманітарну місію українських військових. Прошу підтримати українських громадян, які кожного дня проживають на території зіткнення війни, агресії Росії і перебувають під жахом отримати смерть, вони і їхні діти.</p>
<p>Я прошу проголосувати і прошу підтримати за повернення.</p>
<p>Голосуємо! Прошу підтримати! Голосуємо, прошу підтримати.</p>
<p>&nbsp;</p>
<p>17:53:55</p>
<p>За-206</p>
<p>Колеги, я ще раз поставлю, бачу, депутати&nbsp; входять в зал. <i>(Шум у залі)</i> Ні, колеги! Я…</p>
<p>Увага! Ви бачите, кого нема зараз у залі. З цим законом я жартувати не буду! Ми його приймемо сьогодні тут! Ми цей закон приймемо! Я прошу подивитися, кого нема, і запросити в зал. Це не питання для дискусій!</p>
<p>Колеги, я прошу, подивіться, я бачу, не всі віддають з тих фракцій, які навіть підтримують. Я не розумію, чому, я, можливо, пропустив якийсь момент дискусії.</p>
<p>Я звертаюсь до вас, колеги: підтримайте, тут нема політики. Я звертаюсь до всіх фракцій, до кожного фракції.</p>
<p>Я перш за все… перш за все, я інформую, що я продовжую засідання на 15 хвилин. <i>(Шум у залі)</i></p>
<p>Отже, колеги, я прошу запросити в зал, приготувати до… <i>(Шум у залі)</i>&nbsp;</p>
<p>Зараз, колеги, пішли по кулуарах закликати всіх, хто є. Я прошу під відповідальність всіх голів фракцій запросити депутатів в зал. Я даю одну хвилину, щоб зараз депутатів покликали з кулуарів. Я прошу, колеги, зібрати всіх. <i>(Шум у залі)</i></p>
<p>Ні, депутати мають бути на робочих місцях і мають підтримати українську армію. Я прошу усіх запросити в зал. І українських цивільних, і українських військових. Я прошу всіх максимально змобілізуватись. Зараз пішли кликати всіх з кулуарів. Я прошу зайняти робочі місця, не виходити з залу. Прошу голів фракцій пропильнувати. Бачу, заходять депутати.</p>
<p>Колеги, для досягнення компромісу я надаю хвилину Олегові Ляшкові. Через хвилину ми переходимо до голосування. Будь ласка, прошу всіх заходити в зал.&nbsp; Будь ласка.</p>
<p>&nbsp;</p>
<p>17:56:41</p>
<p>ЛЯШКО О.В.</p>
<p>Олег Ляшко, Радикальна партія. Для нашої команди, так само, як для наших шановних колег із фракції "Батьківщина", питання оборони, питання суверенітету і незалежності України, захист військовослужбовців і мирного неба над головою над нашими громадянами – це пріоритет. Тому цей оборонний закон ми підтримаємо, але ми вимагаємо від парламентської коаліції наші дві фракції і всі ті, хто підписався під Постановою&nbsp; про введення мораторію на зниження цін на газ, невідкладно розглянути цей законопроект, запровадити мораторій, припинити грабувати українців. Більш нагального, важливого питання ми не бачимо. Питання зниження цін на газ, захисту життя громадян – це питання оборони країни, це питання національної безпеки&nbsp; країни, тому що бідні люди, залежні люди – це слабкість країни, значить, перемога&nbsp; нашого&nbsp; ворога. Ми повинні&nbsp; зробити країну сильнішою і захистити українців від пограбунку влади.</p>
<p>&nbsp;</p>
<p>ГОЛОВУЮЧИЙ. Віктор&nbsp; Бондар, будь ласка, хвилина. І це заключний виступ, вони не виступили під час обговорення, і після того ми голосуємо.</p>
<p>Я прошу ще раз по кожній людині подивитися, кого нема, запросити в зал.</p>
<p>Будь ласка,&nbsp; Віктор Бондар, "Відродження".</p>
<p>&nbsp;</p>
<p>17:57:59</p>
<p>БОНДАР В.В.</p>
<p>Дякую.</p>
<p>Шановний Андрій Володимировичу, шановні колеги! Безумовно, зал притомився, всі втомилися, всі чекали на те,&nbsp; що сьогодні&nbsp; парламент все ж таки зробить ключове рішення, і ми на це розраховували. І ми про це&nbsp; говоримо і не голосуємо тому, що ми питалися і намагаємося поставити питання про зняття тарифів і скасування цього ганебного рішення уряду про підняття тарифів. І ми вимагаємо, щоб, в першу чергу, зараз була поставлена постанова, яку спільно підписали&nbsp; лідери шести фракцій і груп, про те, що скасувати це підняття тарифів, про те, щоб переглянути, зробити аудит енерготарифів і про те, щоб зупинити цей комунальний терор населення.&nbsp; І тоді після того&nbsp; можна спокійно далі розглядати всі законопроекти. А нас постійно намагаються втягнути, зробити заручниками ситуації.</p>
<p>Да, важливий законопроект. Да, ми його підтримаємо. Да, ми готові&nbsp; проголосувати стовідсотково всією фракцією, але&nbsp; ж давайте ще проголосуємо постанову по тарифах. Ну люди сьогодні очікують. Люди шаленіють від дій уряду і від цього цинізму комунального тарифного, який уряд нам запропонував. Це не політика наша, це політика…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, колеги, наголошую ще раз, я даю тим фракціям, які не голосували, з надією, що вони проголосують, і ми здобудемо голоси. Будь ласка, заходьте в зал.</p>
<p>Це вже дійсно заключний виступ Тимошенко. Через хвилину ми голосуємо. Я вже продовжив, я вже продовжив. Будь ласка.</p>
<p>&nbsp;</p>
<p>17:59:24</p>
<p>ТИМОШЕНКО Ю.В.</p>
<p>От зараз мені здається, дорогі колеги, що дуже помітно, чим наша команда відрізняється від Порошенка і його команди. Відрізняється тим, що ми, знаючи, що ми поставили зараз питання зниження ціни на газ як головне для мільйонів людей, ми могли би зараз не голосувати. Но ми відрізняємося від вас тільки одним, що ми – державники, і ми розуміємо зараз, що Закон про розмінування так само важливий, так само важливий. І тому ми зараз ідемо на те, щоби проголосувати за Закон про розмінування, но тільки при одній умові, що зразу ж буквально завтра вранці першим питанням чи в четвер вранці першим питанням, коли будуть у цьому залі депутати, ви поставите постанову про відміну підвищення ціни на газ на двадцять три з половиною відсотки.</p>
<p>Да, ми проголосуємо цей закон зараз, но ми ні в якому випадку вам…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ТИМОШЕНКО Ю.В. …но ми ні в якому випадку вам не попустимо підвищення ціни на газ для людей як елементу геноциду української нації. І тому зараз ми голосуємо, но не думайте, що ми хоч один раз вам ще це спустимо. Тому що це злочин перед українцями, і ви будете за це відповідати разом з Президентом.</p>
<p>&nbsp;</p>
<p>ГОЛОВУЮЧИЙ. Отже, колеги, я ставлю на голосування пропозицію повернутися до розгляду проекту Закону про протимінну діяльність (9080-1), який був підтриманий комітетом і який назбирав найбільшу кількість голосів. Я прошу голосувати, прошу підтримати відповідально і кожного голосувати. Голосуємо, колеги, за повернення. Прошу голосувати. Прошу підтримати. Голосуємо.</p>
<p>&nbsp;</p>
<p>18:01:38</p>
<p>За-242</p>
<p>Рішення прийняте.</p>
<p>І я ставлю проект Закону про протимінну діяльність (9080-1) за основу. Лишень за основу. Прошу голосувати. Прошу підтримати. Голосуємо. Прошу підтримати за основу.</p>
<p>&nbsp;</p>
<p>18:02:06</p>
<p>За-240</p>
<p>Рішення прийняте.</p>
<p>Вітаю, колеги, всіх з прийняттям важливого державницького рішення. Всім дякую за державницьку позицію. Хочу повідомити, я, до речі, я нагадую, я продовжив на 15 хвилин засідання, є дві заяви про виступи. Скасовується, так? А від БПП і від "Фронту" Ірина Геращенко 3 хвилини, будь ласка.</p>
<p>&nbsp;</p>
<p>18:02:36</p>
<p>ГЕРАЩЕНКО І.В.</p>
<p>Шановні колеги, я перепрошую, що займаю 3 хвилини вашого часу, але тема дійсно надзвичайно важлива і тривожна. Сьогодні представники Російської Федерації, влада Російської Федерації заявила про те, що вона в будь-якому випадку визнає організовані ж нею нелегітимні і незаконні вибори на Донбасі.</p>
<p>Я хочу нагадати, що ці вибори засудили, псевдовибори, країни Великої Сімки, Європейського Союзу, Сполучені Штати Америки, а також більшість країн Ради Безпеки ООН.</p>
<p>Вчора на Погоджувальній раді я звернулась до всіх колег по парламенту, лідерів парламентських фракцій так само публічно зробити це під час сьогоднішніх виступів. І буду вдячна, якщо ви зробите це завтра під час виступів і на всіх ефірах.</p>
<p>Тому що насправді сьогодні Росія по суті видала мандат на дестабілізацію ситуації на Донбасі безпекову і політичну. По суті Москва видала мандат на війну, розв'язану проти України. І власне, це дуже тривожний сигнал, який може повторити сценарій 14-го року, коли саме після проведення псевдовиборів трапилися трагічні події – і Донецький аеропорт, і трагедія під Дебальцевим, яку розв'язала Російська Федерація, по суті зірвавши Мінські угоди.</p>
<p>Також, колеги, я хочу наголосити вам, що сьогодні в Мінську представники України в Тристоронній контрактній групі жорстко засудили висловлювання екс-заступника місії, СММ ОБСЄ пана Хуга, який дозволив собі в некоректній формі заявити, що начебто Росія – не країна-агресор і що їх немає, коли вони там є.</p>
<p>І також Україна вимагає, щоб СММ ОБСЄ пам'ятала про те, що Крим – це також Україна. І ми очікуємо від СММ ОБСЄ їх місії спостережної не тільки на окупованому Донбасі, а і в Криму. Я сподіваюсь, що ця позиція також об'єднає зал, як голосування по Закону в першому читанні про протимінну діяльність. І насправді ми звертаємося до наших партнерів по Європейському Союзу, "нормандському формату", що не може бути тільки "глибоке занепокоєння" проведеннями псевдовиборів на території України не за українським законом, це вимагає жорстких санкцій проти Москви, проти країни, яка це організовує.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам, колеги. Сьогодні був важкий емоційний день, але парламент прийняв об'єднуючі рішення, які об'єднують весь зал. Після важких непростих переговорів, але ми не дозволили заполітизувати жодне з питань і парламент в чергове зайняв державницьку позицію. Дякую всім за підтримку цього дня.</p>
<p>На цьому вечірнє засідання Верховної Ради України я оголошую закритим. Завтра о 10 ранку запрошую всіх у зал для продовження нашої нелегкої, але такої потрібної для країни роботи.</p>
<p>До побачення, колеги.</p>
<p>&nbsp;</p>

