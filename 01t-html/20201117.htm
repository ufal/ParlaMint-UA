Стенограма пленарного засідання
17 листопада 2020

<p align=center>ЗАСІДАННЯ ШІСТНАДЦЯТЕ</p>
<p align=center>Зал засідань Верховної Ради України</p>
<p align=center>17 листопада 2020 року, 10 година</p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p><b> </b></p>
<p>10:11:06</p>
<p>ГОЛОВУЮЧА. Дякую. <i>(Оплески) </i> Щиро дякую. <i> </i></p>
<p>Дорогі колеги, щиро дякую. <a name=Temp></a>Доброго ранку! Сподіваюся, що у всіх хороший сьогодні настрій, і ми пройдемо дуже професійно, злагоджено сьогоднішній порядок денний. Ви бачите, що ситуація непроста: біля Верховної Ради є багато людей, вони вимагають теж, активно вимагають дослухатися до них. І головне завдання Верховної Ради якраз чути людей, розуміти людей. І люди повинні розуміти, що відбувається в стінах Верховної Ради.</p>
<p>Шановні колеги, ми можемо підготуватися до реєстрації. Не забуваємо, як проходить реєстрація. Зеленою кнопочкою, будь ласка. Готові реєструватися? Будь ласка, прошу реєструватися.</p>
<p></p>
<p>10:12:32</p>
<p>В залі зареєстровано 226 народних депутатів. Я думаю, що це хороший знак для початку. Отже, пленарне засідання Верховної Ради України оголошую відкритим.</p>
<p>Шановні народні депутати, сьогодні в нас є хороші теж новини: сьогодні дні народження у нас відмічають Михайло Ананченко, "Слуга народу". Будь ласка, привітайте його. <i>(Оплески) </i>Михайло Бондар, "Європейська солідарність". Теж вітаємо. <i>(Оплески)</i> І Елла Рєпіна, "Слуга народу". Теж привітайте, будь ласка. <i>(Оплески)</i></p>
<p>Ну, і з моїм щастям, в мене сьогодні теж день народження. Тому дуже дякую. <i>(Оплески) </i>Дякую.</p>
<p>Отже, шановні колеги, відповідно до статті 25 Регламенту у вівторок ми маємо 30 хвилин для виступів уповноважених представників депутатських фракцій та груп. І прошу представників фракцій записатися на виступи. Будь ласка, ведеться запис.</p>
<p>До слова запрошується народна депутатка Софія Федина, фракція "Європейська солідарність". Будь ласка.</p>
<p></p>
<p>10:14:25</p>
<p>СИНЮТКА О.М.</p>
<p>Шановні народні депутати, шановні українці! Економічний та епідеміологічний колапс в Україні, про який попереджали владу всі тверезомислячі люди, на жаль, став сьогодні нашою реальністю – влада провалила підготовку до другої хвилі епідемії і знову змушена вдаватися до сумнівних рішень, які будуть мати негативні економічні наслідки. Я переконаний, що запровадження карантину вихідного дня – це не боротьба, це імітація боротьби з епідемією від Зеленського та сьогоднішньої влади. Це рішення не допоможе протистояти поширенню коронавірусу, але це рішення нашкодить малому і середньому бізнесу і взагалі економіці України. Влада замість того, щоб купляти ШВЛ, готувати лікарні до збільшення кількості хворих, витрачає гроші на так зване "велике крадівництво", записує ролики про перемогу над коронавірусом. А тепер ваша непрофесійність стала серйозною загрозою для всієї країни. На жаль, недалеко втекли від київських дилетантів і місцеві чиновники, і їхні союзники на місцях. На жаль, у Львові влада придумала, на їх думку, геніальний крок, продовжити робочий тиждень ще на 2 дні вихідних. Але політична сутність цього продовження – це уникнути відповідальності, це підставити підприємців під удар. І сьогодні влада старалася зіштовхнути підприємців із правоохоронцями і в місті Львові, і в інших містах України.</p>
<p>Мені видається, що влада сьогодні на місцях повторює таку давню історію про попа Гапона і, здається, стає його послідовником. Чинний мер Львова звернувся до підприємців – працюйте! А насправді просто підставив їх і не дав жодного захисту. Що сьогодні потрібно робити в цих умовах? Мій план складається з трьох пунктів.</p>
<p>Перший пункт – це підтримка підприємців. Ми сьогодні повинні і це повинні зробити сьогодні в цій залі: відтермінувати впровадження фіскалізації касових апаратів. Бізнес і так знаходиться під ударом. Тому сьогодні треба прийняти це рішення так само, як треба проголосувати Закон 3853-1.</p>
<p>Друга річ. Ми сьогодні в цій залі повинні проголосувати Постанову про відміну карантину вихідного дня і перейти зовсім до інших рішень.</p>
<p>Друга річ, яку сьогодні повинні зробити: ми повинні зупинити відтік наших лікарів, санітарів за кордон. Тому я переконаний, що сьогодні треба підписати контракти і виплатити грошову допомогу для лікарів, як мінімум, 80, санітарів – 40 і медсестер – 60 тисяч гривень.</p>
<p>І третя річ. Ми повинні врешті-решт гроші від COVID фонду скерувати на допомогу тим, хто потребує і захистити наших людей.</p>
<p></p>
<p>ГОЛОВУЮЧА. Дякуємо, пане Олег.</p>
<p>До слова запрошується Фріс Ігор Павлович, фракція "Слуга народу". Будь ласка, пане Ігоре.</p>
<p></p>
<p>10:17:46</p>
<p>ФРІС І.П.</p>
<p>Добрий день, шановні колеги! Ви знаєте, я випадково тиснув кнопку "слово", думав, що колись воно і мені вдасться пару слів сказати з трибуни Верховної Ради як звернення, скажемо так, до колег.</p>
<p>Ви знаєте цей тиждень був дуже цікавим для людей, які стоять тут навколо Верховної Ради, для більшості з них. Повірте, ми з вами всі колись десь не були депутатами. Ми займались кожен своєю справою, багато були підприємцями, багато людей вели приватний бізнес і знають, що таке забезпечити себе, забезпечити свою сім'ю, забезпечити людей, команду, з якими ти почав власну справу і перед якими несеш відповідальність.</p>
<p>В кожного малого і середнього підприємця є люди, які перебувають з ним в трудових відносинах, вони платять заробітну плату їм "в білу", вони утримують їхні сім'ї. А кожен підприємець – це як мінімум дружина, це батьки, це діти, це можливість платити за навчання, це можливість купляти ліки під час коронавірусної інфекції, це можливість щось їсти і платити за квартиру. І це відповідальність цих підприємців перед цими людьми.</p>
<p>Тому рішення влади пов'язані з певними обмеженнями в здійсненні підприємницької діяльності, на які в свій час звернув увагу такий ненависний всім Конституційний Суд, яке набуло законної сили вказане рішення. Стосовно того, що неправомірно, незаконно і не конституційно обмежувати права громадян на працю, право на утримання сім'ї, право на утримання робочих місць.</p>
<p>Тому сьогодні нам необхідно задуматися над тими проектами і тими постановами, які сьогодні будуть голосуватися у Верховній Раді. По-перше, це стосовно обмеження права на роботу у вихідні дні. Ви знаєте, я є юрист, я не є фахівцем в імунології і не є фахівцем в пандемії.</p>
<p>Але як людина, яка пройшла певний життєвий шлях, мені здається всім зрозуміло, що двома днями проблему не вирішити. Якщо треба йти, треба йти на великий двох або трьохтижневий локдаун, як це робиться у всіх країнах світу, для того, щоб розірвати цей ланцюжок цієї хвороби. Але задля цього нам потрібно так само підтримати людей. І компенсатори повинні придумати ми з вами, повинен придумати уряд для того, щоб люди не залишилися сам на сам з бідою, з проблемою, з відсутністю грошей і необхідністю сплачувати податки, як за себе так і за своїх працівників.</p>
<p>І тому питання сьогодні, стоїть другий законопроект – це стосовно введення РРО. Подумайте десять раз, чи підтримувати його? Зверніть увагу на ті нюанси, які між строчками в ньому виникають: це і необхідність того, щоб вести первинну документацію, це необхідність того, щоб звітувати за готівку, яка залишається в касах підприємців, це необхідність того, що ми вводимо новий фактор, який надає ДФС можливість обмірювати приміщення замість наявних техпаспортів. Це все, проти чого зараз там стоять на вулиці люди. Десять разів подумайте перед тим, як натиснути кнопку.</p>
<p>Дякую.</p>
<p></p>
<p>ГОЛОВУЮЧА. Дякуємо.</p>
<p>До слова запрошується Тарас Батенко, партія фракція "За майбутнє".</p>
<p></p>
<p>10:21:06</p>
<p>БАТЕНКО Т.І.</p>
<p>Доброго дня, шановні колеги. Ми вважаємо, що для нас сьогодні, для українського парламенту, принциповий день. На нас сьогодні дивляться мільйони наших громадян, від нас хочуть сьогодні побачити вирішення проблем, нагальних проблем, а не тільки їхнього заговорювання, і не тільки того, що ми обіцяємо і нічого не робимо. Обіцяємо людям вирішити проблеми їхні нагальні в частині РРО підприємцям і кидаємо цих людей на призволяще. Це те, що сьогодні люди бачать, коли парламент не виконує, не дотримує свого слова, коли депутатські фракції більшості домовляються у сесійній залі, а потім приходять і провалюють це рішення голосами монобільшості. І я вважаю, що це та ганьба, яку сьогодні несе український парламент.</p>
<p>І повертаючись сьогодні до картини карантину вихідного дня. Ми наголошуємо, що таке рішення сьогодні завдає більше шкоди ніж користі всій країні. Замість того, щоб впроваджувати масове тестування для виявлення інфікованих осіб, обмежуєте таким чином поширення коронавірусної хвороби, замість забезпечити систему охорони здоров'я всім необхідним, засобами захисту та обладнаннями для допомоги хворим і, маючи для цього сім місяців необхідних з березня-квітня місяця. Уряд вибрав найпростіший для них спосіб боротьби: заборонити людям заробляти на життя. Дайте чіткий план людям виходу з економічної кризи, дайте чіткий план боротьби з пандемією, якщо ви його звісно здатні дати. А так у вас все змішалося: лікарі, які не отримують зарплати, підприємці, ФОПи, які хочуть вижити і прогодувати свої сім'ї. Мнима підтримка малого та середнього бізнесу.</p>
<p>На цьому фоні днями уряд своїм розпорядженням скасував обмеження розміру заробітних плат керівникам підприємств, іноземцям, членам наглядових рад, низки державних стратегічних підприємств України. І це при тому, що таке обмеження було запроваджено ще у квітні місяці. І цей сніжний ком некомпетентності та неефективності неурядових рішень несеться, і він може завалити не тільки владу, але може завалити державу.</p>
<p>Давайте не боятися приймати рішення, на які чекає нація, на які чекають прості наші громадяни. Давайте повертати суб'єктність українського парламенту.</p>
<p>І сьогодні, друзі, якщо ми не вирішимо проблеми з РРО, якщо ми не допоможемо сьогодні вирішити цю проблему для наших ФОПів, сьогодні наша депутатська група "За майбутнє", і я більш ніж переконаний, що до нас приєднаються інші фракції і депутатські групи, і позафракційні депутати, буде ініціювати реєстрацію проекту Постанови Верховної Ради України щодо звільнення пана Гетманцева з посади голови профільного комітету. Або ми вирішуємо цю проблему в сесійній залі, або ми …<i>(не чути)..</i>. цю сесійну залу, і замість нас буде говорити вулиця.</p>
<p>Тому після наради з Прем'єр-міністром України щодо карантину вихідного дня наша депутатська група разом з фракцією "Батьківщина" ініціює перерву щодо термінового обговорення цього питання щодо ФОПів і конкретного вирішення в сесійній залі.</p>
<p>Дякую.</p>
<p></p>
<p>ГОЛОВУЮЧА. Дякую, пане Тарасе, ми обов'язково зробимо перерву за вашими вимогами.</p>
<p>До слова запрошується Олег Кулініч фракція "Довіра".</p>
<p></p>
<p>10:24:17</p>
<p>КУЛІНІЧ О.І.</p>
<p>Олег Кулініч, депутатська група "Довіра". Шановна пані головуюча, шановні колеги, на жаль, пандемія коронавірусу набирає значних обертів, маємо сумну щоденну статистику – 10-12 тисяч хворих, є проблема з тестуванням. А ситуація по факту насправді на місцях ще гірша.</p>
<p>Для того, щоб людина отримала відповідь і отримала результат по тестуванню, а це особливо стосується сільської місцевості, проходить до 10 днів. А ці дня є якраз критичними в лікуванні, особливо для людей похилого віку. І плюс ці люди контактують і з іншими людьми.</p>
<p>Я думаю, що за вісім місяців карантину давно можна було створити в кожному районі інфекційне відділення, тим більше враховуючи, що більшість цих відділень ЦРЛ позакривали в зв'язку з незрозумілою медичною реформою. Обладнати їх всім необхідним: відповідним обладнанням, киснем, ліками, і ми б зняли дуже багато проблем, які є зараз на місцях, особливо в сільській місцевості. Тому що там зараз хаос і люди просто не розуміють куди йти і до кого достукатись. Навіть міністр охорони здоров'я сам зрозумів, що "гаряча лінія" не працює і що дуже складно людині попасти на госпіталізацію.</p>
<p>Проблеми з киснем. Я приведу приклад з Полтавської обласної інфекційної лікарні. Якщо до пандемії потреба була 700 літрів в рік, то зараз більше 2 тисяч в день. І ще величезні складнощі із придбанням кисню, тому що тендерні процедури.</p>
<p>Ну, і декілька слів щодо карантину вихідного дня. До нашої групи звернулися дуже багато приватних підприємців, мерів міст. Це абсолютно не сприймається. Ми вважаємо, що такі речі треба було обговорювати з бізнесом. І в цивілізованих країнах на ці такі відповідні постанови включаються компенсатори. Тому ми б хотіли сьогодні почути конкретні шляхи від уряду, виходи з цієї кризової ситуації, і хотіли б дізнатися, як виконується постанова, яку Верховна Рада проголосувала 20 жовтня за номером 4228.</p>
<p>І ще хочу підняти також дуже важливу проблему, яка стосується соціального захисту населення. У серпні цього року було створено Національну соціальну сервісну службу. Службу створили, а відповідальних на місцях за її виконання не призначили. На ОТГ поклали виконання багатьох державних програм, а по факту в ОТГ немає ні відповідних підрозділів, ні людей, які будуть ці функції виконувати. І як же ж тоді ці функції будуть наближені до людей? Наприклад, в Полтавській області замість 33 управлінь буде працювати чотири підрозділи. Як фізично вони будуть виконувати це? Тому уряду необхідно терміново напрацювати і запустити ефективну робочу модель соціального захисту населення на базовому рівні, щоб там не було хаосу і безладу.</p>
<p>Щодо РРО. Ми категорично не підтримуємо ту позицію, яку вчора напрацював профільний комітет. Я особисто не голосував за це рішення і депутати нашої групи. Це абсолютно нічого не вирішує, тому ми повинні чути бізнес і приймати такі закони, які будуть важливі для бізнесу, для малого і середнього бізнесу.</p>
<p>Дякую.</p>
<p></p>
<p>ГОЛОВУЮЧА. Дякуємо.</p>
<p>Нестор Іванович Шуфрич, фракція "Опозиційна платформа - За життя", будь ласка.</p>
<p></p>
<p>10:27:32</p>
<p>ШУФРИЧ Н.І.</p>
<p>Дякую, шановна головуюча.</p>
<p>Шановні колеги, майже 12 тисяч хворих, 159 втрачених життів наших громадян – це сумний підсумок не сьогоднішнього і не вчорашнього дня, а тижня тому, тому що результати тестів ми отримуємо на 5-7 днів пізніше, ніж це було зроблено насправді. Скажіть, будь ласка, де та готовність до другої хвилі COVID, про який знав весь світ, тільки не знав наш Ляшко – головний санітарний лікар. Він в травні нам співав: все хорошо, прекрасная маркиза. А зараз вже не тільки коні дохнуть – хата горить, Україна горить. А нам і зараз розказують байки, що все гаразд, ми до всього готові і все підготували. Ввели цей ідіотський карантин вихідного дня. Я вам можу відповідально сказати, що ніякого сенсу в цьому немає, крім дешевого піару і ускладнення життя, і до того складного життя наших громадян.</p>
<p>Сьогодні ми вимагаємо скасувати карантин вихідного дня і сказати українцям правду, що відбувається з COVID в нашій країні. Українці мають право знати, що їх чекає, а не прикрашати ситуацію, розраховуючи, що пронесе, пролізе і не побачать, що сталося. На жаль, загиблих дуже добре видно.</p>
<p>Сьогодні ми отримали інформацію від Національної служби здоров'я України про те, що на цю хвилину не вистачає 5,6 мільярда гривень на забезпечення лікування хворих. Сьогодні ми вже знаємо, що готується звернення Кабінету Міністрів України про виділення додаткових 9 мільярдів гривень. Безумовно, наша політична сила підтримає виділення ще коштів на подолання наслідків COVID і лікування наших громадян, і захисту наших лікарів, які є нашими справжніми героями і яким велике спасибі. Але я задаю питання: де 67 мільярдів гривень, що ми всі разом тут виділяли. Где деньги, Зин, я спрашиваю у вас. Сидите тут, болтаете, как-будто вас это не касается.</p>
<p>Я задаю питання, 8 місяців народ України після жорсткого локдауну дав можливість до всього підготуватись. А що ви робите? Ми вже могли нашим фопівцям допомогти і відстрочити введення касових апаратів, а вони сьогодні знову прийшли і по праву прийшли, і наша фракція пишається тим, що ми співавтори цього закону і сьогодні вимагаємо його прийняття.</p>
<p>Я абсолютно переконаний, на карантин треба відправити цей уряд! А ця Верховна Рада має взяти на себе відповідальність і змінити владу за один день! Я бачив, як це робиться, і це можливо.</p>
<p>Дякую за увагу.</p>
<p></p>
<p>ГОЛОВУЮЧА. Дякую.</p>
<p>Юлія Володимирівна Тимошенко, фракція "Батьківщина". Будь ласка, Юлія Володимирівна.</p>
<p></p>
<p>10:30:50</p>
<p>ТИМОШЕНКО Ю.В.</p>
<p>Ви знаєте, що те, що стосується боротьби з COVID, протидія епідемії, ми з вами як парламент запросили уряд на чолі з Прем’єр-міністром, і у нас буде зараз достатньо часу, щоб ми могли з урядом абсолютно відверто поговорити про те, що відбувається з епідемією.</p>
<p>Але зараз я хотіла б, щоб люди, які мене чують, знали, що навколо парламенту зараз зібралися тисячі представників малого і середнього бізнесу. У Верховній Раді заблоковані всі входи і виходи. Зараз поліція, силові структури використовують достатньо потужні заходи для того, щоби вплинути на підприємців. Навколо парламенту бурлить просто від людей обурення, а іноді і ненависть. І я думаю, що у них є для цього підстави, тому що під час пандемії в усьому світі кожна країна думає, чим допомогти своєму бізнесу, особливо маленькому. Виділяються трильйони доларів для того, щоб давати прямі субсидії, які захищають від безробіття людей, а підприємців – від втрати прибутку.</p>
<p>Ми – єдина країна в світі, яка під час пандемії почала закручувати гайки малому бізнесу, середньому класу і забирати навіть те, що у них було, для того, щоб вони ледве-ледве зводили кінці з кінцями. І такий захід – це введення касових апаратів, посиленого ще бухгалтерського обліку, по суті, коли ми мусимо допомогти їм, ми їх нищимо такими законами, які приймаються в парламенті.</p>
<p>І тому я хочу звернутися зараз до депутатів усіх фракцій, подивіться, що робиться за вікном Верховна Ради: там стоїть Україна, яка платить податки, яка платить заробітні плати, яка намагається утримати країну від економічної прірви. Я прошу вас піти їм назустріч і прийняти два закони: 4313 без букви "д", який пролонгує більше ніж на рік їх право працювати без касових апаратів, а другий законопроект – це 3853-2, законопроект нашої фракції, який скасовує насилля над малим і середнім підприємництвом.</p>
<p>Я хочу зараз вам повідомити, я спілкувалася з людьми біля парламенту, 4313-д, який напрацював комітет, ними не приймається і не сприймається, вони категорично проти. І якщо ми хочемо зараз бути справедливими, треба прийняти 4313 без букви "д" і 3853-2 – це закон "Батьківщини". І вони поїдуть додому працювати і жити.</p>
<p>Дякую за увагу.</p>
<p></p>
<p>ГОЛОВУЮЧА. Дякуємо, Юлія Володимирівна.</p>
<p>До слова запрошується Кіра Рудик, фракція "Голос".</p>
<p></p>
<p>10:34:09</p>
<p>РУДИК К.О.</p>
<p>Друзі, цієї неділі Черкаси обиратимуть собі нового мера. Обиратимуть між представником старих олігархічних систем та сучасним і прогресивним кандидатом. Віктор Євпак – кандидат від партії "Голос", айтішник, підприємець, меценат. Він об'єднує людей навколо цінностей нашої партії: професійності, патріотизму, а найголовніше – нульової толерантності до корупції. Саме тому його першим кроком після обрання буде тотальний незалежний аудит всього місцевого самоврядування, тому що кожен черкащанин має право знати, чому у місті немає нормальної каналізації, чому в місті немає чистого повітря, чому місто є абсолютно не готовим для боротьби з коронавірусом. Віктор Євпак знає, як це змінити, і буде працювати над тим, щоб ці зміни відбулися.</p>
<p>Ви знаєте, основною особливістю цих виборів – це дуже висока вага кожного голосу. Ми бачимо зараз, як доля кожного міста вирішується завдяки ста людям, які обрали прийти або не прийти на вибори. Саме тому я звертаюся до кожного черкащанина. Ваші мрії про екологічне, безпечне, ефективне і прогресивне місто реальні. І для цього вам потрібно зробити лише один крок: цієї неділі прийти на вибори та обрати кандидата від партії "Голос" Віктора Євпака. Не дивлячись на те, що Віктор кандидує від партії "Голос", завдяки своїм виключним якостям як кандидата він отримав величезну, широку підтримку від демократичних партій по всій Україні.</p>
<p>І я дякую сьогодні присутнім у цій залі партії "Європейська солідарність" і партії "Слуга народу" за те, що вони активно підтримали кандидатуру Віктора. І закликаю кожного черкащанина вчинити так само, обрати між минулим та сучасністю, між олігархатом та сучасними інноваційними технологіями і прийти на вибори цієї неділі і підтримати кандидата від партії "Голос" Віктора Євпака.</p>
<p></p>
<p><a name=_GoBack></a>ГОЛОВУЮЧА. Дякуємо, пані Кіра.</p>
<p>Надійшла заява від двох фракцій із заміною на виступ перерви, так я розумію. До слова запрошується Петро Олексійович Порошенко. Прошу, пане Петро.</p>
<p></p>
<p>10:37:17</p>
<p>ПОРОШЕНКО П.О.</p>
<p>Шановні колеги, перш за все я хочу звернутися до тисяч людей, які зараз стоять під Верховною Радою, і хочу наголосити на тому, що ми разом з ними вимагаємо продовження режиму пільгового оподаткування щодо фізичних осіб-підприємців. Це має бути спільною відповіддю Верхової Ради України для того, щоб захистити середній клас.</p>
<p>Друге. Через декілька днів ми будемо відзначати сьому річницю Революції Гідності. І після того, як Зеленський на вимогу Путіна звільнив з лави підсудних "Беркут", після того, як повернувшимся з Росії поплічникам Януковича Зеленський дав посади в правоохоронній системі України для переслідування опозиції, вже точно нікого не здивує вчорашнє рішення суду: з якого зняли арешт, з біглого Януковича. Це нікого не здивує.</p>
<p>А от атака на антикорупційну інфраструктуру, яка була створена нашою командою в попередні 5 років, точно відкидає нашу країну від співпраці і від руху до Європейського Союзу. Вона ставить під загрозу європейський вибір 45-мільйонної держави. Вона, ця атака, поглиблює кризу в стосунках з Євросоюзом та НАТО. І ці "маневры" Зеленського точно ставлять під загрозу свободу пересування українців світом і Європейським Союзом. Бо саме Офіс Президента і, як виявляється, монобільшість блокує розгляд законопроекту, під яким поставили більшість фракцій включно з "Європейською Солідарністю" щодо відновлення кримінальної відповідальності за брехню в електронних деклараціях.</p>
<p>Хочу наголосити, що минулого тижня ми це не розглянули тому, що у нас є один представник "Слуг народу", у якого "мама любит скорость", а він є слугою не народу, а Коломойського. Сьогодні не ставиться на розгляд це питання тому, що немає голосів у "Слуг народу" і їх сателітів в цій залі.</p>
<p>Ми вимагаємо, шановна пані головуюча… Вітаємо, до речі, вас з днем народження! Ми вимагаємо сьогодні поставити до розгляду питання відновлення кримінальної відповідальності по електронним деклараціям, за брехню в них. Ми впевнені, що результативним голосуванням ми підтвердимо європейський вибір і збережемо наш рух до Європи. І прошу доєднатися до цієї вимоги всі демократичні фракції.</p>
<p>Дякую вам.</p>
<p></p>
<p>ГОЛОВУЮЧА. Дякуємо за виступ.</p>
<p>Шановні колеги, у нас зараз буде перше голосування, яке стосується організаційних наших питань. Керівники, будь ласка, депутатських фракцій і груп, попередьте, будь ласка, народних депутатів, що у нас зараз буде перше голосування.</p>
<p>Отже, в зв'язку із стрімким поширенням коронавірусної хвороби як серед народних депутатів, так і серед Апарату Верховної Ради України, ми вчора на Погоджувальній раді депутатських фракцій і груп відповідно до частини другої статті 19 Регламенту Верховної Ради України запропонували внести зміни до календарного плану проведення четвертої сесії Верховної Ради України дев’ятого скликання, а саме: період з 18 по 20 листопада відвести для роботи народних депутатів у комітетах, комісіях, фракціях та групах. У разі необхідності, нагальної необхідності, Верховна Рада України буде збиратися позачергово. Всім зрозуміло, за що ми голосуємо? Дякую. Прошу підготуватися до голосування.</p>
<p>Шановні народні депутати, прошу зайняти спокійно свої місця, передивитися, чи всі ваші сусіди є в масках. Маски носяться не тільки на бороді, але закривають щільно ніс і рот. Дякую.</p>
<p>Прошу народних депутатів підтримати цю пропозицію і прошу відповідно до частини другої статті 19 Регламенту Верховної Ради України запропонувати перенести наш календарний план: період з 18 по 20 листопада віднести для роботи народних депутатів у комісіях, фракціях і групах. Прошу голосувати.</p>
<p></p>
<p>10:42:31</p>
<p>За-282</p>
<p>Дякую. За – 282 народні депутати. Рішення прийнято.</p>
<p>Отже, 18-20 листопада ми з вами працюємо в онлайн-режимі. Дякую.</p>
<p>Шановні народні депутати, вчора на Погоджувальній раді було ухвалено рішення про розгляд на сьогоднішньому засіданні інформації Кабінету Міністрів України щодо стану забезпечення Кабінетом Міністрів України виконання постанови Верховної Ради України від 20 жовтня, причини запровадження карантину вихідного дня та обмежувальних заходів, передбачених постановою Кабінету Міністрів України від 11 жовтня, а також використання коштів Державного бюджету України, виділених для впровадження заходів, спрямованих на подолання наслідків пандемії коронавірусної хвороби.</p>
<p>Пропонується наступний порядок розгляду питання: віднести до 20 хвилин Прем'єр-міністру України на виступ, на відповіді Прем'єр-міністра на запитання від депутатських груп віднести до 21 хвилини, на відповіді Прем'єр-міністра України на запитання від народних депутатів віднести до 20 хвилин, надати по одній хвилині на кожне усне запитання та по 2 хвилини для відповіді на нього. Якщо немає заперечень, то прошу дотримуватися такого регламенту… Ні, тільки запитання в нас ідуть.</p>
<p>Отже, на трибуну я запрошую для виступу Прем'єр-міністра України Дениса Анатолійовича Шмигаля. Просимо, пане Денис.</p>
<p></p>
<p>10:44:17</p>
<p>ШМИГАЛЬ Д.А.</p>
<p>Шановна пані головуюча! Вітаю з днем народження. Шановні народні депутати, шановні члени уряду, шановні українці, бажаю всім доброго дня і міцного здоров'я. Протистояння пандемії – це зараз головна тема для Президента, уряду та Верховної Ради. Тому сьогодні ми тут, аби пояснити логіку, згідно з якою приймаються рішення про зміни і про протиепідемічні заходи, а також розповісти про наші подальші плани боротьби з епідемією і економічною кризою.</p>
<p>За останні декілька днів ми почули дуже багато безпідставних та маніпулятивних заяв щодо карантину вихідного дня і про те, що уряд нібито вважає, що вірус розповсюджується тільки на вихідних, і про те, що не можна закривати ресторани, якщо працює метро. Давайте пояснимо сьогодні логіку карантину вихідного дня, аби її зрозуміли і наші народні депутати, і наші українці.</p>
<p>По-перше, це не українське ноу-хау. Ми бачили ефективність від карантину вихідного дня, коли його запровадили Туреччина та Ізраїль. Наприклад, в Ізраїлі саме завдяки карантину вихідного дня вдалося зменшити захворюваність на COVID, зменшити, не зупинити, а зменшити на 20 відсотків.</p>
<p>По-друге, німецький інститут Роберта Коха провів ґрунтовне дослідження на основі аналізу більш ніж 200 тисяч випадків зараження. Тобто вчені вивчили більше 200 тисяч протиепідемічних розслідувань. І головний висновок – це те, що інтенсивний і тривалий, і особистий контакт в закритих приміщеннях, пов'язаний з найвищим ризиком передачі інфекції.</p>
<p>В яких же місцях люди заражаються, згідно з дослідженнями німецької наукової установи? Перше, звичайно, це домогосподарство та робочі місця. В родинах, звичайно, жоден уряд не може і не запровадить протиепідемічних заходів і розірвання ланцюжку захворювання. Щодо робочих місць, обмеження контактів в такому випадку – це і є повний локдаун, про який ми сьогодні не хочемо говорити і запроваджувати. Хоча ми закликаємо компанії посилити заходи безпеки своїх співробітників. Ті співробітники, які можуть працювати дистанційно, мають перейти на дистанційну форму роботи. Ті, чия праця неможлива без присутності на робочому місці, звісно, мають дотримуватись уже всім відомих і зрозумілих засобів і мір соціальної дистанції та носити маски. Але повністю уникнути ризику зараження на робочому місці, звісно, неможливо.</p>
<p>Друге джерело поширення вірусу – це закриті приміщення, де перетинаються різні соціальні групи людей. І ще один ключовий висновок, який відображений в німецькому дослідженні і в моделюванні Стенфордського університету, це те, що в місцях культурного і соціального дозвілля, де люди проводять багато часу, значно збільшується ризик зараження. І найбільше часу в місцях дозвілля, як зазначають науковці і на підставі вивчення даних про пересування, люди проводять саме на вихідних. Коли профільні асоціації наводять приклад, що у вихідні дні ресторани і бари заробляють в середньому від 40 відсотків, до двох третин своєї тижневої виручки, свого тижневого обороту, ця інформація, власне, і підтверджується.</p>
<p>Отже, головний висновок: якщо ми зменшимо соціальні контакти людей хоча б на вихідні, ми зможемо хоча б частково розірвати ланцюг захворюваності. Згідно з прогнозом дослідження, яке я згадував і в тому числі для міста Чикаго, падіння рівня мобільності людей на 57 відсотків дозволяє зменшити кількість можливих випадків зараження у 6,2 рази.</p>
<p>Що ж відбулося цими вихідними в Україні? За даними Ради національної безпеки і оборони активність громадян у великих містах з населенням в понад 100 тисяч населення в суботу знизилась майже на 19 відсотків, а у неділю – на 27 відсотків. Тобто люди банально залишились дома, і це зменшило мобільність, і ми бачимо це зменшення по даних мобільних операторів. Це було насправді найбільше досягнення і найменше пересування людей з весни, коли діяв жорсткий карантин.</p>
<p>Це означає, що карантин вихідного дня дає свої результати, ми дуже сподіваємося, що його дотримання допоможе спинити зростання кількості хворих. І закликаємо українців та бізнес дотримуватися всіх правил і карантину вихідного дня, і всіх правил на щодень: носіння масок, дезінфекції людей, дотримання соціальних дистанцій. Результат зменшення захворюваності завдяки карантину вихідного дня побачимо вже в найближчі два тижні.</p>
<p>Вчора ми мали таку відверту розмову з мерами обласних міст. Така ж розмова у нас буде і в четвер. Запрошуємо до цих розмов наших авторитетних епідеміологів, аби вони також пояснювали, що протиепідеміологічні дослідження і обмеження це не забаганка уряду і не політичне рішення – це порятунок життів людей. Ми вдячні тим мерам, які готові спільно з нами працювати. І я впевнений, що на наступні вихідні нам вдасться вирішити всі розбіжності і спільно забезпечити виконання карантинних заходів.</p>
<p>Тепер до подальших дій. Якщо в карантин вихідного дня, по суті, ми з вами українці не будемо забезпечувати необхідного зменшення кількості соціальних контактів, то за даними аналітиків Ради національної безпеки та оборони позначку в 20 тисяч захворівших щодня ми можемо перетнути вже за три тижні. Уряд використовує прогнози Національної академії наук, Ради національної безпеки і оборони, незалежних експертних центрів. Якщо не вживати заходів, то вже за місяць у нас можуть закінчитися ліжко-місця. Це при тому, що в останні місяці ми збільшили їх кількість вдвічі. І тоді шлях буде тільки один – це жорсткий карантин аж до повного локдауну. При цьому локдаун треба буде вводити щонайменше на три тижні. Це те, що зараз зробили Франція, Німеччина, Австрія, Великобританія, Італія, Польща, Греція, Чехія, тобто вже більшість країн Європи. Зачиняються не лише кафе і ресторани, кінотеатри і культурні заходи, і не тільки у вихідні, ці країни вводять комендантські години, вводять обмеження на подорожі між різними регіонами. У Франції та Австрії виходити з дому можна лише з поважної причини, як-то похід в магазин чи аптеку.</p>
<p>Ми розуміємо, що впровадження довгострокового повного локдауну завдасть удару по нашій економіці. В останні два-три місяці спостерігалося відновлення експорту, відновлення споживання, зростання будівництва, покращення ситуації в промисловості. У ІІІ кварталі порівняно з ІІ кварталом економіка зросла на 8,5 відсотка, це позитивний сигнал і сценарій відновлення. Тому ми говоримо, що рішення про повний локдаун не буде запроваджено до тих пір, поки у нас є альтернатива, але над цією альтернативою необхідно працювати, працювати всім разом і досягти хоча би плато і зупинки зростання епідемії.</p>
<p>Я не збираюся прикрашати ситуацію, взимку нас чекають складні часи, тому з цієї трибуни хочу повідомити, що ми працюємо і будемо запроваджувати більшість тих заходів, які прописані, зокрема і в постанові Верховної Ради, тих заходів, які прописані в планах дій і сценаріях розвитку стосовно відновлення, економічного відновлення України, а також боротьби з епідемією. Основне завдання карантину вихідного дня – це зробити так, аби ми вийшли на плато по кількості захворівших, тобто зафіксували її на цифрах не більше 12-15 тисяч випадків в день. За найближчі два тижні ми повинні побачити його перші результати за умови дотримання абсолютно всіх правил. Якщо цього не станеться, ми, звісно, почнемо готуватися до більш жорстких карантинних обмежень. Ми будемо вимушені це робити. Ще раз підкреслю, кожен день ефективного дотримання карантину відтягує прийняття більш жорстких заходів. Карантин вихідного дня – це лише шість днів в листопаді, шість вихідних днів в листопаді, які можуть дати Україні шанс не мати локдауну і економіці працювати, бюджету наповнюватись, державі виконувати свої соціальні зобов'язання.</p>
<p>А у нас має бути, звісно, узгоджений план заходів на випадок прийняття і більш жорсткого карантину. Міністерству охорони здоров'я, Головному санітарному лікарю доручено проводити консультації з бізнесом, з асоціаціями і, звісно, з Верховною Радою, з міськими головами, що ми і почали робити, і прийняти остаточно узгоджений план заходів, який може бути запроваджений у випадку настання більш жорстких умов по захворюваності, за необхідності.</p>
<p>Тому я звертаюсь до всіх українців, будь ласка, по можливості залишайтеся вдома, обмежте кількість своїх соціальних контактів. І давайте пам'ятати, від нашої відповідальності в дотриманні всіх протиепідемічних правил залежить впровадження майбутнього локдауну або його невпровадження і продовження того економічного зростання, яке почалося в ІІІ кварталі.</p>
<p>Тепер стосовно підготовки медичної системи, яка відбувалась останні півроку. Хочу почати з двох конкретних прикладів, а потім перейти до загальних цифр. Інфекційна лікарня в Полтаві, в 2019 році цей медичний заклад споживав 700 літрів кисню на рік. 700 літрів кисню на рік. Сьогодні ця лікарня споживає за добу 1,5 тисячі літрів кисню для порятунку людей. Тобто були забезпечені умови, аби на добу споживання могло бути вдвічі більше ніж за цілий минулий рік. Досягнути цієї системи по всій країні – це в сотні тисяч разів збільшити її спроможність.</p>
<p>Другий приклад. На початку пандемії в Україні була лише одна автоматична станція про підготовку для екстракції РНК, тобто це ПЛР-тестування. Тобто одна станція, яка фактично робила 200 ПЛР-тестів з практично відсутнім персоналом. Таких станцій на сьогодні вже є близько 60 і буде 68 до кінця цього року. Робота щодо підвищення спроможності нашої медичної системи ведеться, без перебільшення, щоденно. Кількість ПЛР-тестів в середині квітня, тобто рівно 7 місяців тому кількість ПЛР-тестів була 3,5 тисячі тестів в день, зараз ми виходимо на рівень 50 тисяч тестувань в день. До кінця року ціль і задача поставлена профільному міністерству: вийти на 75 тисяч ПЛР-тестів на добу, в подальшому, на початку наступного року досягти 100 тисяч тестувань в день.</p>
<p>Фактично з нуля була відновлена робота державних лабораторій. Загалом лабораторії за цей час профінансовані на 1 мільярд гривень, для їх працівників встановлені додаткові виплати.</p>
<p>На початку епідемії в Україні були готові до прийому хворих всього 12,5 ліжок, наразі їх кількість 54 тисячі. І щодня уряд додає від двох до чотирьох тисяч нових ліжок. Наразі ми не бачимо необхідності розгортати мобільні госпіталі, проте така підготовка вже ведеться.</p>
<p>Стосовно задіяних ШВЛ. Зараз в нас їх задіяно близько 700, при цьому в лікарнях розміщено майже 5 тисяч апаратів. Тобто зайнятість апаратів по штучній вентиляції легенів нижче 20 відсотків по країні, але в будь-якому випадку ми продовжуємо поповнення цього фонду обладнання.</p>
<p>Головне завдання зараз – це забезпечення киснем. Фактично 1,5 мільярда гривень уряд виділив на ці потреби. Максимально спрощена вся сертифікація. Кожного дня ми говоримо з виробниками кисню, систем підведення, постачальниками концентраторів для того, аби ефективно скоординувати весь процес і логістику. 18 ліцензій виробникам кисню видано для виробництва медичного кисню, і сьогодні виробництво абсолютно в Україні достатнє для того, щоб задовольнити всі потреби сьогодення.</p>
<p>Звичайно, що ми можемо збільшити кількість ліжко-місць, збільшити відсоток забезпечення киснем, але головне в медичній системі – це лікарі. Дякую їм при нагоді. Забезпечення їх засобами захисту, гідними умовами оплати праці. Для цього уряд установив два одночасні рівні доплат для лікарів, які стоять на передовій боротьби з коронавірусом: це доплата в розмірі 300 відсотків до окладу лікарів, і друге – уряд установив додаткові доплати – 26, 76, і 126 відсотків в залежності від навантаження медичних команд. Також нагадаю, що з вересня цього року уряд збільшив оклади всіх без виключення медиків на 25, 50 і 75 відсотків. Це додаткові кошти до зарплати медичного персоналу в розмірі від 1,3 тисячі гривень до 3,5 тисяч гривень. В наступному році зарплати лікарів також виростуть ще на 30 відсотків.</p>
<p>Наступне питання, щодо виконання Постанови Верховної Ради України від 20 жовтня цього року "Про заходи протидії поширенню коронавірусної хвороби (COVID-19) та захисту всіх систем життєдіяльності країни від негативних наслідків пандемії". Цей документ так само є для нас дороговказом, і ми його виконуємо і постійно по ньому звіряємося. Я пройдусь по ключових пунктах, які зараз перебувають в роботі і які будуть реалізовані в найближчий час.</p>
<p>Це організація процесу протидії пандемії під головуванням Президента України. Практично кожного дня проходили і проходять наради, працює штаб для боротьби з пандемією, на постійній основі засідає Державна комісія з техногенно-екологічної безпеки і надзвичайних ситуацій, яка з початку пандемії провела 42 засідання, практично двічі на тиждень відбуваються засідання Державної комісії з техногенно-екологічної безпеки. Також тричі на тиждень відбуваються селекторні наради з головами облдержадміністрацій. Вчора була проведена селекторна нарада з мерами міст обласних центрів. Відповідна нарада буде також проведена у четвер. Все це робиться для забезпечення максимальної координації органів влади в боротьбі з COVID.</p>
<p>Стосовно інформаційного забезпечення громадян даними про коронавірус. Для кожної області працює багатоканальна телефонна лінія, яка консультує громадян, що мають симптоми коронавірусу. Створений національний контакт-центр на базі Міністерства охорони здоров'я, де на сьогоднішній день працює 170 працівників, і створена всеукраїнська "гаряча лінія", яка сьогодні вже ефективно працює і координує всі телефонні дзвінки по Україні, номер такої контактної лінії є представлений на сайті Міністерства охорони здоров'я і люди активно користуються цим інструментом для отримання інформації щодо COVID і щодо кроків, які вони мають робити, якщо стикнулися з цим захворюванням.</p>
<p>Також працюють інформаційні Інтернет-ресурси уряду, Міністерства охорони здоров'я, є вся відкрита інформація по забезпеченню кожної лікарні засобами індивідуального захисту, тобто доступно, відкрито повністю все.</p>
<p>Стосовно збільшення кількості тестувань. Рівно місяць тому, коли народні депутати приймали відповідно постанову, було зроблено 34 тисячі ПЛР-тестів на добу. Зараз ми вийшли на спроможність медичної лабораторної системи робити 50 тисяч тестів і робимо понад 50 тисяч тестів щодоби. Тобто за місяць кількість тестів була збільшена приблизно на 15 тисяч. Ця робота продовжується, я вже казав, мета до кінця року – 75 тисяч.</p>
<p>Стосовно вакцинації. Очікуємо, що приблизно 8 мільйонів доз Україна зможе отримати вже в ІІ кварталі наступного року. Крім того, уряд і Міністерство охорони здоров’я постійно ведуть переговори зі світовими компаніями щодо закупівлі додаткових партій ефективної та перевіреної вакцини. Серед цих компаній є і Pfizer, і Moderna, які вже оголосили про успішність своїх вакцин.</p>
<p>Стосовно покращення умов роботи екстреної медицини. Відбувається оновлення автопарку, підвищення виплат фельдшерам. Наприклад, до 1 липня швидка допомога по Київській області отримувала 23 мільйони гривень, зараз це вже 33, тобто більше ніж на третину зросли виплати по екстреній медичній допомозі.</p>
<p>Стосовно захисту медиків та покращення спроможності лікарень. Сформовано необхідні запаси засобів індивідуального захисту, медикаментів, ШВЛів, продовжується робота над збільшенням підведення кисню. Станом на вчорашній день через НСЗУ профінансовано лікарні в усіх регіонах на загальну суму понад 8,8 мільярдів гривень. Також 7,3 мільярда гривень профінансовано через Фонд боротьби з COVID. Це майже ще 4 мільярди, це кошти місцевих бюджетів. Отже, за 7 місяців на боротьбу з коронавірусом лише в медицині витрачено вже більше 20 мільярдів гривень.</p>
<p>Ще додаткова інформація стосовно страхування медиків. Деякі області вже застрахували 60-70 відсотків медичних працівників. Медичний працівник, який бореться з COVID-19, прирівняний до військовослужбовця. І нині крім виплат у разі непрацездатності чи смерті у різних регіонах відпрацьовуються програми додаткової допомоги медикам у разі хвороби. Наразі можу офіційно підтвердити, що виплачується сума в півтора мільйона гривень для родини загиблого медпрацівника, а також пільги для дітей медпрацівників.</p>
<p>Стосовно проведення протиепідемічних розслідувань. Верховна Рада цією постановою надала уряду можливість реалізовувати комплексні протиепідемічні розслідування, в тому числі шляхом створення єдиного електронного реєстру та відповідних цифрових рішень.</p>
<p>Сьогодні хочу представити п'ять основних цифрових рішень, які мають допомогти приборкати пандемію в Україні, які будуть запроваджені найближчим часом. Вони розробляються і ми представимо їх.</p>
<p>Цифровізація і централізація збору інформації про факти підозри та випадки інфекційних захворювань; вдосконалення мобільного додатку "Вдома" з провадженням автоматичних штрафів за порушення режиму самоізоляції; запуск електронного рецепту на ліки-антибіотики та розширення програми "Доступні ліки" на антибіотики, необхідні для боротьби з COVID; запровадження електронного направлення на ПЛР, що дасть можливість відслідковувати черги і не утворювати їх в режимі реального часу; QR-коди для публічних місць, це які централізовано генерують, розміщають самі заклади. Подібна система діє у Великобританії, єдина країна. Ми будемо рухатися швидко і будемо другою країною світу, яка запровадить подібні заходи.</p>
<p>Стосовно форматів підтримки бізнесу. Ми пропонуємо зараз підтримку родин ФОПів першої і другої групи, які мають дітей віком до 10 років. Друге, програма по частковому безробіттю, коли уряд бере на себе виплату частини зарплати робітника, аби його не звільнили. Третє, програма кредитних канікул за програмою "5-7-9" і виконання карантину вихідного дня, визнання його форс-мажором, над цим ми працюємо спільно з Торгово-промисловою палатою. Також Міністерством економіки, торгівлі та сільського господарства разом з Міністерством фінансів обраховуються можливості секторальної підтримки окремих галузей і під час карантину вихідного дня, і в…</p>
<p></p>
<p>ГОЛОВУЮЧА. Дякую, пане Денис. Я думаю, що ви дальше продовжите вже відповідь як на запитання. Добре?</p>
<p>Шановні народні депутати, шановні колеги, переходимо до запитань до Прем’єр-міністра України від депутатських фракцій та груп. Прошу представників депутатських фракцій та груп записатися на запитання.</p>
<p>Прошу, Юлія Клименко, фракція "Голос".</p>
<p></p>
<p>11:05:18</p>
<p>КЛИМЕНКО Ю.Л.</p>
<p>Прошу передати слово Володимиру Цабалю.</p>
<p></p>
<p>ГОЛОВУЮЧА. Передайте, будь ласка, слово.</p>
<p></p>
<p>11:05:23</p>
<p>ЦАБАЛЬ В.В.</p>
<p>Шановний Денис Анатолійович, 24 мільярди гривень зекономили в МОЗі за 10 місяців. Вони використали, потратили всього 90 зі 114, які були розписані на цей період, які були виділені бюджетним комітетом, Верховною Радою і так далі. Ці 24 мільярди могли піти на боротьбу з коронавірусом, на боротьбу з іншими хворобами, але МОЗ не спроможний був їх потратити не тому, що Кабмін економив, а тому що там немає спроможності організувати процеси. Схожа ситуація насправді в Міноборони, де 16 мільярдів недовиконали. І, знаєте, передчуваючи вашу відповідь, що ви не знаєте, звідки я беру дані, дані з Держказначейства, який є членом бюджетного комітету, щомісяця присилають. В мене питання. Що ви збираєтесь з цим робити?</p>
<p>Дякую.</p>
<p></p>
<p>11:06:24</p>
<p>ШМИГАЛЬ Д.А.</p>
<p>Дякую за ваше питання.</p>
<p>В ньому якраз є відповідь на наявність коштів для НСЗУ на листопад і на грудень. 22 мільярди гривень – це розпис для НСЗУ на оплату, в тому числі і ковідних пакетів, до кінця року. Це не економія, рік не закінчився. Це невикористані кошти, які розписані до кінця року. І, власне, 22 мільярди, сьогоднішні дані і ранішні казначейства, – це різниця між 86,5 мільярда гривень, виділених НСЗУ через Міністерство охорони здоров'я, і 68 мільярдів, які проведені касовими видатками. Тобто це та різниця, яка є в запасі до кінця року для потреб Національної служби здоров'я України.</p>
<p>Є інші гроші, є капітальні видатки. Звичайно, програми капітальних видатків змінювались у зв'язку з пандемією і коронавірусом, але також по всіх основних напрямках боротьби з COVID кошти сьогодні використовуються. Є питання до поставок обладнання, сьогодні весь світ стоїть в чергах. Там... Я також не збираюсь приховувати або якимось чином зараз переменшувати ту проблематику, з якою стикається Україна, так як і стикається цілий світ у зв'язку з пандемією, з кризами, з затримками поставок і відповідно з затримками касових видатків по грошах через такі кризові явища.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>До запитання від Лади Булах, фракція "Слуга народу", будь ласка.</p>
<p></p>
<p>11:07:55</p>
<p>БУЛАХ Л.В.</p>
<p>Пане Денисе, у мене питання, у мене два до вас питання.</p>
<p>Перше питання. Дефіцит бюджету Національної служби здоров'я до кінця року складає майже 6 мільярдів гривень. Вже практично 9 мільярдів Національна служба здоров'я витратила, покриваючи витрати і доплати, долаючи епідемію, сплачуючи за договорами усім закладам охорони здоров'я, які надають допомогу і хворим, і з підозрою на COVID-19 пацієнтам. 6 мільярдів гривен дефіциту бюджету. У нас є така можливість негайно закрити цей дефіцит?</p>
<p>І друге питання. Яким чином ви плануєте, я впевнена, що плануєте, впливати на тих мерів і тих очільників ОДА, і тих мерів міст, які не виконують рішення уряду, які просто дисбалансують стратегію Міністерства охорони здоров'я щодо карантину вихідного дня і не виконують ці вимоги?</p>
<p></p>
<p>11:08:56</p>
<p>ШМИГАЛЬ Д.А.</p>
<p>Дякую.</p>
<p>Стосовно імовірного дефіциту коштів для НСЗУ. Я тільки що якраз сказав, що різниця між виділеними коштами і касовими видатками складає для НСЗУ 22 мільярди гривень. Але, звичайно, і цей, і наступний місяць у випадку такого зростання лавиноподібного захворюваності, яке є зараз, і госпіталізації людей, імовірно, що може виникнути такий дефіцит. Тому сьогодні ми просимо Верховну Раду підтримати відповідний законопроект для того, щоб НСЗУ мало запас по грошах і Міністерство охорони здоров'я у будь-якому випадку, при будь-яких обставинах могло в повній мірі профінансувати всі необхідні видатки. Тобто цей дефіцит, він умовно, він розрахований, він може виникнути, але його може й не бути, в залежності, як ми зараз справимось із ситуацією.</p>
<p>Стосовно заходів… Але у будь-якому випадку, вертаючись до необхідності, звісно, уряд просить підтримати законопроект. Тому що необхідний запас коштів до кінця року треба створити. Ми не знаємо, як буде продовжуватись ситуація у світі і в Україні зокрема до кінця цього року. Хоча розрахунки і прогнози всі є, вони, на жаль, невтішні, карантин вихідного дня має покращити ситуацію, про це я також сьогодні доповідав.</p>
<p>Стосовно другої частини питання. Я також сьогодні казав, вчора у нас був абсолютно конструктивний, я відповідально це кажу, діалог з мерами обласних центрів. Ми домовились співпрацювати практично щотижня. У четвер буде ще одна зустріч. Власне, мери представлять своє бачення по подальшому розвитку і співпраці з малим, середнім бізнесом, який сьогодні страждає через запровадження карантинних заходів. Ми також маємо секторальні зустрічі з галузевими представниками тих галузей, які сьогодні знаходяться під тиском через запровадження карантину: це ресторанна індустрія, кіноіндустрія, індустрія розвал. Із всіма ними ми будемо говорити про заходи підтримки, які сьогодні у нас є, шість інструментів, ми готові розглядати і запроваджувати дуже оперативно за допомогою Верховної Ради, зокрема додаткові інструменти підтримки для тих бізнесів, на які тисне карантин.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Тарас Батенко, фракція "За майбутнє". Будь ласка.</p>
<p></p>
<p>11:11:07</p>
<p>БАТЕНКО Т.І.</p>
<p>Доброго дня, шановний Прем'єр-міністре! Я так розумію, що ви не піддаєте сумніву питання карантину, ефективності впровадження карантину вихідного дня, тоді, як суспільство піддає сумніву, країна піддає сумніву, депутатський корпус, з яким не радяться з цих питань, піддає сумніву. Можливо, все-так вже варто радитися з парламентом, з усіма фракціями, які представлені, які, власне, є зрізом суспільства, і настроїв суспільства, і очікувань суспільства. Тому що ми зараз будемо приймати відповідний проект постанови, і яка реакція буде уряду, коли Верховна Рада України буде зобов'язувати уряд переглянути саме карантин вихідного дня. Ви мали достатньо часу, пане Прем'єр-міністре, півроку, 7 місяців, щоб, власне, зробити відповідно все необхідне для того, щоб забезпечити лікарні ліжко-місцями, томографами, киснем і так далі, відповідні кошти, які мали надійти в регіони. Чи достатньо ефективно, на вашу думку, використані ці кошти?</p>
<p>І останнє питання. Це моє звернення стосовно виплат за смерть лікарям, які скеровані були раніше. Прошу дати конкретну відповідь з цього питання Міністерство профільне соціальної політики.</p>
<p>Дякую.</p>
<p></p>
<p>11:12:13</p>
<p>ШМИГАЛЬ Д.А.</p>
<p>Дякую.</p>
<p>Отже, стосовно карантину вихідного дня. Я вже сьогодні багато про це говорив: це 6 днів, 6 вихідних днів у листопаді, які покликані зупинити такий експоненціальний розвиток епідемії в Україні. І насправді це мова про порятунок життів українців.</p>
<p>Стосовно порятунку бізнесу. Це окрема розмова, яку ми ведемо, я вже казав, і з Верховною Радою, і з мерами міст, і з профільними бізнесами, які страждають від запровадження такого карантину. Звісно ж, ми співпрацюємо з профільним комітетом і комітетами Верховної Ради. Звісно ж, ми будемо вести діалог з профільними асоціаціями і бізнесами.</p>
<p>Стосовно подальших дій. У разі і, в принципі, уряд дуже з повагою ставиться до тих рішень, які приймає Верховна Рада, ми опрацьовуємо і беремо до уваги абсолютно всі постанови і документи Верховної Ради, які приймаються тут, і працюємо з цими документами. Я просто взяв з собою, щоб ви розуміли, і та постанова, яка була прийнята Верховною Радою, це в мене настільний робочий документ. Він, ви бачите, є повністю все відмічено, що ми виконуємо, як робиться робота, тут є багато дуже конкретних пропозицій, над якими ми працюємо і які уже запроваджені. Тобто зеленим відмічені, зеленими стікерами, ті пропозиції, які запроваджені урядом до або після впровадження постанови.</p>
<p>Стосовно коштів в регіони, вони перераховуються. На жаль, не в усіх регіонах ефективно цими коштами розпоряджаються, але ми ставимо на контроль ці питання і, звичайно, будемо контролювати і далі використання цих коштів.</p>
<p>Стосовно вашої другої частини запитання я попрошу Лазебну Марину Володимирівну, минулого разу ми вже таку інформацію давали, дати її ще раз.</p>
<p></p>
<p>ГОЛОВУЮЧА. Включіть, будь ласка, мікрофон пані міністру.</p>
<p></p>
<p>11:14:15</p>
<p>ЛАЗЕБНА М.В.</p>
<p>Шановний народний депутат, я хочу поінформувати стосовно страхових випадків і проведених розслідувань. Завершено розслідування по 114 випадкам. Розслідування проводяться Держпраці. Із них 35 були визнані як пов'язані з виробництвом, 79 – як не пов'язані з виробництвом. 35 випадків по загиблим медикам родинам були виплачені необхідні… встановлені відповідні кошти там, де є члени родин загиблих.</p>
<p>Тепер, що стосується… що далі робиться. По 136 випадкам проводиться надалі розслідування. Так, воно тривале. Мене також не задовольняє те, що розслідування проводиться і два, і три місяці. Але, власне, ми знаємо проблему. Наприклад, в комісію має обов'язково входити такий професіонал, як профпатолог. Їх сьогодні в Україні одиниці. І це все стримує швидкі розслідування. Ми теж дуже б хотіли, бо кошти у фонді страхування є, це кошти, виділені з ковідного фонду. Ми готові людям виплачувати, родинам загиблих виплачувати всі необхідні виплати. Але наразі ми залежні від висновків цих комісій.</p>
<p>Іще я хочу вас поінформувати, що насправді вже МСЕКі встановлюють інвалідність медикам, і теж розпочато вже виплати по інвалідності. За другою, третьою групами вже також пішли виплати медичним працівникам.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Ніна Южаніна, фракція "Європейська солідарність".</p>
<p></p>
<p>11:15:53</p>
<p>ЮЖАНІНА Н.П.</p>
<p>Прошу передати слово Синютці Олегу.</p>
<p></p>
<p>ГОЛОВУЮЧА. Олег Синютка, прошу.</p>
<p></p>
<p>11:16:01</p>
<p>СИНЮТКА О.М.</p>
<p>Шановний пане Прем'єр-міністр, у мене до вас дуже просте запитання. Я думаю, що це запитання сьогодні є в більшості українців. Скажіть, будь ласка, коли ваш уряд подасть у відставку як уряд, який мав 8 місяців для того, щоб підготувати країну, і не вживати сьогодні ситуації, яка зовсім не допомагає людям? Тому що, якщо говорити про людей, на жаль, ви так і не змогли забезпечити проведення тестування. Якщо говорити про лікарів, то уже багато прозвучало питань про страхування, про виплати. Я задам вам ще одне запитання. Лікарі, якщо ви не будете їм здійснювати додаткових одноразових матеріальних виплат, просто поїдуть за кордон.</p>
<p>І останнє запитання. Я думав, що ви сьогодні звернетеся до парламенту, щоб парламент проголосував постанову про відміну карантину, щоб парламент проголосував постанову про те, щоб підприємці мали можливість сьогодні працювати, а не жити…</p>
<p></p>
<p>11:17:13</p>
<p>ШМИГАЛЬ Д.А.</p>
<p>Дякую.</p>
<p>Отже, стосовно підтримки бізнесу. Казав і повторюю ще раз, це надзвичайно важливі меседжі. Перше. Формати підтримки бізнесу, які ми пропонуємо вже сьогодні, які виправдали себе весною і на які були виділені сотні мільйонів і мільярди гривень коштів для підтримки. Перше. Це підтримка ФОПів першої і другої групи, які мають дітей віком до 10 років, і під час карантину вимушені повністю або частково припинити свою діяльність. На цю програму передбачено 1,1 мільярда гривень. Вона вже довела свою ефективність, завдяки їй виплати було здійснено майже для 90 тисяч родин протягом карантину, який відбувався з весни.</p>
<p>Друге. Це програма по частковому безробіттю, коли уряд бере на себе виплату частини зарплати робітника, аби тільки його не звільняли. І ця програма добре зарекомендувала себе, нею скористались 400 тисяч українців, зокрема 183 тисячі фізичних осіб-підприємців.</p>
<p>Третє. Це кредитні канікули для бізнесу в рамках програми "5-7-9", там є фактично чотири напрями. Вже видано на сьогоднішній день більше 13 мільярдів гривень кредитів для 5,5 тисяч різних бізнесів – маленьких, середніх, більших, по всій країні і в різних галузях. Завдяки останнім змінам в програмі виключено вимоги до обов'язкової прибутковості діючого бізнесу і розширені цілі використання кредитних коштів.</p>
<p>І четверте. Це визнання карантину вихідного дня форс-мажором. Це період, на який запроваджений карантин вихідного дня для тих галузей, які знаходяться під тиском від подібних заходів. Ми спільно з Торгово-промисловою палатою працюємо над визнанням це форс-мажором, що дасть полегшення в частині сплати оренди та інших можливих платежів, виконання договорів на час такої зупинки бізнесів.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Тетяна Плачкова, "Опозиційна платформа – За життя".</p>
<p></p>
<p></p>
<p>11:19:17</p>
<p>ПЛАЧКОВА Т.М.</p>
<p>Прошу передати слово народному депутату Морозу.</p>
<p></p>
<p>ГОЛОВУЮЧА. Депутат Мороз, будь ласка.</p>
<p></p>
<p>11:19:23</p>
<p>МОРОЗ В.В.</p>
<p>Шановний Денисе Олександровичу, в мене декілька запитань. Перше запитання дуже болюче. У нас уже четвертий місяць шахтарі не получають заробітну плату.</p>
<p>І впродовж цього, я переходжу до другого питання, це питання по COVID. Шахтарі, вони хворіють, їхні сім'ї хворіють, у них немає зовсім коштів, щоб придбати препарати, якими можна лікувати сім'ї і своїх дітей. Як виходити з цього колапсу, скажіть, будь ласка.</p>
<p>І друге запитання… третє запитання. В цих містах зовсім немає ліків, немає антибіотиків. Антибіотики можна придбати тільки в крупних містах – Маріуполь, Краматорськ і Слов'янськ. Наведіть, будь ласка, порядок, дайте зарплату шахтарям і привезіть ліки. Немає…</p>
<p></p>
<p>11:20:34</p>
<p>ШМИГАЛЬ Д.А.</p>
<p>Дякую за ваше питання. Воно дійсно гостре і дійсно надзвичайно актуальне. І уряд вже декілька тижнів тому звернувся до Верховної Ради щодо прийняття законопроекту, яким буде виділений додатковий 1,4 мільярда гривень, власне, на виплату заробітної плати шахтарям. Прошу депутатів і сподіваюся на підтримку цього законопроекту сьогодні для того, щоб ми змогли невідкладно, протягом найближчого тижня після прийняття, здійснити такі перерахунки державним підприємствам, і шахтарі могли отримати належні їм заробітні плати. 1,4 мільярда, якщо сьогодні закон буде проголосований, підписаний, ми будемо розуміти, що ми забезпечимо заробітні плати.</p>
<p>Стосовно лікувань шахтарів. Ми готові до діалогу з профспілками, надзвичайно потужні шахтарські профспілки, готові співпрацювати з ними щодо можливостей і підтримки шахтарів різними механізмами. Вони існують на сьогодні, соціальне забезпечення існує, профспілки виконують свою роботу, і свої зобов'язання, і тут потрібен абсолютно швидкий і конкретний діалог про необхідність підтримки.</p>
<p>Стосовно антибіотиків. Я зараз передам слово Головному санітарному лікарю-епідеміологу пану Віктору Ляшку, заступнику міністра охорони здоров'я, для того, щоб він професійно висловив свою думку щодо антибіотиків. Але скажу вам по-простому. Антибіотики необхідно приймати лише за рецептом лікарів. Не треба купувати їх в аптеці і їсти самим. В Україні найменша, вірніше, найвища резистентність від прийняття антибіотиків. Це означає, що люди вживають антибіотики, тому що десь почули, десь хтось їм розказав, це треба робити виключно за рецептами і порадами лікарів. Це амбулаторно якщо відбувається лікування, медичні заклади забезпечують лікування антибіотиками.</p>
<p>Я попрошу пана Віктора Ляшка також це питання висвітлити більш чітко і конкретно стосовно можливостей застосування антибіотиків при лікуванні COVID, в тому числі що таке самолікування.</p>
<p></p>
<p>ГОЛОВУЮЧА. Включіть, будь ласка, мікрофон Віктору Ляшку. Будь ласка.</p>
<p></p>
<p>11:22:38</p>
<p>ЛЯШКО В.К.</p>
<p>Доброго дня! Я дійсно звертаю увагу, що споживання антибіотиків впродовж 2020 року зросло майже в 40 разів за деякими групами. Ми відмічаємо значне зростання антибіотиків, в тому числі які купуються в аптечній мережі, в тому числі які купуються не за призначенням лікаря.</p>
<p>Сьогодні Міністерство охорони здоров'я контролює наявність антибіотиків в лікувальній мережі. Я наведу приклади декількох груп. Наприклад: "Цефтріаксону" сьогодні на залишках в лікувальній мережі тисяча 735 тисяч ампул, "Моксифлоксацину" – 117 тисяч, "Азитроміцину" – 177 тисяч. В тому числі "Меропенем" і "Амоксиклав" у нас знаходяться сьогодні на національних складах також для того, щоб як національний резерв в разі, якщо в якійсь із областей не буде вистачати антимікробних препаратів, щоб туди відразу направити залишки.</p>
<p>Але хочу звернути ще раз увагу: безконтрольне приймання антибіотиків тягне за собою формування антибіотикорезистентності. І ми повинні, борючись з епідемією коронавірусної хвороби, вже зараз говорити про можливі віддалені наслідки цієї епідемії, які значно відобразяться на здоров'ї населення і на антибіотикорезистентності.</p>
<p>Дякую за увагу.</p>
<p></p>
<p>ГОЛОВУЮЧА. Дякую.</p>
<p>Лариса Білозір, депутатська група "Довіра".</p>
<p></p>
<p>11:24:06</p>
<p>БІЛОЗІР Л.М.</p>
<p>Лариса Білозір, Вінниччина. Прошу передати слово пану Шахову.</p>
<p></p>
<p>ГОЛОВУЮЧА. Пане Шахов, будь ласка.</p>
<p></p>
<p>11:24:14</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановний пане Прем'єр-міністре, сьогодні ситуація з тестуванням катастрофічна. І я переконаний, що вас МОЗ вводить в оману. Чому Словаччина протестувала людей за тиждень, а ми за 8 місяців не можемо цього зробити? Чому немає українських тестів? Чому немає тестів на антитіла? Чому сьогодні ми закуповуємо тести на мільярди гривень в інших державах світу?</p>
<p>Друге. Скажіть, будь ласка, чому сьогодні лікарів блокує соціальна… соцполітики про виплату вмерлим лікарям, які прирівнюються до військових? Сьогодні практично ситуація дуже складна в державі.</p>
<p>І третє. Те, що ми говорили, чому сьогодні в лікарнях, в Рубіжному, наприклад, немає кисню? Сергій Вельможний особисто там був як народний депутат України з того округу і дивився, що відбувається в лікарнях. А так відбувається по всій нашій країні – кисню немає. Їжі немає – ще й кисню!</p>
<p></p>
<p>11:25:25</p>
<p>ШМИГАЛЬ Д.А.</p>
<p>Отже, стосовно ситуації у Словаччині і в Україні.</p>
<p>Перше. Я вже казав у своєму виступі, що ми очікуємо орієнтовно 8 мільйонів доз швидких тестів для України, які ми зможемо… ми вже фактично провели перемовини, укладаємо угоди і ведемо перемовини із світовими компаніями щодо закупівлі вакцин. Швидкі тести будуть закуплені, перші 2 мільйони очікуємо найближчим часом.</p>
<p>Якщо ми говоримо про Словаччину, то це країна з населенням орієнтовно 5 мільйонів людей, це приблизно Київ і Київська область. Ми детально, дуже детально вивчили цей досвід, і дивилися, як відбувалося це тестування: із залученням армії, поліції, колосальних людських ресурсів, витрат. Дальше відбувалася жорстка ізоляція людей. Тобто там фактично в умовах такого надзвичайного стану відбувалися заходи, які для запровадження в Україні необхідно буде також приймати надзвичайний стан. Я не впевнений, що бізнес, що люди також будуть… отримають задоволення від цього запровадження. Тому вивчення цього досвіду дає нам певні підстави говорити про необхідність проведення таких…збільшення швидкого тестування в певних групах людей, населення, регіонів. Ми будемо це робити. Для цього закуповуємо порядка 8 мільйонів таких тестів. До 6 мільйонів фактично вже зараз контрактується.</p>
<p>Стосовно наявності кисню. 18 виробників кисню в Україні ліцензовані Міністерством охорони здоров'я. Я також попрошу заступницю міністра охорони здоров'я пані Микичак прокоментувати зараз ситуацію в медичних закладах щодо забезпечення кисню. Зокрема, якщо є інформація по Рубіжному, прошу дати зараз, якщо нема, тоді в письмовій формі народному депутату надати відповідь.</p>
<p>Стосовно виплат на лікарів, Марина Володимирівна Лазебна сьогодні це питання повністю висвітлила.</p>
<p></p>
<p>ГОЛОВУЮЧА. Будь ласка, одну хвилину дайте, будь ласка, заступниці міністра.</p>
<p></p>
<p>11:27:29</p>
<p>МИКИЧАК І.В.</p>
<p>Дякую.</p>
<p>Шановні панове, на початку епідемії ми мали забезпечення кисневими точками в лікарнях не більше 10 відсотків. Станом на сьогоднішній день в різних областях ситуація є дуже різна, але ми маємо довести не менше до 80 відсотків найближчим часом забезпечення. Дві субвенції виділені Кабінетом Міністрів на фінансування забезпечення киснем, це 5,5 мільйона і майже 9 мільйонів гривень. Повна відповідальність органів місцевої влади, оскільки вони є власниками комунальних закладів, також в співпраці з нами, при всіх виїздах ми це моніторимо, а додаткову інформацію письмово надамо ще.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Григорій Немиря, фракція "Батьківщина".</p>
<p>Юлія Тимошенко, будь ласка.</p>
<p></p>
<p>11:28:18</p>
<p>ТИМОШЕНКО Ю.В.</p>
<p>Пане Прем'єр-міністр, сьогодні запросив вас парламент для того, щоб ви мали пояснити, що виконується, що не виконується в постанові Верховної Ради, яка була прийнята для того, щоб запобігти всім жахливим подіям COVID. Що виконано, що ні.</p>
<p>У мене зараз в руках теж ця постанова, так само, як у вас вона зараз на столі. Я хочу запитати у вас, там прописано стовідсоткові безкоштовні тести. Їх сьогодні немає. Чому? Там прописано стовідсоткові безкоштовні ліки для хворих. Цього немає. Чому? В цій постанові зазначено, що мусить працювати "гаряча лінія" для того, щоб люди могли викликати мобільну бригаду або швидку допомогу, і хворі не їхали в лабораторії, в лікарні, в поліклініки і так далі. Зараз вони їдуть. Чому? 15 прожиткових мінімумів для лікарів, які захворіли. Не платиться. Чому? Я прошу, поясніть, будь ласка…</p>
<p></p>
<p>11:29:30</p>
<p>ШМИГАЛЬ Д.А.</p>
<p>Дякую, Юлія Володимирівна.</p>
<p>Я вже сьогодні казав, ще раз продемонструю, це робочий настільний документ, яким я користуюсь на щодень. Більшість цих заходів виконані або до, або одночасно, або після прийняття цієї постанови. З великою повагою ставимося до документів, постанов, рекомендацій, які дає Верховна Рада України.</p>
<p>Стосовно ста відсотків безкоштовних тестів. Сто відсотків тестів людям, які спрямовуються лікарями на тестування, надається в Україні безкоштовно. Тобто у нас тестування для людей, які захворіли в Україні, які мають спрямування сімейного лікаря, надається безкоштовно. Сто відсотків ліків для людей, які захворіли, які мають спрямування сімейних лікарів, лікуються амбулаторно в лікарнях, надаються безкоштовно, мають надаватися безкоштовно. Тут можуть бути питання до лікарень, до того, як розподіляються кошти, але кошти, виділені через НСЗУ і пакети ковідні розраховані, передбачають наявність або безкоштовну наявність для хворих усіх необхідних ліків.</p>
<p>Крім цього, за рекомендацією Верховної Ради ми опрацьовуємо зараз окрему програму надання ліків або, тут дуже важко надавати ліки уніфіковано всім людям, тому що має бути обов'язково виписаний рецепт сімейних лікарів. Ми сьогодні працюємо над покращенням програми реімбурсації вартості, тобто відшкодування вартості ліків людям, яким були виписані рецепти.</p>
<p>Стосовно "гарячої лінії". Я вже казав, утворений всеукраїнський контактний центр, який сьогодні працює, є "гаряча лінія". Тисячі, десятки тисяч уже на сьогодні звернень, власне, після прийняття цієї постанови "гаряча лінія" всеукраїнська працює і надзвичайно користується попитом і популярністю у людей з точки зору отримання інформації, з точки зору розвитку.</p>
<p>Я попрошу також пана Віктора Ляшка доповнити щодо цих питань по роботі "гарячої лінії" і забезпечення ліками і тестами.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Шановні колеги, шановні народні депутати, ми переходимо до запитань від народних депутатів. Прошу записатися на запитання. Продовжуємо.</p>
<p>Вадим Івченко, фракція "Батьківщина", будь ласка.</p>
<p>Соболєв Сергій.</p>
<p></p>
<p>11:32:23</p>
<p>СОБОЛЄВ С.В.</p>
<p>Пане Прем'єре! Соболєв, "Батьківщина". У мене питання по суті одне. У нас карантин – це для хворих людей чи для здорових? Якщо це карантин для хворих людей, то без безкоштовних тестів, без того, що ці тести негайно робляться на дому, без того, що реально ізолюються люди, які мають вади і хвороби, які можуть викликати ускладнення, ізолюються люди похилого віку, як це роблять в інших країнах, тоді це є карантин для хворих. На жаль, все, що ви робите, це карантин для здорових. Це зупинення економіки, це зупинення малого бізнесу. От дайте відповідь, карантин для хворих чи для здорових, і ми тоді зрозуміємо, для чого ви все це робите.</p>
<p>Дякую.</p>
<p></p>
<p>11:33:22</p>
<p>ШМИГАЛЬ Д.А.</p>
<p>Дякую за ваше питання.</p>
<p>Безумовно, карантин покликаний зупинити розповсюдження епідемії. Карантин для того, щоби медична система не лягла від кількості тих хворих, яка може бути, якщо нічого не робити. Епідеміологи провідні на сьогоднішній день і вчора, до речі, брали участь лікарі в нашій нараді з мерами, які чітко кажуть, на сьогодні поки немає ефективної вакцини, поки немає ефективних ліків від коронавірусу, ніяких інших інструментів окрім зменшення мобільності і розірвання соціальних контактів в боротьбі з коронавірусом немає. Тому карантин – це для того, щоб вберегти людей від зараження, вберегти людей від попадання в лікарні і попадання людей у важкі стани. Звичайно ж, карантин для того, щоб зберегти здоров'я нашої нації.</p>
<p>Стосовно тих заходів, які пропонується робити, я озвучував їх у своєму виступі. Фактично електронна система "Вдома" сьогодні вдосконалюється. Ми продовжуємо роботу над тим, щоб ефективно виявляти і ізолювати контактних хворих. Очікуємо, дякую за прийняття Закону про посилення штрафів за недотримання соціальних вимог дистанціювання і носіння масок. Фактично це буде, власне, та синергія, яка дасть змогу ще більше і краще використовувати наявні в державі інструменти щодо зменшення і розповсюдження інфекції у нас в країні.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Ірина Геращенко, фракція "Європейська солідарність".</p>
<p></p>
<p>11:35:08</p>
<p>ГЕРАЩЕНКО І.В.</p>
<p>Дякую.</p>
<p>Прошу передати слово Олексію Гончаренку.</p>
<p></p>
<p>ГОЛОВУЮЧА. Олексій Гончаренко.</p>
<p></p>
<p>11:35:13</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". У мене наступне запитання до вас. Шановний пане Прем'єр-міністр, насправді вашому уряду треба піти в політичну самоізоляцію, тому що ви розносите вірус дуже небезпечний, не менш небезпечний, ніж коронавірус – вірус некомпетентності, вірус дилетантства. І саме тому сьогодні Україна на передостанньому місці в Європі по кількості тестувань, саме тому сьогодні люди не можуть тестуватися, чекають по 4-5 днів, платять по половині мінімальної пенсії за те, щоб протестуватися. Саме тому ви виділяєте гроші на кисень в кінці року, коли мали 64 мільярди з березня місяця, саме тому сьогодні немає грошей. НСЗУ каже, що їм не вистачає грошей, а Міністерство охорони здоров'я не здатне вчасно використати гроші.</p>
<p>Тож у мене питання. Звичайно, весь уряд має йти у відставку, але ми чули, що все-таки обговорюється відставка, нарешті, пана Степанова волонтерами і іншими інсайдерами. Скажіть, будь ласка, чи ви будете ініціювати відставку Степанова?</p>
<p>Дякую.</p>
<p></p>
<p>11:36:25</p>
<p>ШМИГАЛЬ Д.А.</p>
<p>Стосовно ситуації. Кошти на кисень були виділені орієнтовно місяць тому перших понад 570 мільйонів гривень, зараз будо виділено ще понад 870 мільйонів гривень, разом практично майже більше ніж 1,5 мільярда гривень виділено на підведення кисню. І стоїть завдання для лікарень: до кінця цього року не менше, навіть скоріше ніж до кінця року, не менше 80 відсотків ліжок, виділених під COVID, забезпечити киснем. Якщо ми маємо ціль до кінця року забезпечити понад 60 тисяч ліжко-місць ковідних, то практично 80 відсотків – це близько 50 тисяч ліжко-місць мають бути забезпечені киснем. Робота сьогодні активно ведеться, що два дні проводяться наради з головами облдержадміністрацій, на яких ми фактично отримуємо всю інформацію по кожному медичному закладу, по кожній області і по кожному місту як ведеться робота щодо забезпечення киснем.</p>
<p>Про гроші для НСЗУ я вже сьогодні казав. 22 мільярди є грошей неосвоєних. Крім цього, сьогоднішнє прийняття закону дасть додаткових 5,6 мільярдів резервних коштів, які буде змога використати для НСЗУ в разі такої необхідності.</p>
<p>Стосовно роботи міністерства, стосовно роботи уряду. Результати за ці 8 місяців: ви бачите збільшення кількості тестів до 50 тисяч, ціль – 75 тисяч; ліжко-місця з 12 тисяч збільшені сьогодні більше ніж до 45 і далі ми будемо збільшувати їх до 60 тисяч.</p>
<p>Робота ведеться щоденно. Засідає і РНБО в разі необхідності, і щотижня, часом двічі на тиждень засідає комісія з техногенно-екологічної безпеки та надзвичайних ситуацій стосовно ситуації з коронавірусом в державі.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Денис Монастирський, фракція "Слуга народу". Будь ласка, пане Денис.</p>
<p></p>
<p>11:38:30</p>
<p>МОНАСТИРСЬКИЙ Д.А.</p>
<p>Янченко Галині прошу передати слово.</p>
<p></p>
<p>ГОЛОВУЮЧА. Галина Янченко, будь ласка.</p>
<p></p>
<p>11:38:39</p>
<p>ЯНЧЕНКО Г.І.</p>
<p>Шановний Денис Анатолійович, я вже зверталась кілька разів до вас із питанням виплат для біологів, які працюють, і не тільки біологів, а й всіх спеціалістів з немедичною вищою освітою, які сьогодні в українських лікарнях роблять ковідні тести. На сьогодні це люди, які отримують середню заробітну плату в 3-5 тисяч гривень, а працюють сутками.</p>
<p>Я отримала відповідь від Міністерства охорони здоров'я, яке каже, що насправді все прекрасно у нас. В наказі визначено, що доплати можуть отримати і медичні, і немедичні працівники. Але, якщо б, вибачте, з "підзаконкою" було би все гаразд, то у нас на сьогоднішній день не було б у Вайбер-чаті по 2 тисячі біологів, які скаржаться на відсутність виплат. Більше того, на них не поширюються і інші гарантії, наприклад, медичний стаж і так далі.</p>
<p>Тому я ще раз звертаюсь до вас все ж таки вирішити це питання, внести їх в кодифікатор професій, раз і назавжди закрити це питання. Інакше завтра у нас не буде кому робити тестів, розумієте, ковідних тестів. У нас і так проблема з тестуванням хворих. Якщо звільняться біологи, все встане, і медична система...</p>
<p></p>
<p>11:39:51</p>
<p>ШМИГАЛЬ Д.А.</p>
<p>Дякую, пані Олено.</p>
<p>Я абсолютно з вами згідний, ми дійсно мали ці розмови. Я пропоную тут попрацювати разом, буквально цього тижня провести спільно з вами спільну нараду з Міністерством охорони здоров'я. Зараз передам слово заступниці міністра охорони здоров'я. Але погоджуюсь з тим, що це треба робити скоріше і невідкладно. Запрошую спільно над цим попрацювати для того, щоб ми це питання розв'язали вже раз і назавжди в той або інший спосіб.</p>
<p>Микичак Ірина Володимирівна, прошу також по цьому питанню дати доповнення.</p>
<p></p>
<p>ГОЛОВУЮЧА. Владислав Поляк, депутатська група "Довіра". Будь ласка.</p>
<p></p>
<p>11:40:31</p>
<p>ПОЛЯК В.М.</p>
<p>Прошу передати слово Білозір Ларисі Миколаївні.</p>
<p></p>
<p>ГОЛОВУЮЧА. Прошу передати слово.</p>
<p></p>
<p>11:40:37</p>
<p>БІЛОЗІР Л.М.</p>
<p>Лариса Білозір, депутатська група "Довіра". Шановний Денисе Анатолійовичу, є така ситуація сьогодні, яка заявлена Національною службою охорони здоров'я, що не вистачить коштів для ковідних лікарень із сумою 5 мільярдів 600 мільйонів. Ми всі знаємо, що, дійсно, кількість ковідних лікарень зросла майже вдвічі – з 240 до 437. Але, знаєте, мені здається, що припинили добавляти ковідні лікарні, натомість в мене на окрузі шлють досить такі сумнівні з центру листи про те, що визначте, будь ласка, спортивні зали і будинки культури для ковідних хворих, коли в мене з 5 лікарень 3 лікарні районні мають всі засоби для того, щоб розвернути як мінімум 500 ліжок, і мають інфекційні лікарні. Тому я вас дуже прошу пришвидшіть підписання договорів с НСЗУ. І що стосується оцих коштів, їх не вистачає ні на вторинку, ні на первинку. На первинній медицині центри медико-санітарної допомоги припинили отримувати кошти.</p>
<p>Дякую.</p>
<p></p>
<p>11:41:48</p>
<p>ШМИГАЛЬ Д.А.</p>
<p>Дякую, пані Ларисо.</p>
<p>Я сьогодні вже тричі відповідав на це питання стосовно коштів НСЗУ. 22 мільярди сьогодні є неосвоєних НСЗУ коштів до кінця року; 5,6 мільярда – це ті кошти, які (сьогодні буде голосуватися закон) додатково будуть виділені для потреб медицини у разі необхідності в цьому році додатково до бюджету. Дійсно, кількість лікарень з 240 збільшена майже до 440, які визначені ковідними, тобто практично всі лікарні, ми сьогодні ще і відвели не просто частину цих лікарень, а повністю їх перепрофілювали. Зокрема, як і прописано в постанові Верховної Ради, ось тут, ми перевели частину спеціалізованих установ, відомчих, Академії наук України, "Укрзалізниці", ми перевели під обслуговування планових і ургентних хворих, не ковідних, і відповідно це дало змогу визначити під COVID лікарні, повністю перевести на обслуговування людей хворих на COVID.</p>
<p>Стосовно коштів. Впевнений, що до кінця року у нас коштів для боротьби з COVID, зокрема через НСЗУ, через пакети вистачає. Пакети перераховувались, і кошти, які надходять на рахунки комунальних установ, лікарень, там уже далі питання роботи з головними лікарями, як вони перерозподіляються. Але, безумовно, що 300 відсотків доплат лікарям платять, там… стоїть на контролі. Далі перерозподіл як відбувається всередині кожного медичного закладу, це вже робота головних лікарів, керівників органів місцевого самоврядування. Безумовно, Міністерство стоїть на контролі, але не може влізати всередину роботи медичних закладів, які є комунальними установами.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Максим Саврасов. Фракція "Європейська солідарність".</p>
<p></p>
<p>11:43:42</p>
<p>САВРАСОВ М.В.</p>
<p>Прошу передати слово Володимиру Ар'єву.</p>
<p></p>
<p>ГОЛОВУЮЧА. Володимир Ар'єв, будь ласка.</p>
<p></p>
<p>11:43:50</p>
<p>АР’ЄВ В.І.</p>
<p>Пане Прем'єре, ви так зараз гарно розповідали про те, скільки всього виділили на боротьбу з коронавірусом. Але я вам хочу сказати, що є різниця, скільки виділили, тобто написали на папері, і скільки витратили, тобто касові видатки. І відкриваємо сайт Міністерства фінансів України: і в касових видатках на будівництво доріг – 20 мільярдів, а на те, щоб закупити ШВЛ – лише 40 мільйонів. Я так розумію, що все робиться для того, щоб українців на цвинтар везли і не везли, і не трусило.</p>
<p>Я ще раз хочу сказати, що сьогодні в цьому залі сидить заступниця міністра охорони здоров'я, яка вчора порадила ФОПам іти працювати в лікарню. Я уже не питаю про совість. Я хочу спитати, вам все це те, що ви наробили, по ночам не сниться?</p>
<p></p>
<p>11:44:56</p>
<p>ШМИГАЛЬ Д.А.</p>
<p>Стосовно фонду на боротьбу з COVID. Він дійсно абсолютно відкритий, представлений на сайті Міністерства фінансів. Щоденно або через день оновлюється вся інформацій, видно витрачені кошти, видно, як перерозподілені кошти. Так звані кошти на дорожній фонд вони покликані подолати економічні наслідки пандемії в Україні. І останні дослідження показують надзвичайно велику ефективність і мультиплікатор в частині створення робочих місць, а також в частині мультиплікатора по наповненню бюджету, сплати податків і виконанню відповідних соціальних функцій.</p>
<p>Хочу наголосити, що від початку карантину станом з 12 березня на сьогоднішній день працевлаштовано офіційно через центр зайнятості 419 тисяч осіб. При цьому статус безробітного з початку карантину отримало майже півмільйона людей. І на сьогоднішній день, якщо на 12 березня статус безробітного мали 361 тисяча осіб, то сьогодні 399,7 тисяч осіб мають статус безробітного. І один з елементів втримання економіки – це, власне, програми економічного стимулювання нашої економіки.</p>
<p>Стосовно закупівлі обладнання. Угоди підписані. Касові видатки, як ви знаєте, видаються після завезення обладнання в Україну, тобто є принцип післяоплати. Там, де необхідне авансування, там воно відбулося.</p>
<p>Далі. Після приведення і підписання відповідних актів вони будуть закриватись фінансуванням з відповідного фонду, з відповідних статей. До кінця року ще є час, будемо аналізувати в кінці року ефективність і будемо робити висновки.</p>
<p>Дякую.</p>
<p></p>
<p>ГОЛОВУЮЧА. Сергій Шахов, будь ласка, група "Довіра".</p>
<p></p>
<p>11:46:52</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановний пане Прем'єр-міністре, ви точно знаєте, що в Луганщині сталася техногенна та екологічна катастрофа з приводу випалення 85 тисяч гектарів лісу, і ще ніхто за це не відповів, і тимчасова слідча комісія не створена в парламенті. Ми вимагаємо негайно відсторонення від посади голови ДСНС Пшика, який не відповів за свої злочини, і сьогодні треба робити аудит всього того, що нароблено.</p>
<p>Друге. 500 будинків зруйновано, люди сьогодні бідкуються по своїх родичах або по якихось гуртожитках, не видали їм сьогодні сплату за те, що зробили цю біду.</p>
<p>По-третє. Спалені люди живцем, кримінальне провадження не розслідується.</p>
<p>І четверте. Сьогодні всі говорять так за COVID, забувши інші проблеми. Сьогодні в великих містах є недобудовані лікарні. Наприклад, місто Рубіжне, не добудована лікарня приблизно в 50 тисяч квадратних метрів. І треба небагато грошей, щоб відновити і обладнати цю лікарню, але теж нічого не робиться. Зверніть на це увагу.</p>
<p>Дякую.</p>
<p></p>
<p>11:48:04</p>
<p>ШМИГАЛЬ Д.А.</p>
<p>Дякую.</p>
<p>Дійсно, на Луганщині цього року була фактично значна екологічна катастрофа, пов'язана з підпалами лісів. Порядку в 146 місцях були вогнищ спалахи, які й призвели до втрат, лише от під час останньої пожежі близько 20 тисяч гектарів лісу вигоріло. Порушені відповідні декілька десятків кримінальних справ по кожному з фактів, вони розслідуються. Звичайно, парламент має право створити відповідну слідчу комісію для того, щоби тримати це питання на контролі.</p>
<p>Стосовно постраждалих будинків. Уряд абсолютно оперативно, буквально в лічені дні скликав комісію ТЕБ і НС, приймав відповідні рішення і виділяв всі необхідні кошти з резервного фонду держави. Тобто всі кошти, які були подані відповідними обласними адміністраціями або військово-цивільними адміністраціями як при паводку в Івано-Франківській області на початку літа, так і при пожежах в Житомирській, Харківській, Луганській, Донецькій областях негайно, протягом лічених днів, виділяв кошти і перераховував їх на місця у відповідності до поданих розрахунків і заявок обласних керівників.</p>
<p>Можу попросити заступника міністра внутрішніх справ пана Антона Геращенка доповнити інформацію щодо роботи по визначенню постраждалих людей. Якщо десь ще є якісь невиплати, прошу взяти на особистий контроль. Наскільки мені доповідали, всі виплати здійснені. Є декілька випадків, коли у людей не було документів, оформлених на нерухомість, ми тримаємо їх всі на контролі, по них будуть вжиті до кінця цього року однозначно окремі заходи, утворена спеціальна робоча група, яка буде вирішувати це юридичне питання.</p>
<p>Прошу, пане Антон.</p>
<p></p>
<p>ГОЛОВУЮЧА. Будь ласка, 30 секунд, будь ласка, дайте заступнику міністра.</p>
<p></p>
<p>11:50:08</p>
<p>ГЕРАЩЕНКО А.Ю.</p>
<p>Народний депутат Сергій Шахов, можу вас проінформувати, що співробітники служби з надзвичайних ситуацій зробили все можливе для того, щоб врятовувати життя людей під час катастрофічних пожеж в Луганській області і будуть далі захищати громадян по всій Україні. Всі ваші питання, ми зв'яжемося з вами після засідання Верховної Ради і вирішимо у робочому порядку.</p>
<p></p>
<p>ГОЛОВУЮЧА. Дякую.</p>
<p>Олег Синютка, фракція "Європейська солідарність". Останнє запитання, будь ласка.</p>
<p></p>
<p>11:50:33</p>
<p>СИНЮТКА О.М.</p>
<p>Пане Прем'єр-міністр, ви розумієте, що сьогодні бізнес знаходиться під ударом пандемії, і не від доброго життя сьогодні підприємці, тисячі підприємців, зібралися під стінами українського парламенту, щоб добиватися права на працю. Ви знаєте, що від недолугих популістських дій місцевої влади, зокрема львівської влади, на підприємців на минулі вихідні були накладені величезні штрафи, що ще більше погіршило стан і ситуацію в малому і дрібному бізнесі. Чому ви не звертаєтеся сьогодні до парламенту з вимогою продовжити мораторій на фіскалізацію, прийняти законопроект 3853-1, який би суттєво покращив становище малого і дрібного бізнесу, скасувати ті постанови, ті штрафи, які були накладені на підприємців минулих вихідних із-за недолугих дій місцевої влади?</p>
<p></p>
<p>11:51:43</p>
<p>ШМИГАЛЬ Д.А.</p>
<p>Отже, стосовно співпраці з малим і середнім бізнесом, ми абсолютно відкрито співпрацюємо з асоціаціями малого, середнього бізнесу, з бізнес-асоціаціями щодо інструментів підтримки бізнесу на час карантину і не лише на час карантину, але й загалом щодо покращення регуляторного середовища. Ці заходи прописані у всіх наших програмах, планах. І ми на практиці, Міністерство економічного розвитку, інші міністерства проводять зустрічі з відповідними асоціативними структурами, бізнесом для того, щоб напрацювати спільні, ефективні інструменти.</p>
<p>Також ми надзвичайно тісно співпрацюємо з профільними комітетами Верховної Ради, і тут можу запевнити, що позиція уряду абсолютно співпадає з позиціями профільних комітетів Верховної Ради щодо підтримки бізнесу, захисту бізнесу, щодо тих реформ, які відбуваються для малого, середнього бізнесу, і для покращення регуляторного середовища бізнесу в Україні.</p>
<p>Дякую.</p>
<p></p>
<p>ГОЛОВУЮЧА. Дуже дякую.</p>
<p>Ми заслухали розгляд інформації Прем'єр-міністра України. На цьому розгляд завершений. Ми хочемо побажати уряду врахувати всі наші пропозиції, які йдуть від парламенту, від Верховної Ради України, від народних депутатів України. Побажати вам успіхів у вашій роботі. Дуже дякуємо за сьогоднішній ваш прихід до Верховної Ради України.</p>
<p>Шановні колеги, перед тим, як ми підемо на перерву, у нас є одне питання – пропозиція від Давида Арахамії стосовно організації нашої роботи.</p>
<p>Пане Давид Арахамія, пропозиція, яка була від вас стосовно роботи Верховної Ради сьогодні. Будь ласка.</p>
<p></p>
<p>11:53:24</p>
<p>АРАХАМІЯ Д.Г.</p>
<p>Колеги, доброго дня! Я пропоную, враховуючи те, що у нас є ситуація не врегульована з районами і вже люди обрані, але не можуть почати працювати, немає з чим працювати, то сьогодні продовжити порядок денний до вичерпання питання 3651-д. Прошу підтримати.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Шановні народні депутати, шановні колеги, вноситься пропозиція від Давида Арахамії про продовження сьогоднішнього пленарного засідання до завершення розгляду проекту Закону реєстраційний номер 3651-д. Тобто всі питання, які стоять до цього, це самі важливі питання: постанови наші по карантину вихідного дня, ФОПи і так далі, зміни до бюджету і обов'язковий розгляд 3651-д, це зміна районів, пам'ятаєте, де дуже багато зараз наших колег звертається з цією пропозицією.</p>
<p>Є ще якісь пропозиції? Будь ласка, "Європейська солідарність", Артур Герасимов. Будь ласка.</p>
<p></p>
<p>11:54:38</p>
<p>ГЕРАСИМОВ А.В.</p>
<p>Шановна пані головуюча, шановні колеги, шановні українці! Я розумію бажання "слуг народу" і команди пана Зеленського прийняти сьогодні інші закони, які стосуються певних оборудок, але в мене пропозиція така, я теж прошу поставити її на голосування. Перенести прямо зараз законопроект, який стосується районів, вище і проголосувати його прямо зараз. І після того йти в нормальному порядку денному, як ми це робимо.</p>
<p>Дякую.</p>
<p></p>
<p>ГОЛОВУЮЧА. Ми до перерви його все одно не встигнемо розглянути.</p>
<p>Будь ласка, Сергій Соболєв. Але пам'ятайте, що нам проголосувати треба за 3 хвилин, якщо є зміни.</p>
<p>Будь ласка, Сергій Соболєв.</p>
<p></p>
<p>11:55:18</p>
<p>СОБОЛЄВ С.В.</p>
<p>Соболєв, "Батьківщина". Ми хотіли так само запропонувати зараз розглянути питання по районах. Далі питання по малому бізнесу. І це якраз буде вирішенням питання, щоб нам не затягувати роботу.</p>
<p>Дякуємо.</p>
<p></p>
<p>ГОЛОВУЮЧА. Колтунович Олександр, будь ласка.</p>
<p></p>
<p>11:55:40</p>
<p>КОЛТУНОВИЧ О.С.</p>
<p>Дякую.</p>
<p>У нас також буде побажання, про це обговорював наш представник, керівник фракції Юрій Анатолійович Бойко, щодо двох законопроектів, які стосуються дітей. Це 3695 про внесення змін до деяких законодавчих актів України щодо забезпечення рівних можливостей матері та батька на догляд за дитиною, з альтернативним законопроектом відповідним; і другий законопроект, це буде 3573 і 3573-1, в тому числі співавторства нашої колеги Королевської, про внесення змін до деяких законодавчих актів України щодо підвищення особам з інвалідністю, постраждалим від вибухонебезпечних предметів, розміру державної соціальної допомоги. Ці два законопроекти, вони обговорювалися якраз на Погоджувальній раді і піднімалися в тому числі, на це засідання. Тому просимо також враховувати цю пропозицію.</p>
<p>Дякуємо.</p>
<p></p>
<p>ГОЛОВУЮЧА. Тобто врахувати, щоб сьогодні в порядку денному були ці саме закони. Правильно?</p>
<p>Я ставлю пропозицію спочатку по мірі надходження, спочатку ставлю пропозицію Давида Арахамії про продовження нашого засідання, пленарного засідання, до завершення розгляду питання Закону 3651-д. Будь ласка, приготуйтеся до голосування.</p>
<p>Прошу голосувати.</p>
<p></p>
<p>11:57:12</p>
<p>За-262</p>
<p>Рішення прийнято.</p>
<p>По решті питань ми тоді ще додатково можемо голосувати вже після перерви.</p>
<p>Оголошується перерва на 30 хвилин, до 12:30. Дякую всім.</p>
<p><i> </i></p>
<p align=center><i>(Після перерви)</i></p>
<p><i> </i></p>
<p>12:35:05</p>
<p>ГОЛОВУЮЧА. Шановні колеги, надійшла заява від двох фракцій з реальною перервою до 13 години 5 хвилин. Оголошується перерва.</p>
<p>Так, прошу зібратися всім керівникам фракцій і груп разом з Данилом Гетманцевим на третьому поверсі в залі засідань. Дякую.</p>
<p><i> </i></p>
<p align=center><i>(Після перерви)</i></p>
<p></p>
<p>13:09:29</p>
<p>ГОЛОВУЮЧА. Шановні колеги, ще тривають консультації. І оголошується ще перерва, взяли перерву ще дві фракції, якраз вирішується питання суперечливе по ФОПам. "Слуга народу" і "Голос" – дві фракції взяли перерву. Оголошується перерва до 13:40. Дякую.</p>
<p><i> </i></p>
<p align=center><i>(Після перерви)</i></p>
<p></p>
<p>13:44:24</p>
<p>ГОЛОВУЮЧА. Шановні колеги, прошу займати свої місця. Ми продовжуємо нашу сьогоднішню роботу. Прошу всіх керівників фракцій і груп запросити народних депутатів до зали.</p>
<p>Шановні колеги, продовжуємо роботу нашу. Ставимо вже, переходимо ми до розгляду питань порядку денного, і першим питанням в нас йде проект Постанови про рішення Кабінету Міністрів України від 11 листопада 2020 року № 1100 щодо посилення протиепідемічних заходів.</p>
<p>Шановні колеги, ми потребуємо зараз вже голосувань. Нам треба спочатку включити цю постанову до порядку денного. Керівники фракцій і груп, готові ваші депутати до голосування? Готові?</p>
<p>Отже, ставиться на голосування включення до порядку денного проект Постанови про рішення Кабінету Міністрів України від 11 листопада 20-го року № 1100 щодо посилення протиепідемічних заходів. Прошу голосувати, народні депутати.</p>
<p></p>
<p>13:47:19</p>
<p>За-290</p>
<p>Рішення прийнято. Дякую.</p>
<p>Тепер треба нам визначити, що цей законопроект є невідкладним. Тому ставлю на голосування подану постанову та скоротити строки внесення альтернативних законопроектів до дня проведення пленарного засідання 11 листопада 20-го року. Прошу голосувати.</p>
<p></p>
<p>13:47:57</p>
<p>За-308</p>
<p>Рішення прийнято. Дякую, шановні колеги.</p>
<p>І тепер за скороченою процедурою прошу проголосувати розгляд цього законопроекту. Розгляд за скороченою процедурою. Голосуємо.</p>
<p></p>
<p>13:48:25</p>
<p>За-299</p>
<p>Рішення прийнято.</p>
<p>До слова запрошується доповідач з даної постанови народний депутат України Железняк Ярослав Іванович. Прошу, пане Железняк.</p>
<p></p>
<p></p>
<p>13:48:48</p>
<p>ЖЕЛЕЗНЯК Я.І.</p>
<p>Шановні колеги, доброго дня! Ця постанова складається з однієї сторінки, однієї. Вона в рамках нашої юридичної можливості як парламенту відреагувати і дати належну оцінку так званому карантину вихідного дня, який впровадив уряд.</p>
<p>Шановні колеги, я впевнений, що в цій залі ви не знайдете жодної людини, яка не розуміє, що ситуація погана, яка не розуміє, що наші громадяни хворіють, яка не розуміє, що ми повинні реагувати якось як держава для того, щоб ситуація не стала критичною. Я теж це розумію. Але, шановні колеги, ви всі бачили, як пройшли ці вихідні. Ви бачили, що деякі ресторани й далі працювали, деякі міста відмовились виконувати цей карантин, деякі бізнеси банально реєстрували релігійні організації в своїх кафе, і це виконувалось, вони могли далі працювати.</p>
<p>Шановні колеги, впроваджувати карантин вихідного дня – це те ж саме, що лікувати перелом кісток папоротником або подорожником. Можливо, допоможе, але це буде лише випадково. Тому я прошу вас проголосувати рішення: шість пунктів, які були впроваджені на карантин вихідного дня, ми зобов'язуємо Кабінет Міністрів за три дні переглянути. Нехай вони подивляться, що спрацювало, що ні. Нехай вони зрозуміють підприємців, які банально викидали продукти, тому що вони їх закупили, і ми їх не попередили про те, що буде локдаун.</p>
<p>Шановні колеги, якщо ми промовчимо, це буде в першу чергу злочин проти наших підприємців і наших громадян.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>До слова запрошується співдоповідач – голова Комітету з питань здоров'я нації, медичної допомоги та медичного страхування Радуцький Михайло Борисович. Будь ласка, пане Михайло.</p>
<p></p>
<p>13:51:04</p>
<p>РАДУЦЬКИЙ М.Б.</p>
<p>Шановна головуюча, шановні колеги, комітет розглянув проект Постанови Верховної Ради України про рішення Кабінету Міністрів України від 11 листопада №1100 щодо посилення протиепідемічних заходів. Проектом постанови запропоновано рекомендувати уряду переглянути перелік обмежувальних заходів, встановлених Постановою Кабінету Міністрів № 641, у частині пом'якшення запроваджених обмежень так званого карантину вихідного дня.</p>
<p>Комітет підтримує необхідність підтримки малого і середнього бізнесу, що працює у сфері культури, спорту, торгівлі та послуг в умовах складної економічної ситуації, що поглиблюється пандемією коронавірусу. Водночас очевидно, що стрімке зростання захворюваності населення України на коронавірусну інфекцію вимагає введення адекватних карантинних заходів задля збереження життя та здоров'я українців.</p>
<p>З огляду на це комітет ухвалив рішення: рекомендувати Верховній Раді України на пленарному засіданні Верховної Ради України визначитись шляхом голосування щодо прийняття чи відхилення проекту Постанови про рішення Кабінету Міністрів України від 11 листопада 20-го року № 1100 щодо посилення протиепідемічних заходів (реєстраційний номер 4381).</p>
<p>Дякую.</p>
<p></p>
<p>ГОЛОВУЮЧА. Дякую, Михайло Борисовичу.</p>
<p>Чи є потреба в обговоренні? Є. Прошу записатися: два – за, два – проти, будь ласка.</p>
<p>Цимбалюк Михайло Михайлович, фракція "Батьківщина".</p>
<p>Соболєв Сергій Владиславович, будь ласка, фракція "Батьківщина".</p>
<p></p>
<p>13:52:56</p>
<p>СОБОЛЄВ С.В.</p>
<p>Соболєв, "Батьківщина". Колеги, це, власне, те питання, з якого ми почали сьогодні робочий день. І коли ми так і не почули від уряду ключову відповідь на запитання: для кого в країні введено карантин, байдуже, який це карантин – вихідного дня чи це повний локдаун, якщо цей карантин введено для здорових людей, а зараз це так виглядає, той, хто веде здоровий спосіб життя, той, хто хоче мати свій бізнес, от для них введено карантин.</p>
<p>Я вважаю, наша фракція вважає, що це неправильно. Карантин повинен діяти для хворих людей і потенційно хворих, хто може мати таке захворювання, яке приведе його, не дай Боже, на койку в лікарню, не дай Боже, до ускладнень. І саме тому всі країни, які це зрозуміли, йдуть по шляху унеможливлення і максимального карантину для хворих людей. Щоб не вони бігали здавати тести через місто в громадському транспорті, потім повертались назад, заражаючи сотні людей, а щоб це робилося безоплатно, в одному місці і бажано на дому.</p>
<p>І друге. Щоб карантин діяв саме для тих категорій, які мають найнебезпечнішу форму ускладнення. Перелік цих людей відомий абсолютно. Це люди з аутоімунними хворобами, такими як діабет, Альцгеймера і інші хвороби. От кого треба ізолювати. Це люди, які мають серцеві захворювання. От кого треба ізолювати і захищати. Люди, які мають надлишкову вагу. Люди, які похилого і надпохилого віку. А у нас карантин вводиться для того, щоб закрити бізнес і його вбити.</p>
<p>Саме тому наша постанова і передбачає, перегляньте і зробіть карантин для хворих і потенційно хворих людей, а не для здорових.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Роман Лозинський, фракція "Голос".</p>
<p></p>
<p>13:55:10</p>
<p>ЛОЗИНСЬКИЙ Р.М.</p>
<p>Прошу передати слово Галині Васильченко.</p>
<p></p>
<p>ГОЛОВУЮЧА. Галина Васильченко. Будь ласка, пані Галино.</p>
<p></p>
<p>13:55:24</p>
<p>ВАСИЛЬЧЕНКО Г.І.</p>
<p>Галина Васильченко, фракція "Голос", 118 виборчий округ, Львівщина. Шановні народні депутати, дорогі українці, що таке карантин вихідного дня? Це ще 30-40 відсотків втрат доходів підприємців, які не те, що не розвиваються протягом останнього року, а навіть не вийшли на той рівень, який був до початку коронакризи. Це станом на сьогодні понад 2 тисячі адміністративних протоколів, які були складені на підприємців протягом минулих вихідних і які вони тепер мають оскаржувати в суді. Це абсолютно непродумане, необґрунтоване і абсолютно нелогічне рішення з боку уряду, яке жодним чином не розриває ланцюжок захворюваності.</p>
<p>Що потрібно підприємцям? Їм потрібні гарантії і підтримка, їм потрібно зберегти свої команди, зберегти робочі місця, аби хоч якось втриматися на плаву.</p>
<p>Жодним чином не можна запроваджувати таких, на жаль, недолугих рішень. Підприємцям потрібна прозора дорожня карта із відповідними заходами, із тими нормами, щоб вони розуміли, в який спосіб вони мають діяти, як узгодити свої дії зі своїми командами, зі своїми постачальниками, зі своїми орендодавцями, їхнє основне завдання – вижити і зберегти робочі місця. Давайте подумаємо і приймемо зважені рішення, підтримаємо цю постанову і відмінимо карантин вихідного дня, аби бізнес, зокрема мікробізнес, середній бізнес, який і так перебуває у вкрай важкому стані, хоч якось зміг вижити.</p>
<p>Прошу підтримати. Дякую.</p>
<p></p>
<p>ГОЛОВУЮЧА. Дякую.</p>
<p>До слова запрошується Максим Саврасов, "Європейська солідарність", будь ласка.</p>
<p></p>
<p>13:57:33</p>
<p>САВРАСОВ М.В.</p>
<p>Прошу передати слово Гончаренку Олексію.</p>
<p></p>
<p>ГОЛОВУЮЧА. Олексій Гончаренко.</p>
<p></p>
<p>13:57:44</p>
<p>ГОНЧАРЕНКО О.О.</p>
<p>Дякую.</p>
<p>Олексій Гончаренко, "Європейська солідарність". Ми обговорюємо зараз ініціативу уряду про карантин вихідного дня. Знаєте, таку ініціативу міг тільки придумати уряд вихідного дня. Така собі самодіяльність, яка збирається на вихідний день, як студентський такий кружок КВН, і думає, а що ж нам ще таке вигадати, що ми ще можемо зробити, може, воно допоможе, проведемо якийсь ще експеримент, і приймає абсолютно абсурдне рішення про локдаун вихідного дня. Насправді цей локдаун вихідного дня – це нокдаун для сфери обслуговування, для малого бізнесу, який і так тисячі людей стоять зараз під Верховною Радою України, а їх ще добивають, ще добивають, ще добивають. Нарешті треба цій владі зняти корону з голови і почати боротися з коронавірусом, а не з підприємцями, не зі сферою обслуговування, не з тими, хто реально працює.</p>
<p>Нам приходить Шмигаль і розповідає, бачите, а в Німеччині, у Франції, Зеленський каже, там в США все закрили. Так чого ж ви одне не кажете, що в Німеччині, у Франції, в Італії влада сплачує гроші людям за те, щоб вони сиділи вдома, і тоді вони можуть знаходитись вдома. Ви нічого людям не даєте, не відправляєте їх, ви працювати не будете.</p>
<p>І як ви це приймаєте? В середу уряд приймає рішення, в четвер ввечері з'являється постанова про те, що через 27 годин мають зачинитися тисячі бізнесів по всій Україні. А якщо хтось в кафе закупив продукти? А якщо хтось продав квитки? Та на це "начхати", це абсолютно нікому не цікаво. Це не робота, це знущання. І тому такий уряд треба терміново відправляти на ізоляцію і відправляти з посад.</p>
<p>Наша фракція ініціювала, і ми вже зібрали 84 підписи народних депутатів України за відставку цього уряду. Я пропоную: всім долучатися до нас, підписувати цю постанову, відправляти цей уряд у відставку, карантин вихідного дня відміняти і починати по-справжньому, по-дорослому боротися з пандемією.</p>
<p></p>
<p>ГОЛОВУЮЧА. Дякую.</p>
<p>Павло Бакунець, будь ласка, група "Довіра".</p>
<p></p>
<p>13:59:58</p>
<p>БАКУНЕЦЬ П.А.</p>
<p>Павло Бакунець, Жовківщина, Яворівщина, Депутатська група "Довіра". Шановна пані головуюча, шановні народні депутати, дорогі підприємці, які зараз уважно дивитеся це пленарне засідання, ми з вами стаємо свідками турборежиму знищення малого підприємництва в Україні, адже ці обмеження карантину вихідного дня не дають результату для зменшення поширення вірусу, а от малий бізнес вбивають.</p>
<p>Таке враження, що уряд придумав собі якогось ворога, малого, чесного ФОПа, українського підприємця, і хоче його знищити. Ці підприємці в уряду ніколи нічого не просили, лише одне – не заважати. Вони створюють робочі місця, вони годують сім'ї свої і родини, вони сплачують податки до бюджетів, вони дотримуються правил адаптивного карантину, але в один момент їхніми ідеями нехтують.</p>
<p>Єдиний, хто може сьогодні допомогти підприємцям, це ви, колеги – Верховна Рада України. Парламент повинен стати на захисті підприємництва в Україні. Ми повинні припинити карантин вихідного дня, ми повинні відтермінувати застосування РРО, ми повинні проголосувати за законопроект 3853-1 і тим припинити режим, турборежим знищення бізнесу.</p>
<p>І ще одне. Ми повинні внести до цієї постанови такий пункт, який все ж таки скасує ті штрафи, які отримали підприємці за вихідні, адже вони звернуться в суди і все одно відсудять. І правильно зробили ці мери міст, як, наприклад, міський голова Львова Андрій Садовий, який став на захист підприємців, і інші мери. І так повинна зробити Верховна Рада, стати на захист підприємців і проголосувати скасування карантину вихідного дня.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>По хвилині у нас ще хто не виступав? Нестор Шуфрич, будь ласка, "Опозиційна платформа – За життя".</p>
<p></p>
<p>14:01:56</p>
<p>ШУФРИЧ Н.І.</p>
<p>Дякую.</p>
<p>Шановна пані головуюча, шановні колеги, шановні підприємці, українці, які нас бачать і чують. Цей карантин вікенду, інакше його не хочеться і називати, не вирішує головне питання – розірвання ланцюжка захворюваності і передачі COVID-19. А що він вирішує? Він вирішує якесь бажання уряду виправити свої помилки за рахунок доходів наших громадян. Ми з цим категорично не погоджуємося. Будь-які обмежувальні карантинні заходи мають в першу чергу стояти на принципі компенсації з боку держави.</p>
<p>Тому ми вимагаємо скасувати вікенди карантинні, які запропонував наш уряд, підтримати наших підприємців і бути відповідальними з тими коштами, які надала Верховна Рада для подолання наслідків COVID.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Тарас Батенко, будь ласка, фракція політичної партії "За майбутнє".</p>
<p></p>
<p>14:03:13</p>
<p>БАТЕНКО Т.І.</p>
<p>Колеги, коли карантин вихідного дня, це коли з понеділка по п'ятницю можна, а з суботи по неділю не можна, це називається плюралізм, тільки плюралізм в одній голові. Але коли плюралізм в одній голові, в медицині, в медичній практиці це називається шизофренія.</p>
<p>Тому, друзі, я думаю, що нам треба попросити уряд не страждати ніякими хворобами, а все-таки показати нації, що є здоровий організм у здоровому тілі і здоровим духом, і сьогодні всім парламентом дружньо проголосувати за цей, вибачте, плюралізм в одній голові, який міститься в карантині одного дня і відмінити його, зобов'язати уряд відмінити його.</p>
<p>Наша депутатська група "За майбутнє" закликає до здорового глузду всі депутатські фракції і парламент в цілому. Тому голосуємо "за".</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Давид Арахамія, фракція "Слуга народу", будь ласка.</p>
<p></p>
<p>14:04:14</p>
<p>АРАХАМІЯ Д.Г.</p>
<p>Колеги, ми розуміємо звичайно, що карантин вихідного дня і будь-який карантин взагалі – це погана новина для бізнесу та для економіки. Все це добре розуміють. Але треба переходити від політичної дискусії до суто фахової медичної дискусії. Ми з вами не медики, ми не можемо бути інфекціоністами, не можемо просто заради того, щоб подобатись людям робити зараз передвиборчі, в деяких містах йдуть вибори, ми розуміємо, чому мери так себе поводять. Але ми повинні розуміти, що частковий карантин все ж таки краще ніж повний локдаун. Можливо, він не врятує ситуацію, але є вірогідність, що врятує. Давайте надамо уряду 14 днів чи 20 днів для того, щоб побачити чи дає це результати, чи ні, і після того будемо приймати остаточне рішення.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Шановні колеги, всі висловились? Будь ласка, Сергій Шахов.</p>
<p></p>
<p>14:05:16</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, досить знущатися над малим, над середнім, над великий бізнесом…</p>
<p></p>
<p>ГОЛОВУЮЧА. Сергій Шахов, вибачте, група "Довіра" виступала. Вибачте, будь ласка, група "Довіра" виступала, ваш колега Бакунець виступав вже. Вибачте, будь ласка, це моя помилка. Мені самій важко сьогодні, повірте мені. Дякую дуже за розуміння.</p>
<p>Шановні колеги, всі готові до голосування, тому що я так розумію, що ми зараз мусимо ставити на голосування? Прошу зайняти свої місця.</p>
<p>Отже, ставлю на голосування пропозицію про прийняття в цілому проекту Постанови про рішення Кабінету Міністрів України від 11 листопада 2020 року № 1100 щодо посилення протиепідемічних заходів (реєстраційний номер 4381). Прошу голосувати.</p>
<p></p>
<p>14:06:30</p>
<p>За-149</p>
<p>Я дуже добре чую вас всіх.</p>
<p>По фракціях, будь ласка, покажіть. "Слуга народу" – 34, "Опозиційна платформа – За життя" – 20, "Європейська солідарність" – 20, "Батьківщина" – 19, партія "За майбутнє" – 14, "Голос" – 19, "Довіра" – 17, позафракційні – 6. На жаль, шановні народні депутати.</p>
<p>Наступний в нас проект Постанови про своєчасне інформування громадян у разі посилення протиепідемічних заходів з метою належної підготовки до такого посилення (реєстраційний номер 4320). Шановні колеги, потребує теж голосування про включення до порядку денного.</p>
<p>Ставлю на голосування про включення до порядку денного проект Постанови № 4320 про своєчасне інформування громадян у разі посилення протиепідемічних заходів з метою належної підготовки до такого посилення.</p>
<p>Прошу голосувати.</p>
<p></p>
<p>14:07:46</p>
<p>За-300</p>
<p>Рішення прийнято.</p>
<p>Ставлю на голосування законопроект, який визнати невідкладним та скоротити строк внесення альтернативних законопроектів до дня проведення пленарного засідання 17 листопада 2020 року. Скорочення терміну внесення альтернативних законопроектів. Прошу голосувати.</p>
<p></p>
<p>14:08:21</p>
<p>За-319</p>
<p>Рішення прийнято.</p>
<p>Ставлю на розгляд про прийняття та рішення на цьому пленарному засіданні даної постанови, даного законопроекту. Прошу голосувати.</p>
<p></p>
<p>14:08:49</p>
<p>За-321</p>
<p>Рішення прийнято.</p>
<p>Ставлю тепер на розгляд про скорочену процедуру розгляду цієї постанови. Прошу голосувати.</p>
<p></p>
<p>14:09:12</p>
<p>За-282</p>
<p>Рішення прийнято.</p>
<p>До доповіді запрошується народний депутат України Железняк Ярослав Іванович.</p>
<p></p>
<p>14:09:25</p>
<p>ЖЕЛЕЗНЯК Я.І.</p>
<p>Шановні колеги, ця постанова про планування. Одна із головних вимог і бізнесу, і громадян до карантину, щоб бізнес попередили. Це ненормально, коли ми впроваджуємо карантин в четвер, який починає діяти з п'ятниці вечора. Це не по-людськи.</p>
<p>Про що ця постанова? Про три речі. Якщо впроваджуються жорсткі карантинні заходи, уряд попереджає країну за тиждень. Якщо впроваджуються жорсткі карантинні заходи, то за тиждень уряд надає перелік питань, по яким вони підтримують громадян і бізнес. Якщо впроваджується жорсткий карантин, то за тиждень нам з вами, народним депутатам, дає перелік уряд законів, які необхідно прийняти.</p>
<p>Я пам'ятаю, як був впроваджений перший карантин, я пам'ятаю, як комітет Галини Третьякової, Данила Гетманцева, Сергія Бабака, Дмитра Наталухи і інші комітети працювали день і ніч для того, щоб напрацювати ці заходи. Я пам'ятаю, як багато наших колег – Лариса Білозір, Олена Шкрум, Вікторія Сюмар і всі інші – працювали над цим день і ніч, і ми впроваджували допомогу після карантину, тому що такий був час. Зараз ми розуміємо, що ситуація погана. Давайте не повторювати старі помилки, особливо коли, дай Боже, у нас є час. Давайте підготуємо заздалегідь і закони, і постанови уряду про підтримку, і дії. Дай Боже, щоб вони нам ніколи не були в нагоді, але це наш обов'язок дати зараз відповідь громадянам на просте питання: що буде далі, що буде з їх бізнесом, що буде з їх життям, що буде з їх роботою. І саме про це ця постанова.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>До співдоповіді запрошується голова Комітету з питань здоров'я нації, медичної допомоги та медичного страхування Радуцький Михайло Борисович. Прошу.</p>
<p></p>
<p>14:11:37</p>
<p>РАДУЦЬКИЙ М.Б.</p>
<p>Шановна головуюча, шановні колеги, Комітет з питань здоров'я нації, медичної допомоги та медичного страхування розглянув проект Постанови про своєчасне інформування громадян у разі посилення протиепідемічних заходів з метою належної підготовки до такого посилення (реєстраційний номер 4320).</p>
<p>Цей проект постанови надає можливість населенню та бізнесу підготуватися до ймовірного посилення карантину та запровадження більш жорстких обмежувальних заходів, спрямованих на запобігання поширенню COVID-19, а також захистити їх від пов'язаних з цим негативних наслідків. Для цього проектом передбачено низку рекомендацій для уряду щодо організації формування громадян і суб'єктів господарювання у разі посилення протиепідемічних заходів.</p>
<p>Для нас ситуація з COVID – це виклик, який вимагає з одного боку жорстких обмежень для захисту, а з іншого – досягнення розумного балансу між інтересами охорони здоров'я, а з іншого – досягненнями та інтересами громадян. За таких умов своєчасне і об'єктивне інформування громадян щодо посилення обмежувальних заходів у період карантину та пропонованих державою заходів підтримки сприятиме зменшенню соціальної напруги у суспільстві.</p>
<p>З огляду на зазначене комітет ухвалив рішення рекомендувати Верховній Раді України за результатами розгляду в першому читанні прийняти проект Постанови про своєчасне інформування громадян у разі посилення протиепідемічних заходів з метою належної підготовки до такого посилення. Доручивши комітету спільно з головним – за основу та в цілому – доручивши комітету спільно з Головним юридичним управлінням Апарату Верховної Ради здійснити його техніко-юридичне доопрацювання при підготовці на підпис Голові Верховної Ради.</p>
<p>Колеги, прошу підтримати пропозицію комітету. Дякую.</p>
<p></p>
<p>ГОЛОВУЮЧА. Дякую.</p>
<p>Є цей... обговорювати? Є обговорити? Давайте запишемося: два – за, два – проти.</p>
<p>Будь ласка, Олег Синютка, "Європейська солідарність".</p>
<p>Ірина Геращенко, будь ласка.</p>
<p></p>
<p>14:14:01</p>
<p>ГЕРАЩЕНКО І.В.</p>
<p>Шановні українці, безумовно, проблема пандемії – це не тільки українська проблема. І очевидно, що попри те, що наша фракція знаходиться в опозиції, нам навіть шкода цього уряду і цієї влади, яка зіштовхнулася з серйозною проблемою.</p>
<p>Інше питання, що в кризові періоди уряд і влада мають консолідувати суспільство навколо вирішення проблем, а не заходитися в рожевих летаргічних снах і лікувати суспільство відосиками з Феофанії, коли в нас, знаєте, вже двопалатний синдикат розповідає щодня країні, що лікуватися можна, прикладаючись до асфальту або дивлячись серіали, в той час, коли важкі хворі сьогодні не можуть потрапити до лікарні або знаходяться в цей час не в палатах, а в коридорах. І, дійсно, дуже дивно виглядає тактика уряду, який профукав 8 місяців, не створивши необхідні передумови для лікування хворих, коли намагається на карантин закрити здорову частину країни.</p>
<p>Абсолютно очевидно, що цей карантин вихідного дня, він не перериває ланцюжок захворюваності, тому що, чому 5 днів та тиждень можна ходити в розважальні центри, ресторани, бари, в кінотеатри, а в суботу, неділю раптом там іде, як нам сьогодні говорить уряд, ось цей ланцюжок захворюваності. Це просто насправді таке бажання створити бурхливу діяльність, погану міну при хорошій грі чи, навпаки, хорошу міну при поганій грі.</p>
<p>І, власне, про що ця постанова? Що уряд повинен і зобов'язаний свої дії узгоджувати не тільки з парламентом, а і з бізнесом, який сьогодні на площі так само вимагає права на професію. Якщо ви провалили оцю недолугість про карантин вихідного дня, підтримайте, будь ласка, хоча би постанову, яка вимагає від уряду вчасно про свої ініціативи звітувати і парламенту, і бізнесу для того, щоб люди, які на своїх плечах тримають сьогодні країну, мали можливість підготуватися до локдауну.</p>
<p>Дякую за увагу.</p>
<p></p>
<p>ГОЛОВУЮЧА. Дякую.</p>
<p>Павло Бакунець.</p>
<p>Вельможний, будь ласка. Сергій Вельможний, група "Довіра", будь ласка.</p>
<p></p>
<p>14:16:17</p>
<p>ВЕЛЬМОЖНИЙ С.А.</p>
<p>Сергій Вельможний, Луганщина, депутатська група "Довіра". Шановні колеги, ситуація внаслідок пандемії коронавірусу і зростання кількості захворювань за добу змушує багато країн і наш уряд теж вдаватися до обмежень. Населенню та суб'єктам господарювання необхідно дати можливість підготуватися до обмежувальних заходів. Це зменшить соціальну напругу, яка може виникнути в разі посилення карантинних заборон. Аби уникнути негативних наслідків обмежень, необхідно, щоб до них готувалося не лише суспільство, а й влада.</p>
<p>Тому також разом із посиленням обмежень Кабмін має інформувати про підтримку, яку надасть найуразливішим групам населення. Ще одне, необхідні законодавчі ініціативи для зміни надання пільг бізнесу та підтримки громадян до моменту введення локдауну. Саме це і є метою цієї постанови. Прошу, колеги, підтримати дану постанову.</p>
<p>Дякую за увагу. Сергій Вельможний, Луганщина, депутатська група "Довіра".</p>
<p></p>
<p>ГОЛОВУЮЧА. Дякую.</p>
<p>Нестор Іванович Шуфрич, "Опозиційна платформа – За життя".</p>
<p></p>
<p>14:17:51</p>
<p>ШУФРИЧ Н.І.</p>
<p>Дякую.</p>
<p>Шановна пані головуюча, шановні колеги, я, чесно кажучи, вражений тим, що Верховна Рада України, а будемо говорити відверто, виключно фракція "слуг народу" в попередньому голосуванні проголосували проти народу, проти підприємців, проти тих людей, які сьогодні утримують бюджет і фактично на своїх плечах і своїми руками утримують державу в той час, коли гроші на COVID у нас розкрадаються, закопуються в асфальт, а бюджет наступного року для Укравтодору для дорожного будівництва пропонується – увага! – більше ніж бюджет охорони здоров'я. Люди добрі, що ж ви робите?!</p>
<p>І в цих умовах ми розуміємо, що, можливо, єдиний вихід це буде карантин. Ми сьогодні категорично проти будь-якого прояву локдауну, в якому не буде прораховано наслідки і допомога людям. Допомога конкретним підприємцям сфери послуг, які сьогодні тримаються за останні свої можливості, саме головне, зберігають робочі місця, надають людям можливість купити собі їжу, в свої родини і в родини тих, кого вони сьогодні забезпечують робочими місцями.</p>
<p>І в цих умовах ці люди заслуговують отримати вчасно інформацію, підкреслюю, правдиву інформацію про стан з розповсюдженням COVID і підготуватись до наслідків. Але будь-який локдаун, якщо це стане необхідним, можливий, підкреслюю, і вимагає наша політична сила, в одному тільки випадку: з компенсацією втрат щодо робочих зарплат і щодо збереження робочих місць. І це наша головна вимога. І люди мають право знати правду.</p>
<p>Дякую за увагу.</p>
<p></p>
<p>ГОЛОВУЮЧА. Дякую.</p>
<p>Олександр Дануца, фракція "Слуга народу", будь ласка.</p>
<p></p>
<p>14:20:07</p>
<p>ДАНУЦА О.А.</p>
<p>Дякую.</p>
<p>Я, з вашого дозволу, з місця. Знаєте, я приїхав з Кропивницького. Ми, на щастя, маємо найменшу кількість випадків зараження. Але по всій країні і, наприклад, у нашому обласному центрі ми маємо те, що наш міський голова теж захворів. Тобто хвороба не щадить нікого. Я в своєму оточенні маю щонайменше 40-50 людей, які захворіли. На жаль, я знаю про летальні випадки своїх знайомих.</p>
<p>Ми повинні бути надзвичайно відповідальними, і в цьому сенсі держава має нести найвищу відповідальність. Тому що у нас в Конституції написано, що людське життя, людське здоров'я, воно є найвищою цінністю для нашої держави і таке інше.</p>
<p>Тому на сьогоднішній день я абсолютно переконаний, що якщо нас... і ми переконані в тому, що ми людське життя захистимо СOVID... карантином вихідного дня, будь-яким іншим карантином, ми повинні в цьому сенсі в першу чергу ставити насамперед людське життя. Хоча я абсолютно переконаний, що є помилки, і помилки є, і коли уряд їх робить, ми повинні як народні депутати, як представники, особливо мажоритарники, ми повинні їх виправляти. Тому давайте працювати спільно і розуміти, що і вбивство через пандемію, і вбивство через економічні речі – воно одне й те саме. Тому давайте...</p>
<p></p>
<p>ГОЛОВУЮЧА. Дякую.</p>
<p>Будь ласка, Володимир Цабаль, фракція "Голос".</p>
<p></p>
<p>14:22:23</p>
<p>ЦАБАЛЬ В.В.</p>
<p>Шановні колеги, кожна нормальна українська родина, нормальний українець планує свій день, планує свій місяць наперед. А коли уряд вводить якісь обмеження за два дні, це або він вважає, що українці ненормальні, або може в уряді дехто, вибачте, ненормальний.</p>
<p>Тому ми закликаємо всіх проголосувати за цю постанову, яку підтримали всі фракції, яка зобов'язує уряд завчасно попереджати про будь-які обмежувальні заходи для українців, яка зобов'язує подавати план, як допомагати тим людям, які від цих заходів постраждають, і яка зобов'язує подавати у Верховну Раду не менше ніж за тиждень проект закону про різного роду пільги і допомогу людям, які страждають від цього локдауну. Прошу підтримати цю постанову.</p>
<p>Дякую за увагу.</p>
<p></p>
<p>ГОЛОВУЮЧА. Дякую.</p>
<p>І Сергій Рудик, політична група "Партії "За майбутнє".</p>
<p></p>
<p>14:23:31</p>
<p>РУДИК С.Я.</p>
<p>Шановні колеги, ви вчитайтесь в назву цієї постанови: про своєчасне інформування громадян. А що, у "слуг" навіть на матриці немає, що це треба робити без проекту постанови Верховної Ради? Ми про це вже говорили тут не один раз. Люди запланували собі підприємницьку діяльність у сфері малого і середнього бізнесу, в ресторанах, на базарах закупили собі товари, оплатили їх наперед, особливо якщо мова йде про продуктову групу. І їм за три дні без попередження кажуть: все, ти – злочинець і порушник закону або ти – зло, або ти – добро.</p>
<p>Безперечно, наша депутатська група буде голосувати за те, щоб уряд комунікував своєю країною, щоб вони ставили до відома про свої геніальні наробки. Але я вас прошу, колеги, перестаньте тримати українців за лохів. Не вирішуйте проблеми хвороби за рахунок простих людей, які в наш непростий час дбають про добробут себе, своїх родин…</p>
<p></p>
<p>ГОЛОВУЮЧА. Дякую.</p>
<p>Шановні колеги, розгляд питання завершений.</p>
<p>Ще Сергій Соболєв, будь ласка, одна хвилина, від фракції "Батьківщина". Ще хтось бажає виступити? Дякую.</p>
<p></p>
<p>14:24:56</p>
<p>СОБОЛЄВ С.В.</p>
<p>Шановні колеги, от я думав виступати чи ні, бо якась дивна річ. В попередньому проекті постанови всі звертають увагу на неможливість локдауну вихідного дня, а в цьому проекті постанови всі кажуть, да, треба закривати все, тільки зверніться до Верховної Ради, яка повинна зібратися і ухвалити закон про це. Так кому ми робимо краще? Чи це буде через 5 днів, чи через 7 днів. Байдуже. А якщо Верховна Рада не збереться, уряд не може це робити? А якщо ситуація з епідемією буде критична?</p>
<p>На мій погляд, цей проект постанови заслуговує на увагу лише в одному випадку: якщо там буде перелік людей, яких закривають на час карантину, ті, які є під загрозою смерті, ті, які під загрозою ускладнень. Тут цього немає. Звернення до Верховної Ради і що далі? А ми не зібрались. А не можна закрити країну, якщо це дійсно треба буде робити, чи навпаки…</p>
<p></p>
<p>ГОЛОВУЮЧА. Дякую.</p>
<p>Дякую, пане Сергію.</p>
<p>Шановні колеги, готові ви до голосування? Ми переходимо до прийняття рішення. Будь ласка, займіть всі свої місця, шановні колеги народні депутати.</p>
<p>Отже, ставлю на голосування пропозицію про прийняття в цілому проекту Постанови про своєчасне інформування громадян у разі посилення протиепідемічних заходів з метою належної підготовки до такого посилення (реєстраційний номер 4320). Прошу голосувати.</p>
<p></p>
<p>14:27:03</p>
<p>За-303</p>
<p>Рішення прийнято. Прошу показати по фракціях. Дякую.</p>
<p>Шановні колеги, у нас зараз ще раз голосування. В нас, в принципі, це організаційне голосування.</p>
<p>Ставлю на голосування проект Постанови про внесення змін до порядку денного четвертої сесії Верховної Ради України дев'ятого скликання 3050а-9.</p>
<p>Потребує обговорення? Хто ще хоче обговорити, будь ласка. По хвилині, будь ласка. "Європейська солідарність", будь ласка. Артур Герасимов.</p>
<p></p>
<p>14:27:46</p>
<p>ГЕРАСИМОВ А.В.</p>
<p>Шановні колеги, ви знаєте непрофесійність, некомпетентність і злочинна бездіяльність всієї команди Зеленського вже не викликає жодних сумнівів у кожної людини в цій країні, за дуже рідким виключенням. Але от подивіться, що коїться навіть сьогодні. Спочатку уряд пана Зеленського, другий уряд пана Зеленського, робить оці безглузді постанови про карантин вихідного дня, не вирішуючи проблему, а просто прикриваючись фіговим листком. Після того монобільшість пана Зеленського в парламенті починає відверто голосувати проти українського середнього і малого бізнесу, і це показали попередні голосування.</p>
<p>Що стосується цього голосування конкретно, вони знову напхали туди купу своїх законів, про дороги в тому числі, але ви знаєте, чого там немає? Там немає законопроектів "Європейської солідарності" про те, щоб гроші з коронавірусного фонду витрачалися виключно на медицину. Немає законопроектів про передачу всіх відомчих лікарень для того, щоб там лікувалися нормальні люди, і немає інших законопроектів. Тому ми за…</p>
<p></p>
<p>ГОЛОВУЮЧА. Дякую.</p>
<p>Будь ласка, Івченко Вадим.</p>
<p></p>
<p>14:29:01</p>
<p>ІВЧЕНКО В.Є.</p>
<p>Вадим Івченко "Батьківщина". Шановна головуюча, я вкотре хочу наголосити. Дивіться, "Батьківщина" подала, зареєструвала багато законопроектів, 81 з них не включені в дану постанову. Включені і враховані тільки 5. Багато законопроектів не розглядаються від "Батьківщини" безпосередньо в комітетах, просто не відбувається попереднього розгляду.</p>
<p>Мало того, пані головуюча, хочу зауважити, що ті законопроекти, які ми голосуємо на повторне перше читання, як відбулося з законопроектом 4313, вони повністю спаплюжуються комітетом. Порушується Регламент, порушуються статті, вносяться зміни ті, які не обговорювалися під час першого читання, постійні порушення Регламенту. Тому "Батьківщина" і не дасть жодного голосу за відповідну постанову.</p>
<p>А вас просимо звернутися до комітетів, щоб розглядали всі законопроекти всіх депутатів. Це наше право. Дякую.</p>
<p></p>
<p>ГОЛОВУЮЧА. Дякую. Почули вашу позицію.</p>
<p>Олександр Колтунович, будь ласка, "Опозиційна платформа – За життя".</p>
<p></p>
<p>14:30:12</p>
<p>КОЛТУНОВИЧ О.С.</p>
<p>Дякую, вельмишановна Олено Костянтинівно.</p>
<p>Шановні народні депутати, от ми проаналізували даний проект постанови, особливо що стосується додатку, де вказаний перелік проектів законів, які пропонуються для розгляду. І я вам хочу сказати, що цей перелік законопроектів не відповідає жодним чином тим викликам і вимогам часу, які на сьогоднішній день є в суспільстві.</p>
<p>Ми бачимо, які є важливі проблеми, а це ж питання не тільки пандемії, ми зіштовхнулися з суттєвим зростанням тарифів, ми зіштовхнулися з рекордною заборгованістю по виплаті заробітної плати, ряд інших моментів, які стосуються спаду національної економіки, і немає жодного законопроекту, який би так чи інакше в повній мірі вирішував би ті чи інші питання. Тому, на наш погляд, необхідно включати законопроекти опозиції. А я хочу сказати, що з даного переліку лише один альтернативний законопроект "Опозиційної платформи – За життя" в даному переліку є. Тому ми не будемо голосувати за даний проект постанови і запрошуємо всіх, щоб все-таки переглянути даний проект.</p>
<p>Дякую.</p>
<p></p>
<p>ГОЛОВУЮЧА. Всі висловилися з цього питання?</p>
<p>Шановні колеги, всі почули ваші думки, всі зауваження, я думаю, треба врахувати обов'язково. Але ставлю на голосування проект Постанови про внесення змін до порядку денного четвертої сесії Верховної Ради України дев'ятого скликання. Прошу голосувати. Реєстраційний номер 3050а-9.</p>
<p></p>
<p>14:32:25</p>
<p>За-236</p>
<p>Рішення прийнято.</p>
<p>Прошу показати по фракціях. Дякую.</p>
<p>Шановні колеги, ми зараз переходимо до розгляду дуже важкого питання, тому що немає одностайності в залі по ньому, це питання проекту Закону про внесення змін Податкового кодексу України та інших законодавчих актів про перенесення терміну набрання чинності норм щодо детінізації розрахунків в сфері торгівлі та послуг та лібералізації застосування реєстраторів розрахункових операцій фізичними особами – платниками єдиного податку. Це повторне перше читання наболілого законопроекту 4313-д.</p>
<p>Ви знаєте, що у нас були консультації з керівниками фракцій і груп. Я б хотіла зараз, щоб ми розпочали, по хвилині дати кожному керівнику фракцій і груп для обміну думками і для обміну своїх пропозицій. І далі ми будемо приймати рішення, що далі робити з цим законопроектом.</p>
<p>Для початку я надам слово голові комітету пану Гетманцеву Данилу, профільному комітету. І далі будемо переходити до виступів керівництва фракцій і груп.</p>
<p>Будь ласка, пане Данило.</p>
<p></p>
<p>14:33:48</p>
<p>ГЕТМАНЦЕВ Д.О.</p>
<p>Дякую.</p>
<p>Шановні колеги, ми провели додаткові консультації щодо цього питання. Питання неоднозначне, питання спірне, питання, яке, з одного боку, породжує болі і страхи у підприємців, а з іншого боку, на жаль, прийняття якогось рішення невиваженого призведе до порушення прав 40 мільйонів наших громадян, які також вимагають введення чеку.</p>
<p>З огляду на це ми повинні знайти компроміс. Тому я пропоную зняти з розгляду це питання сьогодні, створити робочу групу і розробити компромісний законопроект, який би влаштував всіх.</p>
<p>Дякую.</p>
<p></p>
<p>ГОЛОВУЮЧА. Дякую. Почули вашу пропозицію.</p>
<p>Давайте ми перейдемо до обміну думками від керівництва груп та фракцій. Давид Арахамія. По хвилині ми беремо.</p>
<p>Фракція "Слуга народу", будь ласка.</p>
<p></p>
<p>14:35:00</p>
<p>АРАХАМІЯ Д.Г.</p>
<p>Колеги, по ситуації з ФОПами. У нас зараз люди є на вулиці, у нас немає зараз ніякої компромісної позиції в парламенті, ми робили засідання голів фракцій. Тому враховуючи те, що ми зараз можемо провалити і один законопроект, і інший, і згідно Регламенту не можемо повернутись в рамках чинної сесії до цього питання, у мене є пропозиція до всіх фракцій проголосувати за зняття цього питання з порядку денного. Повернутись у складі нової робочої групи, доопрацювати згідно з позицією людей, згідно з позицією інших фракцій і винести до зали вже новий, доопрацьований законопроект.</p>
<p>Прошу підтримати. Дякую.</p>
<p></p>
<p>ГОЛОВУЮЧА. Дякую.</p>
<p>Ми все рівно будемо ставити цю пропозицію на голосування. Давайте далі. Хто готовий далі?</p>
<p>"Європейська солідарність", Ірина Геращенко, будь ласка.</p>
<p></p>
<p>14:35:55</p>
<p>ГЕРАЩЕНКО І.В.</p>
<p>Шановні колеги, хочете заговорити проблему, створіть робочу групу. Ви вже створили робочу групу по вирішенню проблеми конституційної кризи і е-декларування, зараз ще одна робоча група. Комітет мав більше тижня для того, щоби насправді почути людей і допомогти бізнесу в такий важливий зараз період. Ці люди не беруть нічого від держави, вони самозайняті, вони утримують родини, вони сплачують податки. Та ми маємо кланятися їм в ноги, а не знущатися над ними!</p>
<p>І насправді компромісний варіант є, запропонований паном Палицею, який ми готові в даному випадку підтримати. Це законопроект, який повертає нас до 4313 у варіанті, просто одне речення там: відтермінувати введення цих нових правил по РРО і таке інше на один рік. Власне, за цей час ми дійсно маємо вирішити проблеми, про які справедливо говорить пан Гетманцев, це проблема контрабанди, це проблема нечистоплотних деяких так званих бізнесменів, які прикриваються ФОПами, але не можна зараз знищувати малий і середній бізнес у такий важкий…</p>
<p></p>
<p>ГОЛОВУЮЧА. Дякую дуже.</p>
<p>Будь ласка, Нестор Іванович Шуфрич.</p>
<p></p>
<p>14:37:12</p>
<p>ШУФРИЧ Н.І.</p>
<p>Дякую, шановна головуюча.</p>
<p>Шановні колеги, на жаль, ми стали свідками підміни завдання Верховної Ради України, ми чітко проголосували Закон 4313 з конкретними авторами розробити на повторне перше читання. Сьогодні ми побачили абсолютно інший закон, інший по формі і по суті. І абсолютно праві були наші підприємці, які зараз під Верховною Радою України вимагають зняти з розгляду законопроект 4313-д як такий, який не влаштовує їх і порушує їх права.</p>
<p>Тому ми сьогодні вимагаємо повернутися до Закону 4313 і виконати рішення Верховної Ради України, і 1 грудня проголосувати цей законопроект в цілому як закон, і заспокоїти людей на вулицях і наших підприємців, які є базою і фундаментом сьогодні нашої економіки.</p>
<p>Дякую.</p>
<p></p>
<p>ГОЛОВУЮЧА. Дякую дуже.</p>
<p>Ігор Палиця, будь ласка, політична група "Партія "За майбутнє".</p>
<p></p>
<p>14:38:18</p>
<p>ПАЛИЦЯ І.П.</p>
<p>Доброго дня, шановні колеги! Коли державі погано, коли людям погано, коли вони вмирають від хвороби і вмирають від того, що не мають за що кормити свої сім'ї, всі нормальні уряди і всі нормальні депутати верховних рад зменшують податки людям, дають людям жити.</p>
<p>Вчора відбулася на комітеті повна підміна і повна маніпуляція. Тому я вимагаю як автор Закону 4313 зараз провести комітет, прийняти рішення і виносити цей законопроект в зал. Якщо ж ви не хочете, в нас є зареєстровані законопроекти, які пройшли комітет, серед них є які, такі саме, як 4313, боюсь помилитися, 3519, по-моєму, "д", виносьте в зал і голосуйте.</p>
<p>І група "За майбутнє" разом з "ЄС" і разом з групою "Довіра" зареєструвало постанову про звільнення пана Гетманцева як керівника комітету, тому що він маніпулює думкою.</p>
<p></p>
<p>ГОЛОВУЮЧА. Дякую.</p>
<p>Юлія Володимирівна Тимошенко, будь ласка.</p>
<p></p>
<p>14:39:25</p>
<p>ТИМОШЕНКО Ю.В.</p>
<p>Шановні колеги, підприємці, які зібралися під Верховною Радою, виступають категорично проти законопроекту 4313-д, який був зроблений комітетом, який повністю протирічить їх вимогам і їх інтересам, і який абсолютно не знімає проблему. Вони наполягають на тому, щоб розглянути законопроект 3853-2, який взагалі залишає малий бізнес в спокої і більше не чіпає їх ніколи. Розбирайтесь через силові структури, з тим, хто порушує закони про оподаткування малого бізнесу.</p>
<p>Ми наполягаємо, щоб зараз був розглянутий законопроект 3853-2, це наш, "Батьківщини", законопроект, він пройшов комітет і він повністю відповідає вимогам тих підприємців, які зібралися під Верховною Радою, він повністю дає їм можливість працювати без касових апаратів і без додаткових фіскальних навантажень. У нас є всі можливості зараз розглянути цей закон.</p>
<p></p>
<p>ГОЛОВУЮЧА. Павло Бакунець, будь ласка, група "Довіра".</p>
<p></p>
<p>14:40:35</p>
<p>БАКУНЕЦЬ П.А.</p>
<p>Дякую.</p>
<p>Шановні колеги, шановні підприємці, котрі слухають засідання цієї Верховної Ради, давайте разом зупинимо цей режим знищення малого підприємництва в Україні. Адже сьогодні підприємці стоять на дворі і мерзнуть, вимагаючи не лише відтермінувати запровадження РРО, вони хочуть, аби залишити спрощену систему без змін.</p>
<p>Тому депутатська група "Довіра" за те, аби сьогодні в залі розглянули законопроект номер 3853-1 і однозначно розглянули також і відтермінування застосування РРО. І тому ми можемо сьогодні, колеги, разом зупинити цей турборежим знищення підприємництва. Тож закликаю розглянути ті законопроекти, які вимагають люди, котрі мерзнуть зараз на вулиці.</p>
<p>Дякую.</p>
<p></p>
<p>ГОЛОВУЮЧА. Ярослав Железняк, фракція "Голос".</p>
<p></p>
<p>14:41:36</p>
<p>ЖЕЛЕЗНЯК Я.І.</p>
<p>Колеги, ми зайшли в розгляд 4313-д. Виглядає так, що на нього немає підтримки ані в коаліції, ані в опозиції, немає підтримки ані на вулицях, ані в урядових будівлях. Враховуючи, що це зараз єдиний текст, який винесений на розгляд, я можу сказати одразу позицію фракції "Голос": ми за цей закон зараз будемо голосувати червоними кнопками, за що закликаю і інших.</p>
<p>Дякую.</p>
<p></p>
<p>ГОЛОВУЮЧА. Давид Арахамія, "Слуга народу".</p>
<p></p>
<p>14:42:17</p>
<p>АРАХАМІЯ Д.Г.</p>
<p>Колеги, є пропозиція. Враховуючи те, що ми зайшли в розгляд питання і не можемо вже скасувати, зняти з порядку денного це питання, але нам потрібно зберегти можливість для цього, зараз не підтримувати цей законопроект. Цей законопроект уже тоді можна буде зняти взагалі з питання. Внесемо новий законопроект, усі фракції разом зберемося в робочій групі, внесемо, підтримаємо в залі для того, щоб з нового року запрацювала нова система.</p>
<p>Дякую.</p>
<p></p>
<p>ГОЛОВУЮЧА. Ви, звичайно, заплутаєте всіх.</p>
<p>Шановні керівники фракцій і груп, а можна вас запросити на дві хвилини сюди до мене в президію.</p>
<p>Тарас Батенко, можна підійти, вас попросити підійти до мене.</p>
<p>Шановні колеги, давайте ми займемо всі свої місця і приймемо рішення по законопроекту 4313-д.</p>
<p>Отже, ви слухали виступи всіх керівників фракцій і груп, чули всі позиції політичні, які є. Рішення зараз тут буде непросте, тому що дальше треба розуміти, що буде далі з подібними законопроектами, які мають бути розглянуті і підготовлені в комітеті профільному. Але я змушена поставити проект Закону про внесення змін Податкового кодексу України та інших законодавчих актів про перенесення термінів набрання чинності норм щодо детінізації розрахунків в сфері торгівлі та послуг та лібералізації застосування реєстраторів розрахункових операцій фізичними особами – платниками єдиного податку (номер 4313-д) на голосування. Прошу визначатися голосуванням стосовно цього закону. Це голосування за цей закон.</p>
<p>Прошу визначатися та голосувати. Я ставлю його… Ще раз, реєстраційний номер 4313-д: проект Закону про внесення змін Податкового кодексу України та інших законодавчих актів про перенесення термінів набрання чинності норм щодо детінізації розрахунків в сфері торгівлі та послуг та лібералізації застосування реєстраторів розрахункових операцій фізичними особами – платниками єдиного податку за основу. Будь ласка, визначаємося. Голосуємо.</p>
<p></p>
<p>14:54:46</p>
<p>За-17</p>
<p>Проти – 228.</p>
<p>Будь ласка, покажіть по фракціях: "Слуга народу" – 13, "Опозиційна платформа – За життя" – 0, "Європейська солідарність" – 0, "Батьківщина" – 0, партія "За майбутнє" – 0, "Голос" – 0, "Довіра" – 0, позафракційні – 4.</p>
<p>Я не розумію, на що було виносити цей закон і рішення таке ганебне приймати. Давайте ми всі будемо відповідально ставитися до тих людей, які стоять біля Верховної Ради.</p>
<p>Шановні народні депутати, ми переходимо до Закону 4120, це друге читання, проект Закону про внесення змін до розділу XX "Перехідні положення" Податкового кодексу України (щодо особливостей адміністрування податків в цілях фінансування видатків, визначених пунктами 31-34 статті 14 Закону України "Про Державний бюджет України на 2020 рік"). Доповідач – голова Комітету з питань фінансів, податкової та митної політики Гетманцев Данило Олександрович.</p>
<p>Нагадую, це друге читання у нас. Чи є в когось пропозиції по своїх правках, шановні колеги? Є якісь в когось зауваження чи пропозиції по правках? Немає. Можемо голосувати?</p>
<p>Давид Арахамія. Давид Арахамія. Нема ні в кого пропозицій по правках до 4120?</p>
<p></p>
<p>14:57:24</p>
<p>АРАХАМІЯ Д.Г.</p>
<p>Колеги, дякую вам за те, що підтримали цей законопроект в першому читанні. Між першим та другим фактично не відбулось ніяких змін. Ми також працюємо над тим, щоб 10,4 мільярда гривень поступило на рахунки бюджету в цьому році, з яких 1,4 мільярда будуть надані на виплату заборгованості по зарплаті шахтарям, а решта піде в коронавірусний фонд боротьби з коронавірусом для того, щоб зараз реагувати на ті виклики, які мають ці пов'язані два законопроекти 4120 та 4119.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Отже, ставлю на голосування проект Закону про внесення змін до розділу XX "Перехідні положення" Податкового кодексу України (щодо особливостей адміністрування податків в цілях фінансування видатків, визначених пунктами 31-34 статті 14 Закону України "Про Державний бюджет України на 2020 рік").</p>
<p>Прошу прийняти в другому читанні та в цілому з необхідними техніко-юридичними правками. Шановні колеги, прошу голосувати.</p>
<p></p>
<p>14:58:52</p>
<p>За-272</p>
<p>Рішення прийнято.</p>
<p>Прошу показати по фракціях. Дякую.</p>
<p>Шановні колеги, ставиться до розгляду проект Закону про внесення змін до Закону України "Про Державний бюджет України на 2020 рік" (щодо реалізації положень статті 11 Закону України "Про ринок природного газу") (реєстраційний номер 4119), це теж друге читання. Доповідач – заступник голови Комітету з питань бюджету Трухін Олександр Миколайович.</p>
<p>Будь ласка, займіть свої місця.</p>
<p>Олександр Трухін.</p>
<p></p>
<p>14:59:46</p>
<p>ТРУХІН О.М.</p>
<p>Дякую.</p>
<p>Шановна Олена Костянтинівна, шановні народні депутати, законопроект 4119 Верховною Радою 4 листопада прийнято за основу, за дорученням бюджетного комітету доопрацювати до другого читання за скороченою процедурою.</p>
<p>Відповідно до статті 116 Регламенту до комітету надійшли пропозиції народних депутатів згруповані у порівняльній таблиці у кількості 203 пропозиції. І за результатами опрацювання таких пропозицій у комітеті за участю представників Міністерства фінансів та Рахункової палати було враховано 21 пропозиція, а 182 пропозиції було відхилено.</p>
<p>Зокрема, в остаточній редакції законопроекту враховано пропозиції комітету у вирішенні щодо першого читання, а саме щодо уточнення показників видатків відповідно до прийнятого 3 листопада законопроекту 3040-а, та передбачено погодження надання державних гарантій з комітетом для забезпечення парламентського контролю. А також інші пропозиції, зокрема щодо виключення статті 29 закону для узгодження правових норм і у зв'язку з відповідним рішенням Конституційного Суду, доповнення статтею, згідно з якою за період карантину за рахунок бюджетних призначень за програмою щодо оздоровлення і відпочинку дітей…</p>
<p></p>
<p>ГОЛОВУЮЧА. 10 секунд давайте.</p>
<p></p>
<p>15:01:06</p>
<p>ТРУХІН О.М.</p>
<p>Таким чином Комітет з питань бюджету рекомендує Верховній Раді законопроект 4119 прийняти в другому читанні та в цілому як закон з урахуванням підтриманих пропозицій, у запропонованій комітетом остаточній редакції, викладеній у порівняльній таблиці до законопроекту, та внесення необхідних техніко-юридичних і редакційних правок.</p>
<p></p>
<p>ГОЛОВУЮЧА. Дякую. Зрозуміло, дякую вам.</p>
<p>Хто буде наполягати на своїх правках, скажіть, будь ласка. Южаніна Ніна Петрівна. Хто ще? Все?</p>
<p>Так, будь ласка, Ніна Южаніна. На яких правках ви будете наполягати?</p>
<p></p>
<p>15:01:43</p>
<p>ЮЖАНІНА Н.П.</p>
<p>Починаємо із 47 поправки.</p>
<p>Шановні колеги, якщо у попередньому законопроекті все ж таки поправка моя була повністю врахована, і є можливість, щоб той законопроект запрацював, то до цього законопроекту чомусь комітет віднісся безвідповідально.</p>
<p>Повертаємося до того, що я говорила. Для того, щоб нам забезпечити надходження у спеціальний фонд додаткові кошти в сумі 10,8 мільярда, які ми будемо спрямовувати на виплату шахтарям і у фонд COVID, нам треба зробити все, щоб підприємства і "Укрнафта", і НАК "Нафтогаз" при сплаті із авансових платежів податків не враховували результати фінансової діяльності, яка вже у них є. Тому поправка саме 47 стосується надходжень від "Укрнафти" податку на прибуток. Моя поправка стосується, щоб "Укрнафта" не враховувала в сумі отриманої передоплати і нарахованому податку збитки, які у неї є, щоб забезпечити…</p>
<p></p>
<p>ГОЛОВУЮЧА. Ви будете ставити її на голосування, 47 правку, правильно? Будь ласка, включіть Ніні Петрівні мікрофон.</p>
<p></p>
<p>15:03:01</p>
<p>ЮЖАНІНА Н.П.</p>
<p>Я буду ставити на підтвердження. Я говорила із спеціалістами НАК "Нафтогазу", я сподіваюся, що комітет і Мінфін мене чує, і насправді ми зараз зможемо поставити на підтвердження, і підтримаємо цю поправку.</p>
<p></p>
<p>ГОЛОВУЮЧА. Ви зараз говорите про поправку 47, Ніна Петрівна, вона відхилена.</p>
<p></p>
<p>15:03:20</p>
<p>ЮЖАНІНА Н.П.</p>
<p>Вчора на комітеті чомусь була відхилена. Сьогодні в залі вже з'ясувалося, що треба її підтримати.</p>
<p></p>
<p>ГОЛОВУЮЧА. Будь ласка, від комітету прокоментуйте, будь ласка, позицію вашу.</p>
<p></p>
<p>15:03:31</p>
<p>ТРУХІН О.М.</p>
<p>Правка відхилена. Правка розбалансує законопроект, і якщо ми її врахуємо, то ми не зможемо провести всі ці взаєморахунки та операції. І реальне надходження коштів до держбюджету не відбудеться. Тому законопроект просто буде проголосований і ляже в шухляду. Тому голосувати за це не можна. Це позиція і Міністерства фінансів, і комітету.</p>
<p>Дякую.</p>
<p></p>
<p>ГОЛОВУЮЧА. Це правка 47, вона у мене в таблиці є відхилена, вона відхилена. Ніна Петрівна, ви будете ставити її на підтвердження чи ви будете її ставити на врахування, я не розумію? Якщо вона відхилена, то на врахування.</p>
<p>Будь ласка, ставиться на врахування правка номер 47 Ніни Южаніної. Прошу визначатись.</p>
<p></p>
<p>15:04:31</p>
<p>За-82</p>
<p>Рішення не прийнято.</p>
<p>Яка наступна ваша правка?</p>
<p></p>
<p>15:04:37</p>
<p>ЮЖАНІНА Н.П.</p>
<p>50 поправка. Шановний колега заступник чи голова комітету, ви зараз сказали неправду, тому що якраз… тоді ви обманюєте, що у вас не вистачає в цьому взаємозаліку грошей і ви будете використовувати інші доходи того ж НАК або дасте можливість "Укрнафті" не сплачувати ті платежі. І тоді ви всі помиляєтесь, коли говорите, що будете голосувати за цей законопроект, бо гроші підуть на COVID і підуть на виплату шахтарям. Тут цього немає, немає запобіжників, які б не дозволили "Укрнафті", наприклад, враховувати податковий кредит, вона має на це право. Тому я говорю, щоб з усієї передоплати заплатили податок на додану вартість, як це має відбуватись по цій схемі, яку запропонували всі спільно. Для того, щоб вона відбулася, треба підтримати цю поправку. Інакше ви запропонували розбалансування, а не я.</p>
<p></p>
<p>ГОЛОВУЮЧА. Позиція комітету, будь ласка.</p>
<p></p>
<p>15:05:43</p>
<p>ТРУХІН О.М.</p>
<p>Позиція комітету точно така ж, як і по попередній правці.</p>
<p>Ніна Петрівна, я вам хочу відповісти. Я дуже вірю в порядність цих двох контрагентів та Міністерства фінансів та про узгоджену позицію. Гроші надійдуть, гроші будуть сплачені і шахтарям, і по всіх потребах, котрі є зараз у нас щодо Міністерства охорони здоров'я.</p>
<p>Тому, Ніна Петрівна, моя пропозиція не ставити далі ці поправки, тому що вони не підтримуються залом. Позиція комітету – відхилити. Не розбалансовуйте законопроект.</p>
<p>Дякую.</p>
<p></p>
<p>ГОЛОВУЮЧА. Ніна Петрівна, наполягаєте на голосуванні? Наполягаєте.</p>
<p>Прошу, ставиться правка номер 50 Ніни Петрівни Южаніної на врахування. Прошу голосувати.</p>
<p></p>
<p>15:06:49</p>
<p>За-70</p>
<p>Рішення не прийнято.</p>
<p>Наступна ваша правка. Прошу, пані Ніно.</p>
<p></p>
<p>15:06:53</p>
<p>ЮЖАНІНА Н.П.</p>
<p>Шановні колеги, а наступна поправка якраз стосується НАК "Нафтогаз", номер її 54.</p>
<p>Коли "Нафтогаз" отримає компенсацію, то прочитайте, будь ласка, що зараз написано в лівій стороні нашої таблиці: вони мають право враховувати результати діяльності за 20-й і 21-й рік. Тобто з компенсації напрямку сплатити передоплату вони не вбачають, тому що в них не вистачає фінансового результату, вони хочуть враховувати збитки.</p>
<p>НАК "Нафтогаз" зараз збитковий – мінус 11 мільярдів. Тому ви берете гроші, які не зможете отримати з податку на прибуток в наступних роках і за 20-й рік, і за 21-й рік. Отак зараз виглядає схема, і спеціалісти, з якими я говорила, погоджуються з цим.</p>
<p>Тому я запропонувала прибрати цей "хвіст" в даній нормі для того, щоб не забирати з НАКу наперед на два роки податок на прибуток, а брати виключно із конкретної цифри, яку отримає НАК, помножити на 18 і забрати в бюджет податок на…</p>
<p></p>
<p>ГОЛОВУЮЧА. Позиція комітету, будь ласка.</p>
<p></p>
<p>15:08:04</p>
<p>ТРУХІН О.М.</p>
<p>Відхилено. Не підтримуємо.</p>
<p></p>
<p>ГОЛОВУЮЧА. Ще раз, будь ласка, не почула.</p>
<p></p>
<p>15:08:18</p>
<p>ТРУХІН О.М.</p>
<p>Відхилено. Не підтримано комітетом.</p>
<p></p>
<p>ГОЛОВУЮЧА. Прокоментуйте, будь ласка, чому.</p>
<p></p>
<p>ТРУХІН О.М. Коментар такий самий. Ніна Петрівна, якщо ми приймемо хоч одну з ваших правок, цей законопроект буде неробочим, обіг коштів буде заблоковано, і ми прийнятий законопроект не зможемо реалізувати. До ковідного фонду не надійде 8,9 мільярда, шахтарі не отримають свої заробітні плати. Будь ласка, давайте зупинимось. Якщо є воля залу, давайте голосувати червоною і переходити за прийняття закону за основу.</p>
<p>Дякую. Номер правки 54.</p>
<p></p>
<p>ГОЛОВУЮЧА. Ставлю правку номер 54 на врахування Ніни Петрівни Южаніної. Прошу голосувати.</p>
<p></p>
<p>15:09:24</p>
<p>За-75</p>
<p>Рішення не прийнято.</p>
<p>Ніна Петрівна, ще у вас багато правок, скажіть чесно?</p>
<p></p>
<p>15:09:28</p>
<p>ЮЖАНІНА Н.П.</p>
<p>Декілька поправок. Наступна 97 поправка.</p>
<p></p>
<p>ГОЛОВУЮЧА. 97-а, будь ласка.</p>
<p></p>
<p>ЮЖАНІНА Н.П. Шановні колеги, просто не допрацювали цей проект закону. Ми ж абсолютно чітко усвідомлюємо, що ця оборудка пройде, але для того, щоб гроші були для ковідного фонду і для виплати шахтарям, невраховані поправки дають можливість зараз, те, що говорить пан Олександр, якимось чином добирати з інших джерел гроші для того, щоб закривати всю цю операцію, яка планується. Тому я думаю, що всі категорично проти цього, але зараз змовчуєте. Навіщо ви даєте таку можливість зараз перетворити хорошу операцію з хорошими намірами на операцію, яка буде не здійснена в прозорий спосіб, будуть підганятися різні суми і використовуватися різні схеми.</p>
<p>Ще раз повторюю, НАК не заплатить податок на прибуток ні за 2020 рік, ні за 2021 рік. Ви прийняли тільки що, проголосувавши червоними за попередню поправку. Прошу поставити 97 поправку, бо тут якраз стосується сплати податку на прибуток "Укрнафтою".</p>
<p></p>
<p>ГОЛОВУЮЧА. Ставлю на голосування 97 поправку Ніни Петрівни Южаніної про врахування її. Будь ласка, голосування.</p>
<p></p>
<p>15:10:56</p>
<p>За-84</p>
<p>Рішення не прийнято.</p>
<p>Будь ласка, наступна правка ваша, Ніна Петрівна.</p>
<p></p>
<p>15:11:01</p>
<p>ЮЖАНІНА Н.П.</p>
<p>139 поправка. Вона стосується того (шановні колеги, прошу послухати), оцю всю суму заборгованості по двох платежах, які має погашати "Укрнафта", це мається на увазі по ренті і всі заборгованості, які в них зараз є перед бюджетом по штрафах, пенях, довідку має надати Державна податкова служба.</p>
<p>Скажіть, будь ласка, я дала поправку, щоб вона була погоджена з Міністерством фінансів. Міністерство фінансів не хоче на себе брати зобов'язання і не підтримало, відповідальність, вірніше, і не підтримало цю поправку. Тобто у нас винуватою в усьому, коли які суми вибере до погашення "Укрнафтою" заборгованості, буде виключно Державна податкова служба. Мені здається, що якби ми ще включити Міністерство фінансів, яке більш відповідальне і якому ми як міністерству маємо довіряти, бо це орган, який скоординовує роботу податкової служби, ми би були впевнені, що це буде не вибіркова заборгованість, не та заборгованість, яка подобається до погашення "Укрнафті"...</p>
<p></p>
<p>ГОЛОВУЮЧА. Дякую.</p>
<p>Ставлю на голосування поправку номер 139 Ніни Петрівни Южаніної на врахування. Прошу голосувати.</p>
<p></p>
<p>15:12:31</p>
<p>За-78</p>
<p>Рішення не прийнято.</p>
<p>Наступна ваша правка, будь ласка.</p>
<p></p>
<p>15:12:36</p>
<p>ЮЖАНІНА Н.П.</p>
<p>Наступна 184 поправка. Шановні колеги, процедура передбачає наступне. Коли відбудеться операція в один чи в два підходи в операційній через Державне казначейство, на всіх спеціальних рахунках Державного казначейства, "Укрнафти" і НАК "Нафтогаз" буде по нулях. І тут далі йде обов'язок "Укрнафти" протягом 10 днів відкликати всі позови в судах. Якщо вона цього не робить, то протягом 5 днів НАК "Нафтогаз" повертає в бюджет всю суму, яка була перерахована "Укрнафті".</p>
<p>Я питаю, а де через 15 днів у НАКу візьмуться гроші? Це за рахунок збитків, тому що ніхто не хоче відповідати зараз за цю операцію, перекладається вся відповідальність на НАК "Нафтогаз". Мені здається, що без цього запобіжника ми просто НАК "Нафтогаз" зараз заганяємо ще більше в збитковість, а, можливо, навіть і в знищення цієї структури. Тому прошу цю поправку підтримати хоча би ключову, щоб відповідальність була за всіма організаторами цієї схеми, а не за НАК…</p>
<p></p>
<p>ГОЛОВУЮЧА. Позиція комітету, будь ласка.</p>
<p></p>
<p>15:13:47</p>
<p>ТРУХІН О.М.</p>
<p>Не підтримати категорично.</p>
<p></p>
<p>ГОЛОВУЮЧА. Ставиться на голосування правка номер 189 Ніни Петрівни Южаніної на врахування. Прошу голосувати.</p>
<p></p>
<p>15:14:11</p>
<p>За-88</p>
<p>Рішення не прийнято.</p>
<p>Ніна Петрівна, ще є правка? Немає.</p>
<p>Хто ще має правки, будь ласка? Будь ласка, Холодов, "Слуга народу". Ваш номер правки?</p>
<p></p>
<p>15:14:24</p>
<p>ХОЛОДОВ А.І.</p>
<p>Шановні колеги, моя правка номер 25 стосується перенесення заявлених авторами додаткових 12 мільярдів гривень із спеціального фонду до загального фонду держбюджету. У нас кінець року і величезна діра у бюджеті, ми не маємо як профінансувати видатки і тому я вважаю за потрібне направити ці 12 мільярдів гривень, якщо вони дійсно будуть, в чому я маю великі сумніви, у загальний фонд для фінансування заробітних плат, пенсій та інших загальнодержавних видатків.</p>
<p>Наповнення фонду COVID наприкінці року додатковими коштами не має жодного сенсу, ви всі бачили інформацію Мінфіну про те, що за півроку близько 30 відсотків коштів фонду не були використані, а більша частина інших коштів пішла на ремонт доріг, а не підготовку до нової хвилі пандемії. У загальному фонді держбюджету ці кошти дуже потрібні, інакше емісія гривні.</p>
<p>Прошу...</p>
<p></p>
<p>ГОЛОВУЮЧА. Позиція комітету.</p>
<p></p>
<p>15:15:36</p>
<p>ТРУХІН О.М.</p>
<p>Позиція комітету: ми не підтримуємо. Хочу повідомити своєму колезі, що вчора бюджетний комітет зняв з дорожнього напрямку більше 2 мільярдів гривень та підтвердив рішення уряду, і направив на боротьбу з коронавірусом, на закупівлю тестів та кисню для хворих. І гроші йдуть не тільки на ремонти, як ви кажете, колего. А ці гроші потрібні в коронавірусному фонді, тому що на сьогоднішній день Кабінет Міністрів прийняв дуже багато уже рішень, під котрі потрібні реальні кошти.</p>
<p>Тому ми не можемо підтримати правку колеги, на жаль. Є пропозиція відхилити від комітету.</p>
<p></p>
<p>ГОЛОВУЧА. Зрозуміло.</p>
<p>Значить, ставиться на голосування правка номер 25 народного депутата Холодова на врахування. Прошу голосувати. Правка номер 25.</p>
<p></p>
<p>15:16:36</p>
<p>За-48</p>
<p>Рішення не прийнято.</p>
<p>Є у вас ще правки? Будь ласка, пан Холодов.</p>
<p></p>
<p>15:16:41</p>
<p>ХОЛОДОВ А.І.</p>
<p>Дякую.</p>
<p>Правка номер 130. Моя правка найважливіша в цьому законопроекті. Я пропоную прямо зазначити черговість виконання своїх обов'язків сторонами цього законопроекту. Я пропоную чітко встановити, що першою погашає свої податкові борги "Укрнафта", а вже потім НАК сплачує "Укрнафті" за газ, а держава надає компенсацію "Нафтогазу". Лише така черговість повністю убезпечить і захистить інтереси держави.</p>
<p>Також правка передбачає, що в "Укрнафти" є 15 днів для виконання своїх обов'язків, щоб виконати весь механізм до кінця року. Не виконають – до побачення.</p>
<p>Прошу підтримати цю правку, це найбільш важлива норма законопроекту. Давайте не залишати визначення черговості на розсуд Кабміну.</p>
<p>Дякую.</p>
<p></p>
<p>ГОЛОВУЮЧА. Позиція комітету.</p>
<p></p>
<p>15:17:41</p>
<p>ТРУХІН О.М.</p>
<p>Відхилено.</p>
<p></p>
<p>ГОЛОВУЮЧА. Ставлю на голосування правку номер 130 народного депутата Холодова на врахування. Прошу голосувати.</p>
<p></p>
<p>15:18:00</p>
<p>За-48</p>
<p>Рішення не прийнято.</p>
<p>Є у вас ще правка, пане Холодов? Будь ласка, ще одну.</p>
<p></p>
<p>15:18:05</p>
<p>ХОЛОДОВ А.І.</p>
<p>Дякую.</p>
<p>Правки номер 160, 165, 169, 171. Якщо можливо, дайте 3 хвилини, щоб ці правки разом.</p>
<p></p>
<p>ГОЛОВУЮЧА. 2 хвилини, будь ласка, доповідайте.</p>
<p></p>
<p>15:18:19</p>
<p>ХОЛОДОВ А.І.</p>
<p>Дякую.</p>
<p>Шановні колеги, дивіться, "Прикінцевими положеннями" законопроекту передбачено, що "Укрнафта" надає гарантії відмови від адміністративних та судових претензій щодо погашення податкових боргів. Окей, хоча ця норма і є неконструктивною, але ми, мабуть, ще раз наступаємо на ті ж самі граблі.</p>
<p>Але, якщо ми вже визначаємо такі гарантії з боку "Укрнафти", чому не встановити аналогічної гарантії щодо ПДВ та податку на прибуток, що виникнуть у "Укрнафти" за результатом виконання норм законопроекту? А це 12 мільярдів гривень. Це логічно і захищає інтереси держави. Тому я пропоную розповсюдити гарантії "Укрнафти" на всі податкові зобов'язання за цим законопроектом.</p>
<p>Так само пропоную, щоб нові податкові зобов'язання "Укрнафти" за результатом виконання цього законопроекту вважались узгодженими в момент їх погашення. Це хоча б якимось чином убезпечить державу від наступних судових претензій "Укрнафти" у майбутньому. Прошу проявити державницьку позицію та підтримати мої правки.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Назвіть ще раз, будь ласка, правки, які ви хочете на врахування. 160-а, а далі?</p>
<p></p>
<p>15:19:37</p>
<p>ХОЛОДОВ А.І.</p>
<p>160, 165, 169, 171.</p>
<p></p>
<p>ГОЛОВУЮЧА. Є. Ставлю на голосування правку номер 160 народного депутата Холодова на врахування. Прошу голосувати.</p>
<p></p>
<p>15:20:01</p>
<p>За-30</p>
<p>Рішення не прийнято.</p>
<p>Ставлю на голосування правку номер 165 народного депутата Холодова на врахування. Прошу голосувати.</p>
<p></p>
<p>15:20:22</p>
<p>За-36</p>
<p>Рішення не прийнято.</p>
<p>Ставлю на голосування поправку номер 169 народного депутата Холодова на врахування. Прошу голосувати.</p>
<p></p>
<p>15:20:42</p>
<p>За-35</p>
<p>Рішення не прийнято.</p>
<p>Ставлю на голосування правку номер 171 народного депутата Холодова на врахування. Прошу голосувати.</p>
<p></p>
<p>15:21:03</p>
<p>За-34</p>
<p>Рішення не прийнято. Дякую.</p>
<p>Хто ще має правки на свої якісь..., прошу підняти руку. Хто ще має на врахування, будь ласка? Немає? Дякую.</p>
<p>Є ще правки на підтвердження, я так розумію. Ніно Петрівно, будь ласка. Багато їх у вас на підтвердження?</p>
<p></p>
<p>15:21:24</p>
<p>ЮЖАНІНА Н.П.</p>
<p>Я спробую поставити тільки одну поправку номер 7, вона якраз авторства Олександра Трухіна. Скажіть, будь ласка, все ж таки якщо дохідна частина (стаття 1 Закону України про державний бюджет) збільшується лише на 42 мільярди 504 мільйони 883 тисячі гривень в першому читанні, так точно була б змінена і видаткова частина. Зараз ви подали поправку, збільшуючи видаткову частину. За рахунок чого?</p>
<p></p>
<p>ГОЛОВУЮЧА. Позиція комітету.</p>
<p></p>
<p>15:22:00</p>
<p>ТРУХІН О.М.</p>
<p>За рахунок ресурсу, котрий відображений у законопроекті. Ніно Петрівно, ви сказали номер 7, це правка Торохтія.</p>
<p></p>
<p>ГОЛОВУЮЧА. Це правка Торохтія, вона відхилена, Ніно Петрівно.</p>
<p></p>
<p>ТРУХІН О.М. І вона відхилена, да. Дякую.</p>
<p><i>(Шум у залі)</i></p>
<p></p>
<p>ГОЛОВУЮЧА. Ви сказали 7. Але якщо 8, тоді позиція комітету по правці 8, будь ласка.</p>
<p></p>
<p>15:22:20</p>
<p>ТРУХІН О.М.</p>
<p>Позиція по правці 8 – врахувати. Враховано. І ресурс забезпечений за допомогою тих рішень, котрі прийняті в законопроекті. Тому він наповнюється дохідною частиною.</p>
<p>Дякую.</p>
<p></p>
<p>ГОЛОВУЮЧА. Ставиться на голосування правка на підтвердження номер 8, правка народного депутата Трухіна. Прошу голосувати.</p>
<p></p>
<p>ТРУХІН О.М. Прошу підтримати.</p>
<p></p>
<p>15:22:58</p>
<p>За-203</p>
<p>Рішення не прийнято.</p>
<p>Чи є ще в когось якісь поправки на підтвердження? На підтвердження, пан Холодов хоче поставити на підтвердження. Будете ставити на підтвердження? Давайте одну правку вашу, будь ласка.</p>
<p></p>
<p>15:23:14</p>
<p>ХОЛОДОВ А.І.</p>
<p>Правка номер 52. Я дуже швидко.</p>
<p></p>
<p>ГОЛОВУЮЧА. Чия це правка?</p>
<p></p>
<p>ХОЛОДОВ А.І. Це моя правка. Холодова.</p>
<p></p>
<p>ГОЛОВУЮЧА. Ви на підтвердження чи на врахування, я не можу зрозуміти? Знімається, я так розумію, розібралися, да. Є. Можемо голосувати, переходити до голосування? Шановні колеги, ми можемо переходити до голосування?</p>
<p>Керівники депутатських фракцій, готові голосувати? У вас на підтвердження чи на врахування? Народний депутат Долженков, будь ласка.</p>
<p>Колтунович, будь ласка. Номер правки назвіть, будь ласка.</p>
<p></p>
<p>15:24:23</p>
<p>КОЛТУНОВИЧ О.С.</p>
<p>Пані Олена, дивіться, я звертаю увагу на те, що 201 поправка, і я хотів… Якщо вона не пов'язана з тією, яку ми щойно ставили на підтвердження, то тоді можемо її не голосувати. Але якщо це та поправка, яка пов'язана, 201, з тією, бо тут із тексту не до кінця зрозуміло, то тоді її потрібно також буде ставити на підтвердження. Нехай бюджетний комітет профільний гляне 201 поправку, щоб ми не розбалансували проект закону і тоді поставимо її на підтвердження за необхідності. Але прошу позицію комітету спочатку.</p>
<p>Дякую.</p>
<p></p>
<p>ГОЛОВУЮЧА. Будь ласка, позиція комітету.</p>
<p></p>
<p>15:25:04</p>
<p>ТРУХІН О.М.</p>
<p>Вони не пов'язані. Давайте не ставити на підтвердження.</p>
<p></p>
<p>ГОЛОВУЮЧА. Позиція комітету. Вони не пов'язані чи пов'язані, я не зрозуміла?</p>
<p></p>
<p>ТРУХІН О.М. Не пов'язані.</p>
<p></p>
<p>ГОЛОВУЮЧА. Не пов'язані між собою. Ставити на підтвердження 201-у? Не ставити. Немає вимоги ставити. Дякую.</p>
<p>Є в когось ще правки чи немає? Готові голосувати? Окей.</p>
<p>Ставлю на голосування проект Закону про внесення змін до Закону України "Про Державний бюджет України на 2020 рік" (щодо реалізації положень статті 11 Закону України "Про ринок природного газу") (реєстраційний номер 4119). Ставиться на голосування прийняти даний законопроект у другому читанні та в цілому з необхідними техніко-юридичними правками. Прошу голосувати.</p>
<p></p>
<p>15:26:06</p>
<p>За-283</p>
<p>Рішення прийнято. Дякую.</p>
<p>Шановні колеги, в нас зараз є пару кадрових питань, зокрема проект Постанови про дострокове припинення повноважень народного депутата України Андрійовича Зіновія Мирославовича. Чи є потреба обговорювати? Немає потреби обговорювати. Хотів би Зіновій Мирославович… Спокійно, народні депутати. Хотів би виступити зі словом, однією хвилиною звернутися до вас. Давайте надамо йому слово для виступу.</p>
<p>Будь ласка, Зіновій Мирославович. Одна хвилина у вас є. Будь ласка, звертайтеся.</p>
<p></p>
<p>15:26:56</p>
<p>АНДРІЙОВИЧ З.М.</p>
<p>Доброго дня, шановні народні депутати, шановна головуюча! Я думаю, що нинішній день – це результат волевиявлення громади Надвірнянської ОТГ, яка повірила в мене вже вкотре. Вчетверте я став головою об'єднаної територіальної громади. <i>(Оплески) </i>З 2006 року по 2019 рік працював міським головою. Хочу подякувати всім за те, що мали можливість творити історію громади, історію України. Бо, повірте, на даний момент дуже відповідальна історична мить, мить, яка говорить про те, що тут твориться не тільки історія, а у першу чергу формується майбутнє об'єднаних територіальних громад. Саме реформа децентралізації, саме успішна реформа, яка на даний момент курсує в бік громад.</p>
<p>Хочу подякувати всім за конструктивну дискусію, за жваве… <i>(Оплески) </i></p>
<p></p>
<p>ГОЛОВУЮЧА. Дякуємо. Дуже дякуємо. Думаю, найкращим привітанням буде для Зіновія Мирославовича голосування зеленою кнопкою.</p>
<p>Ставлю на голосування проект Постанови про дострокове припинення повноважень народного депутата України Андрійовича Зіновія Мирославовича (законопроект номер 4368). Прошу голосувати.</p>
<p></p>
<p>15:29:01</p>
<p>За-306</p>
<p>Рішення прийнято.</p>
<p>Бажаємо вам, Зіновій Мирославович, подальших успіхів у вашій діяльності.</p>
<p>Наступне в нас теж кадрове питання. Шановні народні депутати, 17 листопада 2020 року Центральна виборча комісія зареєструвала народного депутата України, обраного на проміжних виборах народного депутата України 25 жовтня 2020 року в одномандатному виборчому окрузі номер 208, Гунька Анатолія Григоровича.</p>
<p>Відповідно до статті 79 Конституції України перед вступом на посаду народні депутати України складають присягу перед Верховною Радою України. Для складання присяги на трибуну запрошується народний депутат України Гунько Анатолій Григорович.</p>
<p>Будь ласка, пане Анатолію. <i>(Оплески) </i>Будь ласка.</p>
<p></p>
<p>ГУНЬКО А.Г. Радий вас вітати, шановні народні депутати.</p>
<p>Присягаю на вірність Україні. Зобов'язуюся усіма своїми діями боронити суверенітет, незалежність України, дбати про благо Вітчизни і добробут Українського народу.</p>
<p>Присягаю додержуватися Конституції України та законів України, виконувати свої обов'язки в інтересах усіх співвітчизників.</p>
<p>Дякую.</p>
<p></p>
<p>ГОЛОВУЮЧА. Дякуємо. Вітаємо вас з присягою. Дякую.</p>
<p>Надійшла відразу заява. Відповідно до частини першої статті 6, частини першої статті 13 Закону України "Про статус народного депутата України", частини третьої статті 60 Закону України "Про Регламент Верховної Ради України" повідомляє про входження до складу депутатської фракції політична партія "Слуга народу" у Верховній Раді України дев'ятого скликання Гунька... Як? Гунько Анатолій Григорович. Дуже дякую.</p>
<p>Шановні колеги, є у нас ще проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев’ятого скликання". Чи потребує це обговорення? Не потребує.</p>
<p>Ставлю на голосування проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев’ятого скликання" (реєстраційний номер 4371). Ставлю її на прийняття в цілому. Прошу голосувати.</p>
<p></p>
<p>15:32:18</p>
<p>За-290</p>
<p>Рішення прийнято. Дякую.</p>
<p>І останнє питання сьогоднішнього порядку денного – це проект Закону про внесення змін до деяких законодавчих актів України щодо впорядкування окремих питань організації та діяльності органів місцевого самоврядування та районних державних адміністрацій. Дуже важливий закон, це друге читання. Доповідач по ньому – голова Комітету з питань організації державної влади, місцевого самоврядування, регіонального розвитку та містобудування Клочко Андрій Андрійович. Ви будете доповідати? Гаразд.</p>
<p>Шановні колеги, це достатньо велика таблиця. Скажіть, будь ласка, в кого є зауваження, пропозиції по поправках? Бачу: Євтушок, Шкрум, Цимбалюк, Івченко. У кого ще є? Лозинський. Все?</p>
<p>Давайте підемо по порядку. Будь ласка, Сергій Євтушок, фракція "Батьківщина". Назвіть, будь ласка, поправку.</p>
<p></p>
<p>15:33:25</p>
<p>ЄВТУШОК С.М.</p>
<p>Дякую пані головуюча. Сергій Євтушок, Рівненщина, "Батьківщина".</p>
<p>Поправка 158. Шановні колеги, я дійсно хочу підтвердити слова віце-спікера, яка є головуючою на засіданні, що це надважливий закон. Адже з проходженням виборчої кампанії вже деякі органи місцевого самоврядування, об'єднані територіальні громади почали працювати, і з чим же вони стикнулися? А стикнулися з тим, що не передано майно, не передані фінансові зобов'язання.</p>
<p>І я хотів би подякувати голові комітету, і всьому комітету за те, що ви передаєте повністю все в об'єднані територіальні громади. Адже не може так бути, як і напіввагітна жінка або трішечки вагітна, так і об'єднана територіальна громада без повноважень і без майна. Тому я вам дякую і хочу сказати, що також є питання по ПМСД, по інших органах, які мають пройти перехідний період і в цей період отримати ліцензування.</p>
<p>Тому ставимо і голосуємо в цілому цей закон…</p>
<p></p>
<p>ГОЛОВУЮЧА. Тобто ви не ставите на врахування і на підтвердження, правильно я розумію, пане Сергію? Окей, є.</p>
<p>Далі, хто у нас? Альона Шкрум, будь ласка. Альона Шкрум – ні. Хто, не бачу? Вадим Івченко, будь ласка, номер правки назвіть, будь ласка.</p>
<p></p>
<p>15:34:52</p>
<p>ІВЧЕНКО В.Є.</p>
<p>Івченко, "Батьківщина". У мене є чотири правки: 4, 24, 41 і 64. І я прошу 2 хвилини виступ тоді.</p>
<p></p>
<p>ГОЛОВУЮЧА. Ви будете ставити їх на врахування, підтвердження, що це за правки?</p>
<p></p>
<p>ІВЧЕНКО В.Є. Це правки, які не враховані комітетом.</p>
<p></p>
<p>ГОЛОВУЮЧА. Тобто на врахування. Ви будете ставити їх на голосування?</p>
<p></p>
<p>15:35:17</p>
<p>ІВЧЕНКО В.Є.</p>
<p>Я не буду наполягати, я хочу виступити.</p>
<p></p>
<p>ГОЛОВУЮЧА. Будь ласка, 2 хвилини.</p>
<p></p>
<p>15:35:26</p>
<p>ІВЧЕНКО В.Є.</p>
<p>Дякую, пані головуюча.</p>
<p>На жаль, моя одна із правок, яка стосувалася саме земель об'єднаних територіальних громад. І я казав про наступне, що всі землі в незалежності від виду цільового призначення, які є, були, скажімо так, в сільських, селищних радах, при об'єднанні громад саме в тих межах мають входити в об'єднані територіальні громади. Це важливо закріпити з цим законом, тому що в майбутньому ми будемо передавати ці землі законом.</p>
<p>На жаль, ця правка не врахована, і ми знову будемо з вами дивитися, яким чином Держгеокадастр буде передавати. І ви знаєте, що він може передавати виключно сільськогосподарські землі, і в нас виникнуть питання по промисловим землям, по землям енергетики і так далі, і так далі, і так далі. Тому я хотів би, щоб ми, конечно, цю правку врахували, але, на жаль, комітет не врахував. А це важливі земельні питання для кожної об'єднаної територіальної громади.</p>
<p>І, пані головуюча, я хотів до вас звернутися. Ми тільки що були на вулиці, ви не розумієте, що там відбувається. 3:30, стоїть півтори тисячі людей, люди заряджені, вони зраджені. Ви один раз вже як монобільшість не проголосували за відповідні законопроекти, які виправляють ситуацію в РРО. Вони не просто вимагають, вони говорять: горить сарай – гори і хата. Вони готові йти у Верховну Раду і вимагати від кожного депутата голосування за законопроекти. У нас сьогодні є всі підстави, пане головуюча, поставити 3853-1 і 3853-2 зараз на голосування, щоб кожен депутат і кожна фракція показала свою позицію.</p>
<p>Та нам не можна зараз виходити на вулицю, тому що вони всіх нас вважають зрадниками! А це несправедливо! Коли опозиційні фракції, всі, які зараз сидять позаду, вимагають вас поставити у порядок денний і проголосувати законопроекти, які пройшли комітет згідно Регламенту, ви просто не ставите і знущаєтесь над людьми, які на морозі вже півдня стоять в оточенні кордонів. Тисячі кордонів…</p>
<p></p>
<p>ГОЛОВУЮЧА. Пане Вадиме, ви спокійніше реагуйте, будь ласка, особливо по відношенню до мене як пані головуючої. Я – пані Голова, поки що.</p>
<p>Давайте, Михайло Цимбалюк, будь ласка.</p>
<p></p>
<p>15:37:48</p>
<p>ЦИМБАЛЮК М.М.</p>
<p>Михайло Цимбалюк, "Батьківщина".</p>
<p>У мене тринадцять поправок, прошу мені дати 2 хвилини. І я не буду ставити питання про голосування кожної окремої правки.</p>
<p></p>
<p>ГОЛОВУЮЧА. Будь ласка, 2 хвилини. Михайло Цимбалюк.</p>
<p></p>
<p>15:38:03</p>
<p>ЦИМБАЛЮК М.М.</p>
<p>Михайло Цимбалюк, "Батьківщина".</p>
<p>Шановна головуюча, шановні колеги, шановні громадяни України! Насправді цей законопроект – це те саме, що монобільшість, як в народі кажуть, поставила віз спереду коней. Але краще пізно, як ніколи. У нас вийшла ситуація, коли провели вибори новостворених укрупнених районних рад, а не дали їм повноважень, і сьогодні депутати не знають, а що ж все-таки буде входити до їхнього кола повноважень.</p>
<p>Наступна річ. Там, де є відповідальні районні ради, які ще не склали повноваження, вони все-таки встигли передати майно новоствореним об'єднаним територіальним громадам. Але цей законопроект не дає відповідь, що таке об'єднана територіальна громада. І слід негайно вносити зміни в Конституцію, щоб це утворення було законним.</p>
<p>Наступна річ. Ми вважаємо, що все-таки впродовж всього, і справді комітет провів відповідну роботу, слід підготувати ще законопроекти, які поставлять усі крапки над "і". А що ж буде все-таки сьогодні новостворена районна рада, як формувати бюджет, як утримувати ту соціальну сферу, яка сьогодні перейде як в районні ради, так і в об'єднані територіальні громади? Складається враження, що центральна влада, перекладаючи повноваження на об'єднані територіальні громади, хоче руками цих депутатів все-таки оптимізувати, м'яко кажучи, соціальну сферу, а це дошкільні навчальні заклади, а це школи, це ФАПи та інша інфраструктура, яка сьогодні ще збережена на селі.</p>
<p>Фракція "Батьківщина" виступає за те, щоб...</p>
<p></p>
<p>ГОЛОВУЮЧА. Дякую, дякую.</p>
<p>Шановні колеги, я попрошу вас заходити в зал, займати свої місця, підготуватися до голосування. У нас ще є дві поправки Альони Шкрум, так, але я попрошу вже вас зайняти свої місця, бо ми переходимо до голосування зразу ж.</p>
<p>Будь ласка, Альона Шкрум.</p>
<p></p>
<p>15:40:37</p>
<p>ШКРУМ А.І.</p>
<p>Дякую. Шановні колеги! Шкрум Альона, фракція "Батьківщина". Надзвичайно важливий закон, і я дуже дякую комітету за те, що він його відпрацював. Більшість моїх поправок підтримана, і я теж за це дуже дякую і комітету профільному, і Асоціації міст, і юридичному управлінню. Я поставлю на підтвердження і попрошу підтримати на врахування лише дві свої поправки – 170-у та 172-у, і попрошу голосувати по кожній окремо.</p>
<p>Насправді ці поправки вносять зміни в блок про повноваження Кабінету Міністрів. Бачите, на сьогодні в статті 85 Конституції України сказано, що лише Верховна Рада за поданням Прем’єр-міністра призначає членів Кабінету Міністрів. Але, на жаль, у нас виникла ситуація і прогалина, коли якщо Прем’єр-міністр не подає кандидатуру на міністра, то Верховна Рада і не може його призначити і не може взагалі визначатися по новому міністру. А виконуючий обов'язки може залишатися роками на посаді виконуючого обов'язки члена уряду, при цьому не мати повноважень голосувати на уряді і, на жаль, очолювати міністерство без того, щоб Верховна Рада цю людину затвердила.</p>
<p>Тому цю прогалину і цю ситуацію треба врегулювали і треба прописати, що Прем’єр-міністр має 30 днів подати кандидатуру міністра у Верховну Раду в залу. Зала буде визначатися, призначити чи не призначити цю особу. І далі виконуючий обов'язки ніколи не буде постійним і ніколи не буде роками виконуючий обов'язки, бо за Конституцією лише ми з вами можемо визначати і призначати членів Кабінету Міністрів.</p>
<p>Тому я дуже прошу і підтримати цей закон, який "Батьківщина" буде обов'язково підтримувати, і підтримати місцеве самоврядування, і підтримати конституційні норми поправки 170, 172, які якраз врегульовують це питання.</p>
<p>Дуже всім дякую. Закон абсолютно правильний. Дякую.</p>
<p></p>
<p>ГОЛОВУЮЧА. Позиція комітету.</p>
<p></p>
<p>15:42:31</p>
<p>БЕЗГІН В.Ю.</p>
<p>Дякую.</p>
<p>Позиція по правках 170, 172 – відхилити. Ну, а зала нехай визначається.</p>
<p></p>
<p>ГОЛОВУЮЧА. Готові голосувати, шановні колеги?</p>
<p>Отже, ставлю на врахування правку номер 170 народної депутатки Альони Шкрум. Прошу голосувати.</p>
<p></p>
<p>15:43:15</p>
<p>За-285</p>
<p>Правка врахована.</p>
<p>Ставлю на голосування, на врахування правку номер 172 народної депутатки Альони Шкрум. Прошу голосувати.</p>
<p></p>
<p>15:43:44</p>
<p>За-286</p>
<p>Рішення прийнято.</p>
<p>Вітаю, Альоно Іванівно, вас з прийняттям такої гарної правки.</p>
<p>Є ще правка, я так розумію, Роман Лозинський, будь ласка. Фракція "Голос". Який у вас номер правки?</p>
<p></p>
<p>15:43:58</p>
<p>ЛОЗИНСЬКИЙ Р.М.</p>
<p>Шановні колеги, правка 120. Але я не буду наполягати, вона прийнята.</p>
<p>Зрештою я хочу від фракції "Голос" забрати максимум ще 30 секунд в зали і в місцевого самоврядування і сказати, що цей законопроект є абсолютно важливим, як і ряд інших законопроектів. Ні уряд, ні Верховна Рада, ні жоден інший не має права забирати в місцевого самоврядування їхні права і їхні можливості. Ми втратили дуже багато часу. Хаос – це те, що зараз панує в головах людей, які взяли на себе відповідальність. Голосуємо терміново.</p>
<p></p>
<p>ГОЛОВУЮЧА. Дякую дуже.</p>
<p>Шановні колеги, переходимо тоді до голосування. Ставлю на голосування проект Закону про внесення змін до деяких законодавчих актів України щодо впорядкування окремих питань організації та діяльності органів місцевого самоврядування та районних державних адміністрацій (реєстраційний номер 3651-д) прийняти в другому читанні та в цілому з необхідними техніко-юридичними правками.</p>
<p>Прошу голосувати. Дуже уважно, прошу голосувати.</p>
<p></p>
<p>15:45:21</p>
<p>За-301</p>
<p>Рішення прийнято.</p>
<p>Вітаю всіх авторів і всіх наших народних депутатів.</p>
<p>Шановні колеги, в мене є ще одне голосування. Я прошу вас розглянути таку можливість про включення до порядку денного і розгляду зараз законопроектів номер 3853, 3853-1, 3853-2. Прошу визначитись і голосувати. Шановні колеги, прошу визначитись і голосувати, добре подумавши про це.</p>
<p></p>
<p>15:46:11</p>
<p>За-138</p>
<p>Рішення не прийнято.</p>
<p>Покажіть, будь ласка, по фракціях: "Слуга народу" – 41, "Опозиційна платформа – За життя" – 12, "Європейська солідарність" – 19, "Батьківщина" – 18, "Партія "За майбутнє" – 12, "Голос" – 13, "Довіра" – 17, позафракційні – 6.</p>
<p>Шановні народні депутати, у нас ще є два оголошення. І вже дайте я завершу сьогоднішній день, пустіть мене додому. Відповідно надійшла заява про створення міжфракційного депутатського об'єднання про... Так, почекайте. Як вона називається тут? Вона називається "Чиста енергія – здорове довкілля". Співголови: Гончаренко, Єфімов, Клименко, Кучеренко, Лубінець, Лукашев і Кучеренко.</p>
<p>І ще одне оголошення. Про створення у Верховній Раді України дев'ятого скликання міжфракційного депутатського об'єднання "Гідрономіка". Співголови: Наталуха, Василенко та Ніколаєнко.</p>
<p>Вітаю вас зі створеннями потужних міжфракційних об'єднань.</p>
<p>Шановні колеги, дуже вам дякую сьогодні за співпрацю і за увагу, і за підтримку. Пленарне засідання Верховної Ради України оголошую закритим. Дякую.</p>
<p></p>
