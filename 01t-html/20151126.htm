Стенограма пленарного засідання
26 листопада 2015
&nbsp;
<p align=center>ЗАСІДАННЯ ТРИДЦЯТЬ ТРЕТЄ</p>
<p align=center>Сесійний зал Верховної Ради України</p>
<p align=center>26 листопада 2015 року, 10 година</p>
<p align=center>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>10:00:22</p>
<p>ГОЛОВУЮЧИЙ. Добрий ранок, шановні колеги народні депутати! Прошу, заходьте до зали, займайте свої місця у залі Верховної Ради, підготуйтеся до реєстрації. Шановні колеги, хочу підкреслити, що сьогодні теж є дуже важливий день з точки зору розгляду законопроектів. Я би виділив, напевно, деяких таких базових принципових речей, це питання децентралізації влади, які ми будемо сьогодні розглядати.</p>
<p>Як ви знаєте, раніше ми приймали рішення про те, що присвятимо цей день питанням освіти. Але за пропозицією Комітету профільного з питань освіти і науки ми визначили, що цей день відбудеться 10 грудня. Вони будуть більш ретельно до цього готуватись. Тому що Закон про освіту є дуже таким великим, його ще треба доопрацьовувати і обговорювати в стінах Верховної Ради України. Тому сьогодні у нас є децентралізація з двох частин. Це питання, пов'язані з адміністративними послугами. Я вважаю, що ми маємо в оцю таку маразматичну пострадянську гібридну систему, яка породжувала корупцію, просто знищити і зробити послуги для людей простішими, доступнішими. Їх має бути значно менше. І ми маємо сьогодні це проголосувати і зробити. Я думаю, що ми будемо тут єдині.</p>
<p>Друга&nbsp; позиція. У нас в країні 159 територіальних громад провели свої вибори. Фактично, ми маємо сьогодні утворені територіальні громади, їх треба сьогодні підтримати через прийняття технічних рішень, які дозволять їм уже бюджетуватись, фінансуватись, реєструватись так, як це необхідно, і це теж є важливе питання щодо децентралізації, створення на базовому рівні саме спроможних територіальних громад. Тому теж це є питання надзвичайно важливе.</p>
<p>І, напевно, я би виділив між іншими питаннями це питання Закону про державну службу. Сьогодні ми з вами маємо можливість, виходячи з того, що цей Закон про державну службу є надзвичайно важливим, і над ним працювали, я думаю, що більше року, років півтора комітет профільний, з експертним середовищем, з представниками фракцій провів, я вважаю, що титанічну роботу для того, щоб вийти хоча би на той документ, який би міг бути підтриманий в стінах українського парламенту. І саме головне, щоб ми з вами отримали в країні механізми по створенню професійної державної служби. В Україні має бути професійна армія, професійне військо. В Україні має бути професійний державний службовець, який не просто ходить на роботу, породжує корупцію і отримує заробітну плату, а який може абсолютно якісно виконувати свої обов'язки.</p>
<p>Це тільки декілька законів, які ми сьогодні будемо з вами розглядати. Ще один закон з пакету освітянських законів – це Закон про наукову і науково-технічну діяльність, який сьогодні підготовлений до другого читання. І, я думаю, що немає сенсу переносити його аж на 10 грудня, ми сьогодні зможемо його розглянути.</p>
<p>Декілька десятків, колеги, законів, до речі, зокрема, той, який дозволить нам до другого читання не великі пакети паперу носити, а отримувати в електронному вигляді відповідно всі матеріали для ефективної роботи. Це означає, що у нас буде можливість впровадження вже нових технологій в нашу з вами роботу.</p>
<p>Тому законів є багато, вони є потрібними. Тому я розраховую на те, що ми дуже предметно і дуже системно будемо працювати щодо прийняття рішень. До речі, ми вчора теж достатньо непогано попрацювали, і у вівторок у нас був достатньо результативний день. Тому, я думаю, що маємо продовжити ефективну роботу українського парламенту. Будь ласка, займайте свої місця, шановні колеги, розпочинаємо.</p>
<p>Будь ласка,&nbsp; шановні колеги, займайте свої…&nbsp; Будь ласка, колеги, займайте свої&nbsp; місця.</p>
<p>Шановні колеги, ми сьогодні розпочинаємо день з законів у другому читанні. Відповідно, будь ласка, прошу, швидше займайте свої місця, готуйтесь до реєстрації, ми зараз розпочнемо реєстрацію. Будь ласка, колеги,&nbsp; готуємося до реєстрації.&nbsp;</p>
<p>Будь ласка, готуємось до реєстрації. Прошу включити систему "Рада" для реєстрації.</p>
<p>&nbsp;</p>
<p>10:08:24</p>
<p>Шановні колеги, 316 народних депутатів у залі Верховної Ради України. Оголошую ранкове засідання Верховної Ради відкритим.</p>
<p>Шановні колеги, оголошення про створення міжфракційного депутатського об'єднання "Голос&nbsp; громади". Повідомляю вас про створення у Верховній Раді восьмого скликання міжфракційного депутатського об'єднання "Голос громади". Співголовами міжфракційного об'єднання "Голос громади" обрано народних депутатів Таруту Сергія Олексійовича, Домбровського Олександра Георгійовича і Скрипника Олексія Олексійовича, вони є членами цього об'єднання.</p>
<p>Колеги, проект Закону (реєстраційний номер 0954), проект Закону про внесення змін до деяких законодавчих актів України щодо реформування системи управління автомобільними дорогами загального користування, друге читання. Таблиця підготовлена. Запрошую до доповіді голову Комітету з питань транспорту Ярослава Васильовича Дубневича.</p>
<p>Будь ласка, Ярослав Васильович.</p>
<p>Колеги, прошу вашої уваги, давайте сконцентруємося, працюємо! І так: 0954, колеги,&nbsp; проект Закону про внесення змін до деяких законодавчих актів України щодо реформування системи управління автомобільними дорогами загального користування. Таблиця підготовлена…</p>
<p>Будь ласка, по правках.</p>
<p>1 поправка, Унгурян. Не наполягає.</p>
<p>2 поправка відхилена. Унгурян не наполягає.</p>
<p>18 поправка, Унгурян. Не наполягає.</p>
<p>Все. Фактично&nbsp; ми пройшли по поправках.</p>
<p>Шановні колеги, я просив би голову комітету, будь ласка, прокоментуйте закон. Колеги, ваша увага потрібна. Потім я дам&nbsp; можливість&nbsp; висловитись міністру.</p>
<p>&nbsp;</p>
<p>10:13:25</p>
<p>ДУБНЕВИЧ Я.В.</p>
<p>Шановний головуючий! Шановні народні депутати!&nbsp; Вашій&nbsp; увазі&nbsp; пропонується у&nbsp; повторному другому&nbsp; читанні Закон 0954 щодо передачі&nbsp; загальнодержавних доріг місцевого значення органам місцевого самоврядування. Цей закон вже вдруге&nbsp; заходить в сесійну залу. Ми, перше, від&nbsp; транспортного комітету просили, щоб його повернути на повторне&nbsp; друге читання, внісши низку поправок, одна з яких,&nbsp; на думку&nbsp; транспортного комітету, є дуже важливою. Що цей закон вступає в дію при&nbsp; умові&nbsp; створення дорожнього фонду.</p>
<p>У зв'язку з тим, що&nbsp; два законопроекти, які зареєстровані в Верховній Раді,&nbsp; 2724 та&nbsp; 2725&nbsp; підготовлені до&nbsp; першого читання, але 2724 вже пройшов&nbsp; головний&nbsp; комітет бюджетний&nbsp; про створення дорожнього фонду, а&nbsp; 2725 ще не розглядався, саме тому є пропозиція, щоб цей закон&nbsp; відправити на&nbsp; повторне друге читання і подавати його спільно, разом з&nbsp; двома законопроектами про створення&nbsp; дорожнього фонду. Якщо ми як народні депутати в цьому залі проголосуємо щодо передачі доріг загальнодержавних доріг місцевого&nbsp; значення органам місцевого&nbsp; самоврядування, ми зобов'язані&nbsp; забезпечити фінансування ремонту&nbsp; цих доріг.</p>
<p>Тому пропозиція моя як&nbsp; голови комітету: цей законопроект проголосувати щодо відправлення на повторне друге читання і розглядати цей законопроект в пакеті із законами 2724 та 2725 – щодо створення дорожнього фонду. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, хвилину, будь ласка, Анатолій Матвієнко, і потім міністра послухаємо.</p>
<p>&nbsp;</p>
<p>10:15:32</p>
<p>МАТВІЄНКО А.С.</p>
<p>Анатолій Матвієнко. Шановні колеги, цей закон, дійсно, є цікавим, з точки зору децентралізації доцільним, але ви маєте знати, що позиція поки що офіційна Міністерства&nbsp; фінансів заперечує створення дорожнього фонду. І оскільки це питання в самому уряді не узгоджено, то ми не можемо передавати дороги без відповідного механізму фінансування. Тому цей закон в цілому варто підтримати, але тільки після того, як ми приймемо Закон про дорожній фонд і його розподіл, в якій пропорції на місцеві бюджети і на державний, і тільки після того можемо голосувати за цей закон. Ми зараз можемо створити колізію і тому я прошу або зняти з розгляду, або проголосувати на повторне друге читання, але тільки після прийняття Закону про дорожній фонд. Дякую.</p>
<p>&nbsp;</p>
<p>ГОЛОВУЮЧИЙ. Колеги, будь ласка, Пивоварський, міністр. Будь ласка, Пивоварський.</p>
<p>&nbsp;</p>
<p>10:16:53</p>
<p>ПИВОВАРСЬКИЙ А.М.</p>
<p>Шановні колеги, доброго дня! Шановний пане Голово, сьогодні…</p>
<p>Так, чутно. Дуже дякую.</p>
<p>Шановний пане Голово, шановні колеги, сьогодні у нас була би можливість наблизити мрію українців до якісних європейських доріг на один крок ближче з прийняттям даного законопроекту, 0954. Даний законопроект є революційним, це те, що наші сусіди: білоруси, поляки, чехи, словаки, словенці і інші – вже пройшли. Цей законопроект не лише децентралізує дорожнє господарство і чітко визначає, хто несе відповідальність за дороги державного значення, за дороги місцевого значення, він також вводить поняття 7-річних контрактів на експлуатацію доріг, те, чого не було взагалі в цій країні ніколи. І жодна нормальна компанія, яка займається експлуатацією, не могла собі дозволити зробити нормальний інвестиційний горизонт для закупівлі техніки тощо.</p>
<p>Даний законопроект вводить поняття, нове поняття FIDIC, що означає, що будуть нові стандарти, міжнародні стандарти контролю якості інженерії. З іншого боку, враховуючи, що сьогодні, тільки що транспортний комітет змінив свою позицію щодо даного законопроекту, даний законопроект був…</p>
<p>&nbsp;</p>
<p>ГОЛОВУЮЧИЙ. Будь ласка, завершуйте, пане міністр.</p>
<p>&nbsp;</p>
<p>ПИВОВАРСЬКИЙ А.М. 15 секунд.</p>
<p>Я погоджуюсь з транспортним комітетом, якщо транспортний комітет так наполягає. Я дуже поважаю позицію транспортного комітету. Я погоджуюсь на те, щоб внести поправку, відкласти даний законопроект і приймати його разом вже з Законом про дорожній фонд.</p>
<p>&nbsp;</p>
<p>ГОЛОВУЮЧИЙ. Переносимо? Колеги… Добре, добре. Значить, ми тоді його відкладаємо. Домовились? За рішенням комітету ми його відкладаємо. Все, ми його обговорили, за рішенням комітету і вносимо в пакеті з трьох законів. Приймається така позиція? Пропозиція комітету була, ми її відкладаємо. Все є, обговорено рішення.</p>
<p>Ідемо далі, шановні колеги. Питання децентралізації, друге читання.</p>
<p>Шановні колеги, є пропозиція, щоб ми з вами зараз розглянули три закони: 2983, 2982&nbsp; і 2981. Ці закони всі пов'язані з точки зору децентралізації адміністративних послуг. Я думаю, що було би логічно, щоб ми зараз пройшли по таблицям по кожному з цих законів, а потім перейшли до голосування як пов'язаних законів. Немає заперечень? Рухаємося.</p>
<p>Будь ласка, 2983, Віктор Валерійович Галасюк, голова Комітету з питань промислової політики та підприємництва. Прошу, 2983, проект Закону про державну реєстрацію юридичних осіб, фізичних осіб - підприємців та громадських формувань.</p>
<p>Іде по поправкам або, будь ласка, 3 хвилини, прошу.</p>
<p>&nbsp;</p>
<p>10:21:25</p>
<p>ГАЛАСЮК В.В.</p>
<p>Шановний Володимир Борисович, шановні колеги народні депутати, представляю вашій увазі проект Закону 2983 про державну реєстрацію юридичних осіб, фізичних осіб - підприємців і громадських формувань. Це один з трьох законопроектів, який ми зараз будемо розглядати. Це справжня системна і глибока реформа реєстраційної системи України. Я коротко поясню, в чому полягає суть.</p>
<p>Суть полягає в тому, що перейти від жорсткої бюрократичної вертикалі, яка сьогодні існує в Міністерстві юстиції, до передачі цих функцій адміністративних, надання їх на місцях державними адміністраціями, нотаріусами, уповноваженими особами.</p>
<p>Що це дозволить мати? Це дозволить громадянам і підприємцям отримати якісно інший сервіс, причому не в режимі монополії, як це є сьогодні, а в режимі вільної конкуренції, понад 7 точок доступу тільки по нотаріусах по всій країні.</p>
<p>Це надзвичайно важливо. Що це дозволить зробити, ця реформа? Вона скоротить перелік документів, які вимагаються, вона запровадить абсолютно прозорий єдиний реєстр, який буде доступний всім громадянам і буде підконтрольний. Вона, що надзвичайно важливо, ця реформа передає на місця майже 1 мільярд гривень в місцеві бюджети. І я хочу наголосити, шановні колеги, що оце є саме приклад справжньої децентралізації, коли на місця передаються не просто відповідальність, не просто повноваження, а реальні ресурси.</p>
<p>Передбачається підвищення відповідальності реєстраторів, скасовуються паперові виписки, запроваджується електронний вигляд ведення через портал єдиних електронних сервісів. Уніфікуються процедури державної реєстрації юридичних осіб і фізичних осіб підприємців. Це справжній є проривний закон, і це є приклад плідної співпраці Міністерства юстиції, яке взяло на себе величезну роботу з розробки за основу цього законопроекту, і народних депутатів, авторів з усіх фракцій, із багатьох груп.</p>
<p>Шановні колеги, це є справжній системний крок до людей для того, щоб зробити сервіси доступнішими, для того, щоб зробити їх ближчими, для того, щоб ніхто не міг сказати, що десь існує корупція, десь існує бюрократія. Кожна місцева влада тепер буде знати, що від неї залежить якість тих послуг, яка надається.</p>
<p>Шановні колеги, я хотів би ще… Дайте, будь ласка…</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>ГАЛАСЮК В.В. Я хотів би наголосити на дуже важливому уточненню, яке пропонується до редакції комітету. Комітет пропонує прийняти законопроект 2983 у другому читанні та в цілому з урахуванням наступного уточнення. Оскільки ми відмовилися від банків як реєстраторів, то ми запровадили спеціальні акредитовані суб'єкти, оскільки…</p>
<p>&nbsp;</p>
<p>ГОЛОВУЮЧИЙ. Продовжуйте-продовжуйте, будь ласка.</p>
<p>&nbsp;</p>
<p>ГАЛАСЮК В.В. Сьогодні в Одесі створений і успішно функціонує Дім юстиції. Для того, щоб цей Дім юстиції міг продовжити функціонування, і ця позитивна практика могла бути поширена на інші міста України, ми передбачаємо наступну важливу правку в законопроекті. Пропонується доповнити законопроект наступним положенням. Прошу зафіксувати під стенограму.</p>
<p>В абзаці 5 пункту 7 частини першої законопроекту сторінки 9 та 10 рядок 39 в таблиці, правка 29. Слова "критерії та вимоги до яких, а також порядок проходження акредитації та моніторингу яких визначає Кабінет Міністрів України (далі – акредитовані суб'єкти)" виключити.</p>
<p>Натомість доповнити пункт 17 чотирма абзацами наступного змісту. "Акредитованим суб'єктом може бути юридична особа публічного права, у трудових відносинах з якою перебуває не менше, ніж три державні реєстратори, та яка до початку здійснення повноважень у сфері державної реєстрації прав уклала договір страхування цивільно-правової відповідальності з мінімальним розміром страхової суми в тисячу мінімальних розмірів заробітних плат.&nbsp; Договір з іншим суб'єктом державної реєстрації прав та/або нотаріусом у разі, коли акредитований суб'єкт здійснює повноваження виключно в частині забезпечення прийняття та видачі документів у сфері державної реєстрації прав. Акредитація суб'єктів та моніторинг відповідності таких суб'єктів вимогам акредитації здійснюється Міністерством юстиції України в порядку, встановленому Кабінетом Міністрів України".</p>
<p>Окрім цього, шановні колеги, в зв'язку з тим, що до цього законопроекту надійшла величезна кількість поправок,&nbsp; понад 80 звернень, 421 поправка від народних депутатів, з яких враховано повністю, частково або редакційно 259, відхилено 162, законопроект потребує також техніко-юридичного опрацювання, яке ми за вашим дорученням здійснимо спільно з юридичним управлінням.</p>
<p>Це такі правки, як зокрема зміна нумерації по низці статей: 17, 25, 27, 28 та інші. Тому, шановні колеги, звертаюся до вас з проханням, з пропозицією підтримати цю справжню, глибоку, радикальну реформу реєстраційної системи України, яка зробить сервіси ближчими до людей, яка забезпечить конкурентність їх надання, яка надасть додаткові бюджети для місцевих громад. І підтримати законопроект 2983 в редакції комітету з урахуванням тієї правки, яку я щойно озвучив, а також з техніко-юридичним опрацюванням.</p>
<p>Шановні колеги, прошу підтримати.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>&nbsp;</p>
<p>ГАЛАСЮК В.В. Володимир Борисович, ad hoc, ad hoc…</p>
<p>&nbsp;</p>
<p>ГОЛОВУЮЧИЙ. Ad hoc. Да.</p>
<p>&nbsp;</p>
<p>10:27:45</p>
<p>ГАЛАСЮК В.В.</p>
<p>Шановні колеги, у зв'язку з величезною кількістю правок та з тим, що законопроект носить цілісний характер в мене є пропозиція ad hoc проголосувати його без розгляду окремих поправок в редакції комітету і з врахуванням того, що я щойно озвучив під стенограму.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги народні депутати, займіть, будь ласка, свої місця, ми зараз будемо переходити до розгляду цього проекту закону. Будь ласка, займіть місця для голосування, колеги. Будь ласка, займіть місця для голосування. Прошу Павло Петренко міністр юстиції.</p>
<p>&nbsp;</p>
<p>10:28:28</p>
<p>ПЕТРЕНКО П.Д.</p>
<p>Шановні народні депутати, шановний Голово! Дійсно я хочу подякувати всім народним депутатам, які прийняли дуже активну участь в розробці цих 3 законів. Це той випадок, коли Верховна Рада спільно з урядом об'єдналися і протягом останніх 7 місяців зробили дуже якісний продукт, який стосується кожного українця.</p>
<p>Мова йде про те, що ми нарешті знищуємо один з найбільш корумпованих органів – Державну реєстраційну службу, яка була створена в 2011 році і ціль якої було створити перепони під час реєстрації, бюрократію і збирати хабарі.</p>
<p>Цими законами ми вводимо дуже багато новацій, які передбачають повну відмову Міністерством юстиції від функцій реєстрації. Ми перше міністерство, яке відмовляємося від своєї функції. Передачу повноважень і грошей на місця. Запровадження електронних сервісів. І, саме головне, створення конкуренції у сфері реєстрації, коли український громадянин буде мати можливість отримати якісний сервіс по реєстрації чи у нотаріуса, чи у місцевого органу влади, чи у Центрі об'єднаної громади, чи у будинку юстиції, які створює відповідна обласна державна адміністрація. Це ті закони, які стосуються без переменшення 20 мільйонів українців. Протягом року понад 20 мільйонів українців звертаються за різного роду сервісами до органів юстиції.</p>
<p>Ці три закони фактично створюють нову філософію надання цих сервісів в нашій державі.</p>
<p>Після дуже багатьох раундів обговорення цих законів було&nbsp; виведено декілька питань, які&nbsp; потребують зараз вашої уваги. Фактично всі положення законів узгоджені, і є велике прохання, щоб ми голосували ці закони в редакції, які пропонують комітети, тому що це комплексні закони, які врегульовують між собою&nbsp; дуже багато процедурних моментів.&nbsp;&nbsp;</p>
<p>Було питання, яке стосується (я їх просто озвучу зразу), було питання, яке стосується&nbsp; акредитованих суб'єктів. Тобто тих суб'єктів, які можуть надавати такого роду послуги. Депутати&nbsp; висловлювали застереження і просили, щоб в законах прописати вимоги до цих акредитованих суб'єктів.</p>
<p>Я прошу, пане Голово,&nbsp; дати мені трошки,&nbsp; і я&nbsp; озвучу формулювання, яке можна включити до двох цих законів, і ми би зняли&nbsp; ті питання, які виникли у ряду депутатів.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка</p>
<p>&nbsp;</p>
<p>ПЕТРЕНКО П.Д. Значить, перше, що хочу сказати,&nbsp; що ще одним суб'єктом, акредитованим&nbsp; суб'єктом, який зможе&nbsp; надавати&nbsp; реєстраційні послуги, ми хочемо&nbsp; запропонувати, щоб це були державні комунальні підприємства. Такі, як наприклад, зараз&nbsp;&nbsp; створені в Одесі – Будинок юстиції.</p>
<p>В законі ми пропонуємо написати, що акредитованими суб'єктами можуть бути&nbsp; юридичні особи публічного права, тобто державні і комунальні підприємства, у трудових відносинах з якими&nbsp; перебуває не менше трьох державних реєстраторів та які до початку здійснення повноважень у сфері державної реєстрації уклали договори страхування цивільної відповідальності з мінімальним розміром страхової суми у тисячу мінімальних розмірів&nbsp; заробітних плат, встановлених законом на 1 січня календарного року.</p>
<p>Друге. Договори з іншими суб'єктами державної реєстрації прав та/або нотаріусом на вчинення відповідних функцій фронт-офісу. Ці акредитовані суб'єкти,&nbsp; фактично&nbsp; їхня акредитація і моніторинг будуть здійснюватися Міністерством юстиції відповідно до положень, визначених Кабміном.</p>
<p>Суть зводиться до того, що ми надамо, крім місцевих органів влади, ще можливість&nbsp; нашим&nbsp;&nbsp; державним адміністраціям створювати&nbsp; підприємства комунальні, які&nbsp; будуть так само надавати&nbsp; якісний сервіс.</p>
<p>Друге питання, яке виникло,&nbsp; це питання щодо передачі цих функцій на&nbsp; місця. З 1 січня цього року фактично всі місцеві&nbsp; органи влади&nbsp; повинні виконувати функції&nbsp; реєстрації. Ми пропонували в першому читанні, щоб саме ця дата була зафіксована. Депутати&nbsp; до другого читання, розуміючи, що часу дуже мало, запропонували, що в тих місцевостях, де місцеві органи влади не встигнуть 1 січня&nbsp; почати виконувати функції реєстрації, ці функції виконували б реєстратори Міністерства юстиції.</p>
<p>Я пропоную, щоб ми цю дату обмежили присічним строком:&nbsp; 30 квітня 2016 року.&nbsp; Тобто в "Прикінцевих положеннях" в пункті 2, "Прикінцевих положень", в частині третцй дописати, що органи державної реєстрації Міністерства юстиції здійснює на тих територіях, де місцеві органи влади ще не взяли на себе функцію реєстрації ці функції, але не пізніше 30 квітня 2016 року.</p>
<p>Шановні колеги, всі інші положення узгодження. І це закони, дійсно, реформаторські, яких потребує кожен українець. З першого дня, коли ці закони почнуть працювати, 7 тисяч нотаріусів почнуть надавати функцію реєстрації. Ми знімемо черги, ми знімемо бюрократію, і ми створимо реальний комфорт для українців.</p>
<p>Прошу підтримати ці закони у редакції комітету з тими пропозиціями, які я озвучив.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Фактично ми, якщо бути відвертими, шановні колеги… Займайте свої місця. Якщо бути відвертими, півтора роки йшли до цього закону. Особливо з 2010 по 2013 роки всі адміністративні послуги були централізовані і корумповані. Ця децентралізація і спрощення поставить крапку в пострадянській маразматичній системі послуг. Спрощення, зменшення кількості розширення можливостей для надання цих послуг і таке інше. Тому це надзвичайно важливий антикорупційний закон, закон, який дозволить правильно побудувати систему адміністративних послуг, і цю пострадянську систему, де все вирішувалося по блату, вона взагалі буде скасована цими законами.</p>
<p>Тому, колеги, прошу зайняти свої місця, шановні колеги, підготуватися до голосування. Шановні колеги, займаємо свої місця. Шановні колеги, була пропозиція голови комітету профільного, комітету, розглянути цей закон у варіанті комітету. Тобто зробити ad hoc щодо розгляду цього питання і розглянути, зараз його ухвалити. Тому я ставлю цю пропозицію на голосування і прошу її підтримати, прошу її підтримати і тоді ми зможемо далі працювати.</p>
<p>Приймається? Прошу голосувати пропозицію комітету. Займіть свої місця. Аd hoc, голосуємо. Голосуємо, колеги, голосуємо. Прошу підтримати цю пропозицію.</p>
<p>&nbsp;</p>
<p>10:34:50</p>
<p>За-216</p>
<p>Шановні колеги, прошу зайняти свої місця, ще раз. І ще раз хочу оголосити вам пропозицію, і прошу всіх підтримати. Якщо хтось хоче в цьому залі завалити закон антикорупційний, він може це зробити, але я вважаю, що це злочин. Величезна купа роботи була проведена… Величезна робота була проведена&nbsp; експертним середовищем, асоціаціями різними. Тому я просив би, займайте свої місця, колеги!</p>
<p>І я прошу всіх підтримати цей закон. Це закон для місцевих… Аd hoc, ad hoc, ad hoc – і розглядаємо у варіанті комітету. Будь ласка, готові? Голосуємо. Ad hoc у варіанті комітету, до другого читання, голосуємо. Щодо розгляду за такою процедурою, прошу підтримати.</p>
<p>&nbsp;</p>
<p>10:35:50</p>
<p>За-203</p>
<p>Колеги, у нас є тисяча поправок, ви готові йти по тисячі поправок? Які були … які були опрацьовані в комітетах? Ми ж зараз говоримо тільки про процедуру.</p>
<p>Давайте ще раз, Віктор Галасюк, будь ласка,&nbsp; хвилину. Колеги, підтримайте, це ж правильне рішення.</p>
<p>&nbsp;</p>
<p>10:36:31</p>
<p>ГАЛАСЮК В.В.</p>
<p>Шановні колеги! Шановні колеги! Шановні колеги! Зараз питання…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; Віктор Галасюк.</p>
<p>&nbsp;</p>
<p>10:36:47</p>
<p>ГАЛАСЮК В.В.</p>
<p>Шановні колеги! Зараз стоїть питання, чи відбудеться справжня реформа реєстраційної служби, чи перезавантажимо ми її. Шановні колеги! Чи так багато у нас справжніх реформ відбулося в країні? Чи так багато у нас було випадків, коли саме міністерство виступало одним з ініціаторів саме реформування того, щоб відмовитись від тієї системи, яку вони сьогодні мають. Централізована бюрократична система державної реєстрації, передати її на місця, щоб кожна місцева громада сама могла нести за&nbsp; це відповідальність, надавати&nbsp; ці якісні сервіси.</p>
<p>Шановні колеги, цей законопроект носить цілісний характер, який дозволяє реалізувати цю реформу. І це питання, чи буде доступ нормальний у громадян і нормальна якість, чи не буде корупція, чи буде працювати&nbsp; Дім юстиції в Одесі, чи будуть&nbsp; створені такі доми юстиції в інших містах, чи громадяни без хабарів, без корупції можливість реєструвати нерухомість і бізнес.</p>
<p>Шановні колеги, я прошу вас підтримати цей законопроект&nbsp; зараз в цілому в редакції комітету з урахуванням тих поправок, які щойно озвучив я та міністр юстиції. Підтримайте…</p>
<p>&nbsp;</p>
<p>ГОЛОВУЮЧИЙ.&nbsp; Дякую,&nbsp; Віктор.</p>
<p>Шановні колеги, я все ж таки&nbsp; просив би всіх заспокоїтись. Я розумію,&nbsp; що можна зараз нагнітати будь-яку ситуацію з будь-якого приводу. Але вважаю, що цей закон є&nbsp; фундаментально важливим, і велика робота була&nbsp; проведена комітетом, фаховим середовищем для того, щоб знайти той варіант з урахуванням&nbsp; тих поправок, які були озвучені щойно, щоб він міг бути ухваленим і&nbsp; нормально просто велась робота.</p>
<p>Тому, шановні колеги, я&nbsp; вважаю, що ця пропозиція, озвучена комітетом, є дуже слушною.</p>
<p>Колеги, ще раз наголошую на необхідності розгляду цього питання. І так була пропозиція комітету…</p>
<p>Будь ласка, хвилина, Сергій&nbsp; Соболєв.</p>
<p>&nbsp;</p>
<p>10:39:16</p>
<p>СОБОЛЄВ С.В.</p>
<p>Соболєв, "Батьківщина". Шановні колеги! Шановні представники уряду! Наша фракція підтримувала ці обидва голосування. Але є питання, яке, я так розумію, колить зал, - це так звані уповноважені органи. Ми розуміємо, в чому відповідальність&nbsp; місцевих органів самоврядування, вона виписана прямо в Адміністративному, Кримінальному кодексах, за недостовірні дані.</p>
<p>Ми розуміємо відповідальність нотаріусів – і приватних, і державних, в разі, якщо вони підуть на якісь сделки із совістю, вони втратять ліцензію, право на професію. Яка відповідальність цих уповноважених органів? Оце є ключове питання, яке зараз колить зал. Тому без відповіді на це запитання, я бачу, частина депутатів не хоче голосувати. Прохання: або це уточнити, щоб було чітке розуміння. Бо ви розумієте, це право власності, потім громадяни будуть в судах шукати, хто ж цей уповноважений орган, який мав право на здійснення цієї діяльності. Оце є ключове питання. Дякую.</p>
<p>&nbsp;</p>
<p>ГОЛОВУЮЧИЙ. Чітке конкретне запитання. Будь ласка, Павло Петренко, хвилину. Чи Віктор Галасюк? Віктор Галасюк, будь ласка, хвилину.</p>
<p>&nbsp;</p>
<p>10:40:29</p>
<p>ГАЛАСЮК В.В.</p>
<p>Шановний пане Сергій, дякую за дуже слушне питання. Дійсно були питання по цій нормі, коли вона була сформульована в такий спосіб, що акредитовані суб'єкти визначаються в порядку встановленому Кабінетом Міністрів. Сьогодні я зачитав з трибуни ту правку, яка забирає це з рівня Кабінету Міністрів, переносить на пряме регулювання рівнем закону.</p>
<p>Я ще раз хочу наголосити, що акредитованим суб'єктам, згідно тієї правки, яку я щойно озвучив, є юридична особа публічного права, тобто це не може бути приватна компанія, яка має 3, не менше 3 державних реєстраторів, яка має договір страхування цивільно-правової відповідальності і так далі. Тобто ці критерії, вони чітко встановлені на рівні закону. Тому вважаємо, що ця редакція є абсолютно зважена. Якщо ми сьогодні її не підтримаємо, бо звучали такі пропозиції від колег: просто прибрати взагалі інших акредитованих суб'єктів, ми маємо тоді розуміти, що прийдеться закрити і будинок юстиції в Одесі і така практика не буде поширюватися, це успішна практика. Тому, шановні колеги, я прошу вас підтримати цю редакцію, вона є....</p>
<p>&nbsp;</p>
<p>ГОЛОВУЮЧИЙ. Завершуйте, будь ласка. Вот те, що визначено зараз законом, я думаю, що може бути абсолютно прийнятним.</p>
<p>Шановні колеги, я прошу займайте свої місця у залі. Займайте свої місця, колеги, підготуйтесь до голосування. Будь ласка, будь ласка, хвилина, Павло Петренко. Займайте свої місця, колеги.</p>
<p>&nbsp;</p>
<p>10:42:16</p>
<p>ПЕТРЕНКО П.Д. Шановні колеги, я хочу підтвердити слова голови комітету. Дійсно, у нас зараз є низка наших місцевих органів влади, які створили той самий Будинок юстиції в Одесі. І ці акредитовані суб'єкти – це виключно державні або комунальні підприємства, які несуть повну відповідальність за свою діяльність.</p>
<p>І так само хочу, ще раз щоб ми під час голосування врахували мою поправку, що перехідний період може бути максимум до 30 квітня 2016 року. До цього часу всі місцеві органи влади повинні на себе ці функції перейняти, і Мін'юст кінцево припинить надання реєстраційних послуг на тих територіях, де ці функції візьмуть наші місцеві органи влади. Прошу це так само врахувати під час голосування.</p>
<p>&nbsp;</p>
<p>ГОЛОВУЮЧИЙ. Будь ласка, займаємо свої місця. Будь ласка, Руслан Сидорович, прошу. "Самопоміч". Колеги, займаємо місця свої, будь ласка.&nbsp;</p>
<p>&nbsp;</p>
<p>10:43:19</p>
<p>СИДОРОВИЧ Р.М.</p>
<p>Шановні колеги, даний закон, звичайно що, прийдеться підтримати, і фракція "Самопоміч" буде голосувати. Але, на превеликий жаль, в ньому є цілий ряд таких прогалин і недоліків, такі, які стосуються і акредитованих установ, які стосуються порядку передачі реєстраційної справи. І я думаю, що після прийняття цього законопроекту представники коаліції повинні зібратися і спільними силами доопрацювати новий законопроект, який удосконалить ті суперечливі норми, з тим щоб ми не створювали подальших проблем у функціонуванні реєстраційної служби.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Хочу підкреслити, що зрозуміло, що будь-який закон може бути більш досконалим. Але поправки, які були озвучені Віктором Галасюком і міністром юстиції Петренком, вони абсолютно нормально знімають всі дискусійні питання, які в нас були.</p>
<p>Тому я ще раз хочу поставити на голосування пропозицію щодо ухвалення пропозиції комітету щодо голосування у варіанті комітету цього проекту закону.</p>
<p>Будь ласка, прошу всіх народних депутатів зайняти свої місця для голосування, і прошу підтримати ad hoc. <i>(Шум у залі)</i></p>
<p>Будь ласка. Готові? Заспокоїлись. Готові?</p>
<p>Прошу підтримати цю пропозицію, прошу підтримати пропозицію комітету щодо розгляду по ad hoc в варіанті комітету з поправками, які були озвучені Віктором Галасюком і міністром Петренко. Вважаю, що слушна була позиція і відповідно Руслана Сидоровича.</p>
<p>Будь ласка, колеги, голосуємо цю пропозицію комітету. Прошу.</p>
<p>Зупиніть голосування, хвилину, зупиніть, зупиніть. Будь ласка, Єгор Соболєв, хвилина.</p>
<p>&nbsp;</p>
<p>10:45:20</p>
<p>СОБОЛЄВ Є.В.</p>
<p>Шановні колеги, вся "Самопоміч" підтримує цей закон повністю, це прекрасна ідея децентралізації, прекрасна антикорупційна ідея. Ми дуже вдячні всім авторам, які підготували цей закон до другого читання. але це парламент, ми не можемо не розглядати поправки, так передбачає вся процедура до другого читання, для цього обраний парламент, для цього він існує. Ми не можемо ґвалтувати процедуру тільки тому, що нам потрібен закон. давайте витратимо більше часу, будемо дуже уважні і приймемо хороший закон по-хорошому.</p>
<p>&nbsp;</p>
<p>ГОЛОВУЮЧИЙ. Цей закон по-хорошому до другого читання вже готувався, напевно, декілька місяців.</p>
<p>Але, добре, шановні колеги, є пропозиція, я зараз її поставлю на голосування, вона є абсолютно слушною від комітету. дуже багато роботи проведено по підготовці цього закону і парламент має право визначатися щодо процедури розгляду цього питання.</p>
<p>Тому я поставлю ще раз цю пропозицію на голосування. Я хочу наголосити, що тут є тисяча поправок і більше, у нас ще є державна служба, у нас ще є багато законів по децентралізації, у нас є закони по об'єднаним територіальним громадам і ми маємо право, як український парламент, нічого не нехтуючи, а враховуючи в цьому законі все саме найкраще, що є на сьогодні, його проголосувати з такою процедурою і тут немає жодних заперечень.</p>
<p>Тому я би просив, шановні колеги, визначитись і підтримати все ж таки пропозицію комітету для розгляду такого закону по процедурі ad hoc, тим більше, що всі пропозиції вже враховані і по акредитованим суб'єктам в тому числі.</p>
<p>Готові голосувати, друзі? Голосуємо.&nbsp; Пропозиція комітету щодо ad hoc.</p>
<p>Прошу голосувати пропозицію комітету. Прошу підтримати всіх колег, не залежно від фракцій, груп. Підтримайте, будь ласка, пропозицію.</p>
<p>&nbsp;</p>
<p>10:47:20</p>
<p>За-208</p>
<p>Маємо 208 голосів. Ця… Ще раз? Ну, давайте ще раз, колеги.</p>
<p>Будь ласка, ще раз пропозиція, та ж пропозиція. Прошу голосувати, прошу підтримати всіх колег народних депутатів, не залежно від груп і фракцій, друзі. Це питання місцевого самоврядування. Це питання передачі повноважень і руйнації корумпованої централізованої системи. Що нас може тут розділяти? Прошу голосувати цю пропозицію ad hoc. Голосуємо! Прошу підтримати.</p>
<p>&nbsp;</p>
<p>10:48:18</p>
<p>За-215</p>
<p>215. Шановні колеги, ще раз давайте визначимося: якщо не буде голосів, будемо йти по поправках. Це ваш робочий час, вам відповідати перед виборцями. Прошу, колеги, ще раз, пропозиція. Ще раз, пропозиція зробити ad hoc. Голосуємо? Пропозиція по ad hoc. Будь ласка, голосуємо, колеги. Хорошо, голосуємо. Пропозиція щодо ad hoc.</p>
<p>&nbsp;</p>
<p>10:49:01</p>
<p>За-212</p>
<p>Колеги, 212 голосів. Не набрали необхідної кількості. Мені шкода, що дехто з депутатів хоче завалити цей закон. Будь ласка, прошу, Віктор Галасюк, ідемо по поправкам.</p>
<p>8 поправка Левченка, наполягає? Будь ласка, Левченко, хвилина.</p>
<p>&nbsp;</p>
<p>10:49:15</p>
<p>ЛЕВЧЕНКО Ю.В.</p>
<p>Левченко, ВО "Свобода", 223 округ, місто Київ. Ну, по-перше, по-перше, дотримання закону України "Про Регламент Верховної Ради України" не є заваленням закону, а є дотримання закону. Якщо якимось депутатам складно сидіти в Верховній залі, за що їм платить народ України гроші, зарплату,&nbsp; і працювати, так, а вони ходять і їздять, то це їхні проблеми! Хай складають мандат і йдуть геть! Розумієте? От в чому питання. Але Закону України "Про Регламент Верховної Ради України" треба дотримуватись. І зокрема для того, щоб звернути увагу на те, що цей закон попри всі його позитиви повністю знищує систему реєстрації професійних спілок.</p>
<p>Я розумію, що у нас професійних спілок майже немає в країні поки що, тому що є кілька, кілька, більше яких сидять в олігархів в кишені. Але цим законом ви знищуєте незалежні профспілки, навіть можливість їхнього створення! Тому що ви прописуєте невластиві норми. Зокрема ця моя правка, перша із кількох правок, вимагає виключити норми, які ви тут прописуєте, нововведення по реєстрації профспілок, які ускладнюють процес їхньої реєстрації. Прошу підтримати.</p>
<p>&nbsp;</p>
<p>ГОЛОВУЮЧИЙ. Віктор Галасюк, будь ласка, хвилина.</p>
<p>&nbsp;</p>
<p>10:50:29</p>
<p>ГАЛАСЮК В.В. Шановний, шановний пане Юрію! Хочу сказати, що при доопрацюванні до другого читання в цьому законопроекті були зняті всі застереження, які стосувалися профспілок. Ми врахували узгоджені поправки, які були внесені Володимиром Михайловичем Литвином, які влаштовують профспілки.</p>
<p>Тому вся редакція комітету, вона є абсолютно якісною по відношенню до профспілок. Ми прибрали всі проблемні питання. Тому я прошу підтримати редакцію комітету.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наполягаєте на поправці? Левченко, восьма поправка, наполягає. Вона була відхилена комітетом. Будь ласка, визначайтесь, колеги. Поправка Левченка, відхилена комітетом.</p>
<p>&nbsp;</p>
<p>10:51:18</p>
<p>За-92</p>
<p>11-а. Не набрала необхідної кількості.</p>
<p>11-а відхилена комітетом. Левченко наполягає, будь ласка.</p>
<p>&nbsp;</p>
<p>10:51:23</p>
<p>ЛЕВЧЕНКО Ю.В.</p>
<p>Я хотів би зазначити, що не враховані, як тільки що нібито сказав доповідач, що нібито враховані питання по профспілкам, нічого не враховано. Там враховано три технічних правок, в кінці десь, 290-300, отам щось враховано.</p>
<p>Дивіться, даним законопроектом планується замінити процедуру реалізації профспілок на їх реєстрацію. Аналогічні положення вже містились у передніх редакціях Закону України про професійні профспілки, їхні права та гарантії діяльності, але були визнані неконституційними рішенням Конституційного Суду від 18 жовтня 2000&nbsp; року. Внесення таких змін суттєво&nbsp; обмежило б передбачене Конституцією та законом України, Європейською конвенцією з прав людини та практику Європейського суду з прав людини права на свободу об'єднання у профспілки на основі вільного вибору їх членів.</p>
<p>Що стосується процедури&nbsp; реєстрації організації профспілки без статусу юридичної особи, то таке правоявище, як організація профспілки в статусі юрособи, не передбачено чинним Законом про професійні спілки і не може вводитьсь даним законопроектом, оскільки ним повинна врегульовуватись сфера реєстрації юридичних осіб, а не сфера створення та реалізація профспілок. Тому я прошу виключити цю норму щодо профспілок з цієї статті. Прошу підтримати мою поправку. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Віктор Галасюк.</p>
<p>&nbsp;</p>
<p>10:52:37</p>
<p>ГАЛАСЮК В.В.</p>
<p>Шановний пане Юрію, дякую ще раз за вашу поправку. І хотів би озвучити по цій і по всіх наступних поправках, які ви подавали, їх декілька десятків, позиція є аналогічна.</p>
<p>Значить, те, що ви озвучуєте воно релевантне по відношенню до першої редакції. Зараз є інтегральна редакція, яка подана Володимиром Михайловичем Литвином, яку подавали самі профспілки, вона тут імплементована в редакції комітету. Тому я просто попросив би вас поваги до органів місцевого самоврядування, які сьогодні тут присутні на балконі. У нас сьогодні є надзвичайно важливий законопроект, без якого вони не можуть отримати жодного фінансуванні і фактично ми їх пустили, дали можливість об'єднуватись і сьогодні заблокована можливість фінансування. То, якщо ми будемо так кожну поправку розглядати, то не будуть наші об'єднані територіальні громади мати жодної копійки в своєму бюджеті. А, якщо ще ми не приймемо бюджет і 1/12 буде, а є така загроза, всі про це знають, то тоді взагалі вони залишаться без нічого, це буде колапс. Тому я прошу з поваги до цих людей і до цього питання, ну, бути більш толерантними.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>11 поправка. Наполягаєте? На голосування. Будь ласка, 11 поправка Левченка не підтримана комітетом. Визначайтесь. Не підтримана комітетом.</p>
<p>&nbsp;</p>
<p>10:54:02</p>
<p>За-72</p>
<p>Не набрала необхідної кількості голосів поправка.</p>
<p>12 поправка. Немає.</p>
<p>14-а. Не наполягає.</p>
<p>15-а. Не наполягає.</p>
<p>18-а. 19-а.&nbsp; 20-а. 22-а.&nbsp; 28-а. 31-а.</p>
<p>29-а.</p>
<p>30-а. Левченко.</p>
<p>&nbsp;</p>
<p>10:54:34</p>
<p>ЛЕВЧЕНКО Ю.В.</p>
<p>Дякую. По-перше. Шановний доповідаючий, я цей зачитував остаточний&nbsp; варіант вашого закону сьогодні до 5 ранку. І тому,&nbsp; будь ласка, не розказуйте байки на всю країну про те, що&nbsp; враховані положення&nbsp;&nbsp;&nbsp; по профспілкам. Це відверта неправда! Не враховані ті речі, про які я зараз говорю. Це, по-перше.</p>
<p>По-друге. Якщо фракції коаліції понабирали собі в списки коханок, водіїв, різноманітних прислужників, не працюють в середу взагалі,&nbsp; не працюють&nbsp; в п'ятницю, не працюють&nbsp; взагалі половину року, і бачите, для них дуже складно зараз всидіти і попрацювати по поправкам, то це їхні проблеми! Нехай складають мандати&nbsp; і йдуть на перевибори!</p>
<p>&nbsp;</p>
<p>ГОЛОВУЮЧИЙ.&nbsp; Я прошу виключити мікрофон. Все.</p>
<p>Будь ласка, маєте право відповідати по поправці. Коментуйте,&nbsp; будь ласка, 30 поправку.</p>
<p>&nbsp;</p>
<p>10:55:23</p>
<p>ГАЛАСЮК В.В.</p>
<p>Шановний пане Юрію! По-перше, я все-таки наполягаю на редакції комітету.</p>
<p>По-друге,&nbsp; я хочу&nbsp; сказати, що, як ви знаєте, я не є представником коаліції, я є представником опозиційної&nbsp; Радикальної партії,&nbsp; тому я прошу не переводити це в таку площину, не&nbsp;&nbsp; витрачати час.</p>
<p>Наполягаємо на редакції комітету.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.</p>
<p>30 поправка Левченка, відхилена комітетом.</p>
<p>&nbsp;</p>
<p>10:56:00</p>
<p>За-50</p>
<p>Далі. 31-а. Не наполягають.&nbsp;</p>
<p>37-а.&nbsp;&nbsp; Не наполягають.&nbsp;</p>
<p>39-а. 41-а. 42-а. 50-а. 51-а. 52-а. 53-я. 57-а.</p>
<p>52-а. Пташник.</p>
<p>&nbsp;</p>
<p>10:56:20</p>
<p>ПТАШНИК В.Ю.</p>
<p>Шановні колеги! Я звертаю вашу увагу, що даним&nbsp; законом передбачається принцип&nbsp; екстериторіальності&nbsp; щодо здійснення державної реєстрації всіх змін, які стосуються&nbsp; юридичних осіб. Це означає, що в будь-якій області будь-який нотаріус і будь-який представник органу місцевого самоврядування отримає ці повноваження.</p>
<p>В той же час цей закон не визначає, де саме буде зберігатися оригінал реєстраційної справи. Якщо&nbsp; реєстрація і зміна власників,&nbsp; юридичних осіб буде здійснюватися&nbsp; за підробними документами, то ми з вами уже&nbsp; довго будемо шукати по всіх регіонах, незважаючи про те, що ця інформація вносилася в реєстр, будемо шукати цю інформацію і ці оригінали, щоб просто перевірити підписи.</p>
<p>Тому,&nbsp; проводячи таку грандіозну реформу, я прошу спочатку передати повноваження, побачити, як це працює, і робити це за місцем знаходження принаймні юридичних осіб, а потім запроваджувати принцип екстериторіальності. Прошу підтримати поправку мою.</p>
<p>&nbsp;</p>
<p>10:57:27</p>
<p>ГАЛАСЮК В.В.</p>
<p>Дякую. Дякую за вашу пропозицію. Ну, хочу наголосити,&nbsp; що введення принципу екстериторіальності є одним з тих важливих елементів структурних цієї реформи, який дозволить максимально наблизити її до набувача цих послуг. Більше того, я хочу наголосити на тому законопроекті 1475 Оксани Продан, який ми з вами нещодавно голосували, щоб завадити можливості внесення змін до реєстрів за ксерокопіями, і це унеможливлює ці питання рейдерства.</p>
<p>Що стосується того, де саме, в якому місці будуть зберігатися. Це питання рівня регулювання вже підзаконного. Тому, шановні колеги, прошу підтримати редакцію комітету.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>52 поправка не врахована комітетом. Прошу визначатися. Вікторія Пташник.</p>
<p>&nbsp;</p>
<p>10:58:25</p>
<p>За-96</p>
<p>Не набрало, 96. Не набрало необхідної кількості голосів, йдемо далі.</p>
<p>53-я, 57-а.</p>
<p>Далі, будь ласка. 64-а. Не наполягають.</p>
<p>70-а. Левченка. Юрій Левченко, 70-а.</p>
<p>&nbsp;</p>
<p>10:59:00</p>
<p>ЛЕВЧЕНКО Ю.В.</p>
<p>Дякую. Ця поправка також стосується необхідності виключення законопроекту положень про професійні спілки. Ще раз наголошую на тому, що цим законом питання професійних спілок не має регулюватися взагалі.</p>
<p>Окремо хотів би відреагувати на репліку доповідача про те, що про фінансування, яке нібито зараз втримується. В цьому законі далі йде десь &nbsp;там 200 якась поправка,&nbsp; є питання фінансування всіх цих функцій, тому що насправді, передаючи на місця масу функцій цим законом, фінансування відповідне не передається. І вони виходять врешті-решт в мінусі, а не в плюсі, їм треба передавати повен фінансування, а ми до цього ще дійдемо, якщо будемо йти по Регламенту.</p>
<p>Я просив би тому не спекулювати, не розповідати про те, що тут є якісь величезні фінансові потоки, які передаються на місцеві органи самоврядування. А ще раз наголошую на потребі прибрати з цього законопроекту будь-які норми, які стосуються професійних спілок. Цей законопроект цього не має стосуватися. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка.</p>
<p>&nbsp;</p>
<p>11:00:03</p>
<p>ГАЛАСЮК В.В.</p>
<p>Дякую, шановний пане Юрію. Хочу ще раз наголосити, що поправками Володимира Михайловича Литвина всі проблемні питання, які стосувалися профспілок, прибрані. Тут залишились ті норми, які підлягають для забезпечення уніфікації підходу.</p>
<p>Що ж стосується фінансування, то хочу наголосити, що і це ми розглядали на круглому столі і з Головою Верховної Ради, з керівництвом уряду, про те, що місцеві бюджети отримують додаткові кошти, завдяки цьому законопроекту, більше того,&nbsp; без жодної копійки власних вкладень. Адже ці саме суб'єкти реєстрації вони частково будуть перераховувати ці кошти до бюджету. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; 70 поправка, яка відхилена комітетом, прошу голосувати.</p>
<p>&nbsp;</p>
<p>11:00:57</p>
<p>За-62</p>
<p>62 – не набрало необхідної кількості голосів.</p>
<p>80-а, не наполягають.</p>
<p>83-я, не наполягають.</p>
<p>89-90-а… так півтори тисячі, не наполягають.</p>
<p>91-а, не наполягають.</p>
<p>92-а, не наполягають.</p>
<p>92-а? будь ласка,&nbsp; Вікторія Пташник.</p>
<p>&nbsp;</p>
<p>11:01:22</p>
<p>ПТАШНИК В.Ю.</p>
<p>Дякую. Шановні колеги, я ще раз хочу звернути вашу увагу на принцип екстериторіальності і відреагувати на репліку доповідача шановного. Тому що той з вами законопроект, який ми прийняли, Оксаною Продан, він абсолютно не забезпечить те, про що говорив Віктор Галасюк. Оскільки, коли ми змінюємо учасників юридичних осіб, Законом про державну реєстрацію, передбачено так само подання оригіналу протоколу, де не &nbsp;посвідчується нотаріальний підписи. Тому можна поставити просто фізично&nbsp; підпис за іншу&nbsp; особу, подати цей&nbsp; оригінал, і ніхто не буде&nbsp; це перевіряти. І ці&nbsp; особи наразі, які навіть не мають зараз такого&nbsp; досвіду здійснення державної реєстрації, отримують ці повноваження. Давайте зробимо хоча б&nbsp; спочатку за місцем&nbsp; знаходженням юридичної особи. У юридичної особи буде багато можливостей&nbsp; зареєструватися&nbsp; у нотаріуса, державного реєстратора і ще у представника органу місцевого самоврядування. Дякую.</p>
<p>&nbsp;</p>
<p>11:02:32</p>
<p>ГАЛАСЮК В.В.</p>
<p>Шановна пані&nbsp; Вікторія, комітет розглянув вашу поправку і все-таки дотримується&nbsp; позиції про її відхилення. Більше того, я хочу наголосити, що&nbsp; ми неодноразово&nbsp; проводили робочі наради, в тому числі позавчора з паном Гройсманом, з паном Саакашвілі, з паном Петренком, де ці питання обговорювалися і де ці базові принципи ще раз були підтверджені.</p>
<p>Тому шановні колеги,&nbsp; прошу підтримати редакцію&nbsp; комітету.</p>
<p>&nbsp;</p>
<p>11:03:12</p>
<p>ПЕТРЕНКО П.Д.</p>
<p>Я скажу, що у нас цей принцип… Я перепрошую, можна короткий коментар до зауваження пані&nbsp; Пташник.</p>
<p>Принцип екстериторіальності працює в Україні вже протягом цього року в режимі пілотного проекту. Вісім областей по реєстрації бізнесу працюють за цим принципом.</p>
<p>Пані Вікторія, проведено близько 7 тисяч реєстраційних дій&nbsp; в цих&nbsp; восьми областях. Немає жодного факту зловживань чи якихось шахрайських дій. Основний запобіжник – це те, що реєстр бізнесу є публічним. Це перше.</p>
<p>Друге. Закон передбачає, що відповідна реєстраційна справа протягом&nbsp; трьох днів&nbsp; підлягає передачі по&nbsp; місцю реєстрації цієї компанії&nbsp; тою особою, яка здійснила реєстрацію.</p>
<p>Я прошу, це дуже прогресивна норма, яка&nbsp; існує практично в усіх країнах Європейського&nbsp; Союзу. Ми це&nbsp; приберемо, ми створюємо додаткові перепони&nbsp; для нашого бізнесу. Дякую.&nbsp;</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Наполягає на голосуванні поправки? Наполягаєте на голосуванні.</p>
<p>92 поправка, будь ласка. Визначайтесь, не врахована комітетом.</p>
<p>&nbsp;</p>
<p>11:04:30</p>
<p>За-87</p>
<p>Не врахована, не вистачило.</p>
<p>97-а. Немає.</p>
<p>99-а.</p>
<p>100 поправка, будь ласка, Левченко.</p>
<p>&nbsp;</p>
<p>11:04:39</p>
<p>ЛЕВЧЕНКО Ю.В.</p>
<p>Левченко, ВО "Свобода", 223-й округ, місто Київ. Я хотів би, по-перше, звернутися до наших телеглядачів, щоб вони просто розуміли і радіослухачів, які не бачать все, що в залі відбувається. Просто от коли зараз по поправкам хтось щось виступає, то доповідач, перше, що робить – дивиться на міністра юстиції, подивитися, чи міністр юстиції з ним погоджується, погоджується з поправками чи не погоджується. І міністр юстиції киває головою, чи можна приймати, чи не&nbsp; можна приймати. Оце такий в нас парламент, у нас парламентська республіка чи в нас республіка Кабінету Міністрів? Так... то вони все роблять.</p>
<p>Знаєте, щодо&nbsp; поправки конкретно, поправка знову щодо професійних спілок, я бачу, що в цій залі немає жодного бажання розвивати реальний профспілковий рух. Чому? Тому що реальний профспілковий рух знищить оцю олігархічну систему. Ви далі хочете тримати свої кишенькові олігархічні профспілки, які жодним чином не захищають права трудящого населення.</p>
<p>Тому, товариство, я, щоб не розказували про завалення законопроекту, ті свої поправки, які стосуються профспілкових питань, я не буду ставити на наполягання, не буду наполягати на них, будемо йти по іншим поправкам. Але хай всі бачать, як ви ставитесь до…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, чи є принципові зауваження ще, які не враховані у виступі були? Є чи немає? Значить, тут я бачу, що немає по цим поправкам.</p>
<p>Запрошуйте депутатів до зали, запрошуйте депутатів до зали Верховної Ради. Будь ласка, Віктор Галасюк.</p>
<p>&nbsp;</p>
<p>11:06:27</p>
<p>ГАЛАСЮК В.В.</p>
<p>Шановні колеги, я прошу вас підтримати цей законопроект зараз у другому читанні в цілому з урахуванням тих речей, які були озвучені мною під стенограму під час виступу. І хочу наголосити, шановні колеги, я хочу наголосити, що, безумовно, такий великий і складний закон, він не може бути абсолютно ідеальним на сто відсотків. Тому ті речі, які &nbsp;недовраховані, ми дуже швидко будемо вносити зміни. Але давайте запустимо цю реформу, давайте дамо цій реформі життя, бо це справжня реформа, це системне перезавантаження і системна децентралізація. Всі поправки, які буде необхідно внести, ми внесемо швидко окремим законопроектом.</p>
<p>Шановні колеги, прошу вас підтримати цей законопроект зараз.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Прошу заходити депутатів до зали Верховної Ради України, готуватись до голосування цього закону. У нас ще є принципова одна, 317 поправка, Левченка.</p>
<p>Будь ласка, Юрій Левченко, хвилина. 317-а. Заходьте, народні депутати.</p>
<p>&nbsp;</p>
<p>11:07:24</p>
<p>ЛЕВЧЕНКО Ю.В.</p>
<p>Дякую. Це якраз стосується щодо фінансування, коли тут розповідали, що багато фінансування.</p>
<p>Згідно положень законопроекту органи місцевого самоврядування отримують нові повноваження у сфері реєстрації юридичних та фізичних осіб-підприємців. Враховуючи обмеженість доходів місцевих бюджетів та кола завдань, які ставляться перед органами місцевого самоврядування, необхідно передбачити можливість фінансового забезпечення вказаних органів для виконання ними нових повноважень у сфері реєстрації юридичних осіб та фізичних осіб-підприємців.</p>
<p>Тому я пропоную. щоб весь адміністративний збір лишався на місцях, повністю. Власне кажучи, це мова йде про те, що не можна… Ви передаєте величезні повноваження на органи місцевого самоврядування, але той рівень фінансування, який ви передаєте, не відповідає, рівень тієї відповідальності, врешті-решт в сумі вони залишаться в мінусі, а не в плюсі. Тому, якщо ви справді хочете забезпечити ці ваші нововведення фінансуванням, я вас закликаю проголосувати за мою поправку, щоб всі відповідні кошти, а не лише частка, лишалися в місцевих бюджетах. Дякую.</p>
<p>&nbsp;</p>
<p>11:08:32</p>
<p>ГАЛАСЮК В.В. Дякую.</p>
<p>Шановний пане Юрію, по-перше, якщо ми зробимо, що всі кошти лишаються, тоді ця система не буде працювати, бо ні нотаріуси, ні інші реєстраційні органи не зможуть надавати свої послуги. Тоді в кожному місцевому бюджеті треба буде передбачати відповідні видатки, якими забезпечувати створення цих центрів надання послуг. А ця модель, яка запропонована в законопроекті, вона не потребує жодного бюджетного фінансування. Подивіться висновок бюджетного комітету.</p>
<p>І останнє. Я хочу ще раз сказати по профспілках. Що ми цим законом не вносимо змін до Закону "Про профспілки". Легалізація відбувається абсолютно вільна, і, більш того, якщо вони хочу стати юридичною особою, то це відбувається в порядку, встановленому діючим законом.</p>
<p>Тому, шановні колеги, прошу підтримати цей законопроект в тій редакції, яка озвучена, з техніко-юридичними правками і з тим уточненням, яке я озвучив під стенограму. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, будь ласка, 317 остання поправка така, яка була принципова, Юрій Левченко – автор, комітетом була відхилена. Прошу визначатися.</p>
<p>І запрошуйте депутатів до зали, зараз будемо переходити до голосування. Будь ласка, запрошуйте, керівники фракцій, запрошуйте.</p>
<p>&nbsp;</p>
<p>11:09:49</p>
<p>За-132</p>
<p>Це була поправка, шановні колеги.</p>
<p>І зараз є пропозиція, колеги, перейти до результативного голосування щодо цього закону.</p>
<p>Будь ласка, хвилину міністр юстиції.</p>
<p>&nbsp;</p>
<p>11:10:03</p>
<p>ПЕТРЕНКО П.Д.</p>
<p>Шановні колеги, ще раз хочу подякувати за дуже конструктивне обговорення.</p>
<p>Я хочу нагадати, що ми зняли питання по акредитованим суб'єктам, і так само в "Прикінцеві положення", за моєю ініціативою, пропоную внести кінцеву дату, до якої буде перехідних період, це в пункт 2 частини другої "Прикінцевих положень" до 30 квітня 16-го року, максимум, всі органи місцевого самоврядування повинні забрати ці функції, і Мін'юст остаточно припине надання таких функцій. Прошу це врахувати з техніко-юридичними поправками під час підготовки документу на підпис. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, шановні колеги, займайте свої місця.</p>
<p>За результатами розгляду в другому читанні вношу пропозицію голосувати цей проект закону в другому читанні в варіанті комітету з урахуванням поправок, які були оголошені головою профільного комітету Віктором Галасюком під стенограму під час виступу, а також міністром юстиції Павлом Петренком. А також провести техніко-юридичні правки і виключити 211 поправку,(це сам автор Микола Княжицький&nbsp; і це його була поправка, він її хоче зняти, це його пропозиція.</p>
<p>Ну в принципі все, ми можемо голосувати, шановні колеги. Будь ласка, займайте свої місця, колеги народні депутати.</p>
<p>Зараз проведемо сигнальне голосування, колеги, щодо це закон в цілому з тим, що я щойно оголосив.</p>
<p>Будь ласка, підходимо до голосування. займайте свої місця колеги, прошу всіх підтримати.</p>
<p>Будь ласка, шановні колеги, займайте свої місця, заходьте до зали. Будемо переходити до голосування.</p>
<p>Готові? Добре, колеги, я поставлю зараз сигнальне голосування от з цією пропозицією, яку я озвучив У версії комітету з поправками, які оголосив Віктор Галасюк з трибуни, плюс Петренко, міністр юстиції. За виключенням поправки 211, яку оголосив автор Княжицький Микола, і сам відкликає. І з техніко-юридичними правками управління.</p>
<p>Будь ласка, сигнальне голосування, голосуємо.</p>
<p>&nbsp;</p>
<p>11:13:30</p>
<p>За-231</p>
<p>Це було зараз сигнальне. Дякую. 231 є, 231 голос є.</p>
<p>Голосуємо в цілому. По 211-й, це не&nbsp; про цей закон тільки що сказав Микола Княжицький, ми це зараз не враховуємо, 211 правку і цю пропозицію, що я озвучив.</p>
<p>Будь ласка, голосуємо, в другому читанні та в цілому відповідно до моєї пропозиції. Голосуємо, голосуємо, прошу підтримати. В цілому, в другому читанні та в цілому.</p>
<p>&nbsp;</p>
<p>11:14:00</p>
<p>За-247</p>
<p>Є! 247, закон ухвалено. Дякую, шановні колеги.</p>
<p>Наступне, шановні колеги. Закон України (реєстраційний номер 2982)…</p>
<p>Та ну, працюємо, колеги! Всі працюємо, займайтесь роботою.</p>
<p>2982: проект Закону про державну реєстрацію речових прав на нерухоме майно та їх обтяжень. Але перед цим хочу запросити до слова Прем'єр-міністра України Арсенія Петровича Яценюка.</p>
<p>Будь ласка, Арсеній Петрович.</p>
<p>&nbsp;</p>
<p>11:14:34</p>
<p>ЯЦЕНЮК А.П.</p>
<p>Вельмишановний пане Голово! Шановні народні депутати! Вельмишановна коаліція! Ми щиро дякуємо за надзвичайно конструктивну роботу по прийняттю законі по децентралізації і по передачі повноважень органам місцевого самоврядування. І в першу чергу по спрощенню сервісів і послуг, які надаються громадянам України від імені держави.</p>
<p>І вкотре ще раз хочу зазначити про те, що це дасть додатковий ресурс як органам місцевого самоврядування, так і в першу чергу дасть можливість людям не стояти в чергах, не їздити з району до обласного центру, не платити хабарі, а швидко і оперативно отримати ту довідку і той дозвіл, який потрібен громадянину України.</p>
<p>Друге, шановний пане Голово і шановні народні депутати, що я хотів би вас попросити. Уряд до парламенту вніс Закон України про державну службу. І парламент дуже активно працював над цим законом. Ми вважаємо, що цей закон повинен бути проголосований сьогодні. І цей закон повинен вступити в дію якомога швидше.</p>
<p>В чому ідея цього законопроекту. В першу чергу державна служба в Україні повинна бути деполітизована. І повинна стати ефективною, повинна стати незалежною і повинна стати інтелектуально розвинутою. У тому випадку, якщо ми будемо приймати сьогодні законопроект про державну службу, я також звертаюсь з пропозицією до фракцій коаліції і до Голови парламенту.</p>
<p>Однією з основних проблем корупції в державній службі сьогодні, це надзвичайно низький рівень заробітних плат. Тому ті люди, які мають знання, ті люди, які мають бажання, не йдуть в державну службу, тому що вони на три тисячі гривень не можуть працювати. Або працюють ті на три тисячі гривень, які ще декілька десятків тільки вже тисяч доларів будуть брати хабарами.</p>
<p>Саме тому при прийнятті цього закону в цілому, я звертаюсь до членів парламенту, внести наступну правку: що на перехідний період, а саме протягом 2016 і 2017 року, в Україні формується фонд для збільшення заробітних плат для державних службовців України. Джерелами надходження цього фонду є кошти Європейського Союзу і інших міжнародних донорів. Фонд формується виключно на прозорій основі. І порядок підвищення заробітних плат для окремих категорій державних службовців, які будуть отримувати такі підвищені зарплати з цього фонду буде визначатись урядом.</p>
<p>Ми зараз проводимо переговори з Європейським Союзом з тією метою, щоб Європейський Союз дав нам окрему програму фінансування підвищення заробітних плат для державних службовців саме під програму реформи державної служби. Окрім скороченні кількості державних службовців, яке було в минулому році 20 відсотків і в цьому році 20 відсотків нам треба набирати нових і ефективних.</p>
<p>Саме тому, шановні члени парламенту, при голосуванні Закону про державну службу ми просимо включити відповідну поправку, яку дасть можливість мені 7 грудня презентувати в Брюсселі під час засідання Ради асоціації як можливість того, щоб європейські партнери нам допомогли фінансово для підвищення зарплат і рівня соціальної захищеності державних службовців.</p>
<p>І третє, що я хотів би вас попросити. Це повернутись до Закону про внесення змін до законодавства про приватизацію і його проголосувати. Дайте можливість нам провести чесну, прозору і конкурентну приватизацію за принципом не, хто ближче до політичної партії, а за принципом, який іноземний інвестор дасть більше, який іноземний інвестор зможе привести нову технологію і, який іноземний інвестор створить більше робочих місць і заплатить більше податків в Україні.</p>
<p>Сьогодні зупинена приватизація Одеського припортового і інших об'єктів по тій причині, що за чинним законодавством це схема як вкрасти ці заводи, а не як їх публічно продати. Ми просимо прискорити прийняття цих законів і дати можливість уряду провести приватизації ключових об1єктів так само, як була проведена приватизація "Криворіжсталі". Іноземні інвестори очікують на прийняття цих&nbsp; законів. І це&nbsp; дасть можливість в тому числі і уряду&nbsp;&nbsp; підвищити як рівень корпоративного управління в державних компаніях, так і позбутись&nbsp; політичного впливу на управління державними компаніями.</p>
<p>Я прошу членів парламенти&nbsp; як пакет по децентралізації, і дякую, що ви за нього вже проголосували частково; друге, Закон про державну&nbsp;&nbsp; службу з пропозицією уряду і, третє, законодавство про приватизацію.</p>
<p>Ще&nbsp; раз дякую за спільну роботу.</p>
<p>&nbsp;</p>
<p>ГОЛОВУЮЧИЙ.&nbsp; Дякую, Арсеній Петрович.</p>
<p>Хочу вам повідомити, що ми за попередній закон 2982… 2983 проголосували 247 голосами: "Блок Петра Порошенка" – 97,&nbsp; "Народний фронт" – 70,&nbsp; "Опозиційний блок" – 0,&nbsp; "Самопоміч" – 18,&nbsp; Партія "Відродження" – 5,&nbsp; Радикальна партія – 12 голосів.&nbsp; "Воля народу" – 13,&nbsp; "Батьківщина" – 11 і&nbsp; позафракційних – 21.&nbsp; Тобто голоси вийшли поза межі&nbsp; коаліції, і це&nbsp; дуже добре.&nbsp; Дякую всім, хто підтримав і проголосував.</p>
<p>2982: проект Закону про державну реєстрацію прав на нерухоме&nbsp; майно та їх обтяжень. Доповідає голова комітету&nbsp; Іванчук.</p>
<p>А перед тим,&nbsp; шановні колеги, одну хвилинку хотів вашої уваги. Тут хтось зателефонував,&nbsp; що начебто замінована Верховна Рада,&nbsp; щоб ви знали. Хтось боїться цього? Я&nbsp; не&nbsp; боюсь. Хтось боїться? Продовжуємо працювати, правильно?&nbsp; Рухаємося далі,&nbsp; ідемо і працюємо.</p>
<p>Будь ласка, Андрій&nbsp; Володимирович, декілька слів по закону.</p>
<p>&nbsp;</p>
<p>11:20:56</p>
<p>ІВАНЧУК А.В.</p>
<p>Шановний пане Голово, шановні народні депутати! Комітет з економічної політики підготував законопроект 2982 до другого&nbsp;&nbsp;&nbsp; читання.&nbsp; Законопроект опрацьований&nbsp; з&nbsp; Міністерством юстиції.&nbsp;&nbsp;&nbsp; І я хотів&nbsp;&nbsp;&nbsp; би сказати, що до другого читання надійшло 239 поправок більшість з яких було враховано.</p>
<p>&nbsp;</p>
<p>ГОЛОВУЮЧИЙ.&nbsp; Дякую, Андрій&nbsp; Володимирович.</p>
<p>&nbsp;</p>
<p>ІВАНЧУК А.В. Я бачу, що уваги немає в залі…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Шановні колеги, займаєте&nbsp; свої місця.</p>
<p>По поправках, Закон 2982.</p>
<p>Будь ласка, Крулько. Не наполягає.</p>
<p>Іван Крулько, будь ласка.</p>
<p>&nbsp;</p>
<p>11:21:47</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні колеги, це дуже важливий законопроект, мною до нього було внесено 40 поправок, більшість з яких враховано і це були ключові поправки, тому по всіх інших ми знайшли компроміс. І я знімаю всі свої поправки, і пропоную голосувати за законопроект. У нас дуже насичений порядок денний, пропоную голосувати.</p>
<p>&nbsp;</p>
<p>ГОЛОВУЮЧИЙ. Дякую. Дякую народному Крульку за конструктивну пропозицію.</p>
<p>Чи є принципові розбіжності по закону? Є. Будь ласка, Юрій Левченко. Огласіть по яким поправкам і я вам буду давати. 269. Будь ласка.</p>
<p>&nbsp;</p>
<p>11:22:22</p>
<p>ЛЕВЧЕНКО Ю.В.</p>
<p>Дякую. Левченко, "Свобода", 223 округ, місто Київ.</p>
<p>З десяти моїх поправок дев'ять було враховано. Але є одна, на мою думку, дуже важлива, яку ми вже чіпали в минулому законопроекті, яка не врахована. Поправка 269 стосується того, щоб плата за державну реєстрацію в повному обсязі зараховувалася до місцевих бюджетів, а не якісь частки з якимось виняткам і так далі. Це якраз стосується того, що тут кілька разів в залі сьогодні розповідали байки про те, що нібито передаються фінансування на місця. Для того, щоб фінансування на місцях, які ви передаєте, відповідало відповідальності, яку ви передаєте на місцях, я вас прошу, будь ласка, щоб вся плата за державну реєстрацію лишалася в місцевих бюджетах, а не лише частка. Тому прошу підтримати мою поправку. Дякую.</p>
<p>&nbsp;</p>
<p>ГОЛОВУЮЧИЙ. 269-а, так? Юрій Володимирович, 269.</p>
<p>Будь ласка, Іванчук Андрій Володимирович.</p>
<p>&nbsp;</p>
<p>11:23:22</p>
<p>ІВАНЧУК А.В.</p>
<p>Шановний пане автор, проблема, що цим законом це питання не регулюється, а воно в 2981. І у зв'язку з тим, що воно виходить за рамки. А це 82. Ні, воно повинно врегулюватися 2981, повірте. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, поправка 269 відхилена комітетом, автор Юрій Левченко. Поправка відхилена комітетом 269. Прошу визначатися щодо голосування.</p>
<p>Всіх прошу займати свої місця, колеги.</p>
<p>&nbsp;</p>
<p>11:24:07</p>
<p>За-110</p>
<p>Не набрало необхідної кількості голосів – 110.</p>
<p>Шановні колеги, всі інші поправки вичерпано.</p>
<p>Будь ласка,&nbsp; Андрій Іванчук.</p>
<p>&nbsp;</p>
<p>11:24:28</p>
<p>ІВАНЧУК А.В.</p>
<p>Шановний пане Голово, для стенограми я хотів би зачитати ще узгоджену остаточну редакцію закону в частині статті 6 частини другої викласти в такій редакції:</p>
<p>Акредитовані суб'єкти.&nbsp; Доповнити статтю 6 частиною такого змісту. Акредитованим суб'єктом може бути юридична особа публічного права, у трудових відносинах з якою перебуває не менше ніж три державні реєстратори та яка до початку здійснення повноважень у сфері державної реєстрації прав уклала: договір страхування цивільно-правової відповідальності з мінімальним розміром страховою суми у тисячу мінімальних розмірів заробітної плати, встановленої законом на 1 січня календарного року; друге, договір з іншим суб'єктом державної реєстрації прав або нотаріусом в разі, коли акредитований суб'єкт здійснює повноваження виключно в частині забезпечення прийняття та видачі документів у сфері державної реєстрації прав. Акредитація суб'єктів та моніторинг відповідності таких суб'єктів вимогам акредитації здійснюється Міністерством юстиції України у порядку, встановленому Кабінетом Міністрів.</p>
<p>Також прошу&nbsp; вас дати доручення комітету при підготовці тексту на підпис вам врахувати техніко-юридичні правки.</p>
<p>&nbsp;</p>
<p>ГОЛОВУЮЧИЙ.&nbsp; Дякую, Андрій&nbsp; Володимирович.</p>
<p>Будь ласка,&nbsp; хвилину міністр Петренко, і будемо переходити до голосування, колеги.</p>
<p>&nbsp;</p>
<p>11:25:51</p>
<p>ПЕТРЕНКО П.Д.</p>
<p>Шановні колеги! Повністю підтримуючи позицію комітету хочу так само технічну правку до "Прикінцевих положень" частина 2 "Прикінцевих-Перехідних положень" пункт 7 дописати, що територіальні органи утворені Мінюстом виконують функції щодо реєстрації документу набрання цих функцій органами місцевого самоврядування, але не пізніше 30 квітня 2016 року. Тобто максимальний перехідний період, 30 квітня 2016 року так само як ми прописали в попередньому законі. І прошу, щоб техніко-юридичні правки проводилися паралельно з попереднім законом, вони взаємопов'язані. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, шановні колеги.</p>
<p>Я думаю, що немає ні в кого заперечень, це все є&nbsp; логічні правки, які були озвучені. Прошу займати свої місця, шановні колеги. Проект Закону (реєстраційний номер 2982) про&nbsp; державну реєстрацію прав на нерухоме майно та їх обтяжень. Відповідно до завершення&nbsp; розгляду в другому читанні&nbsp; з пропозиціями, які були озвучені головою&nbsp; комітету під&nbsp; стенограму та техніко-юридичними правками, а також пропозиціями, які&nbsp; озвучував міністр юстиції Петренко, теж під стенограму.</p>
<p>Будь ласка,&nbsp; займаємо свої місця. І в другому читанні, і в цілому з урахуванням щойно узагальненої пропозиції, яку я вніс, будемо&nbsp; голосувати. Готові, колеги? Будь ласка, займайте свої місця. Будь ласка, займаємо свої місця.</p>
<p>Готові? Голосуємо, колеги, в другому читанні та в цілому&nbsp; відповідно до пропозицій, які я вніс щодо врахування поправок і техніко-юридичних правок. Голосуємо в цілому у другому читанні та в цілому. Голосуємо, колеги. Прошу&nbsp; голосувати.</p>
<p>&nbsp;</p>
<p>11:27:43</p>
<p>За-252</p>
<p>Закон ухвалено. Дякую, шановні колеги, за конструктив.</p>
<p>"Блок Петра Порошенка" – 95, "Народний фронт" – 65, "Опоблок" – 0, "Самопоміч" – 8, Радикальна партія – 9, "Батьківщина" – 12, "Партія "Відродження" – 16, "Воля народу" –&nbsp; і 23 народних депутата – позафракційних.</p>
<p>Шановні колеги, голова Комітету з&nbsp; питань бюджету Костянтин Іщейкін, 2981 проект закону, це вже технічний закон.</p>
<p>Будь ласка, Костянтин.</p>
<p>&nbsp;</p>
<p>11:28:20</p>
<p>ІЩЕЙКІН К.Є.</p>
<p>Дякую. Шановний&nbsp; Володимире Борисовичу! Шановні народні депутати&nbsp; і запрошені! Комітет з питань бюджету 21 жовтня розглянув питання підготовки до другого читання законопроект про внесення змін до Бюджетного кодексу за номером 2981 і підготував відповідну&nbsp; порівняльну таблицю до другого читання. При цьому у листі висновку комітету наведено детальне обґрунтування щодо доопрацювання законопроекту.</p>
<p>При підготовці законопроекту до другого читання комітет виходив з необхідності забезпечити&nbsp; досягнення поставленої мети законопроекту, а саме, фінансова забезпеченість надання адміністративних послуг органами&nbsp; місцевого самоврядування шляхом децентралізації відповідних повноважень та&nbsp; зарахування&nbsp; до місцевих бюджетів плати за надання адміністративних послуг з одночасною оптимізацією спеціального фонду державного бюджету.</p>
<p>Загалом до законопроекту надійшло 22 пропозиції, 20 з яких комітетом враховані. За підсумками опрацювання пропозицій у Комітету з питань бюджету пропонується в остаточній редакції законопроекту внести наступні зміни до бюджетного кодексу. Включити до доходів бюджетів міст районного значення сільських, селищних бюджетів адміністративний збір за державну реєстрацію нерухомого майна, плату за скорочення термінів надання послуг та за надання інших послуг у сфері такої державної реєстрації, що здійснюється виконавчими органами відповідних рад. Включити до доходів бюджетів міст обласного значення, міст Києва та Севастополя, районних бюджетів, бюджеті об'єднаних територіальних громад плату за скорочення термінів надання послуг та за надання інших послуг у сфері державної реєстрації нерухомого майна і державної реєстрації юридичних осіб та підприємців, що здійснюється виконавчими органами відповідних рад. Змінити пропорції зарахування до державного бюджету плати за надання відомостей з державних реєстрів: 85 відсотків – до загального фонду, 15 відсотків – до спеціального фонду, а також виключити з витрат спеціального фонду державного бюджету видатки на фінансове забезпечення діяльності органів Мін'юсту. Інші пропозиції, пов'язані з необхідністю узгодження законодавчих норм.</p>
<p>Зважаючи на те, що законопроекти, з якими узгоджений цей технічний&nbsp; проект, розглянуті і узгоджені, пропонуємо за результатами розгляду Комітету з питань бюджету, рекомендувати Верховній Раді законопроект 2981 прийняти у другому читанні та в цілому як закон з урахуванням підтриманих пропозицій у запропонованій комітетом остаточній редакції, яка викладена у порівняльній таблиці. Дякую. Прошу підтримати рішення комітету.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>У нас 2 поправка відхилена. Юрій Левченко, будь ласка.</p>
<p>&nbsp;</p>
<p>11:31:06</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ.</p>
<p>2 поправка – дуже проста, щоб не було ніяких пропорцій, щоб не було ніяких перерозподілів, якщо ви передаєте на місця відповідні функції, органам місцевого самоврядування, то і все фінансування має йти теж органам місцевого самоврядування, а не частково – центральний бюджет, частково – органам місцевого місцевого самоврядування, в залежності від типу послуги, в залежності від, чи це київський бюджет, чи це бюджет ще якийсь там, і так далі. І це, до речі, бо мені попередній доповідач розповідав, що в тому законопроекті, минулому, 2982, це не врегульовується, там теж ви прописуєте оці різноманітні пропорції по містах.</p>
<p>Тому я пропоную, в моїй цій поправці все дуже просто: щоб вся плата за ці послуги лишалася в місцевих бюджетах, без жодних там дивних розподілів між бюджетними. Прошу підтримати мою поправку. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, 2 поправка на голосування, яка не врахована була комітетом.</p>
<p>&nbsp;</p>
<p>11:32:18</p>
<p>За-134</p>
<p>Дякую. Це була поправка 2-а, яка не врахована комітетом.</p>
<p>Йдемо далі. 16 поправка. Не наполягають.</p>
<p>Все. Шановні колеги, поправки вичерпано. Шановні колеги, прошу займати свої місця у залі, і зараз ми будемо голосувати в другому читанні і в цілому з урахуванням позиції комітету, те, що було Костянтином Іщейкіним оголошено під стенограму. Готові голосувати, колеги? Ми поправки вже пройшли. Заходьте, народні депутати, будь ласка.</p>
<p>Колеги, голосуємо. Готові? Ні? Готові голосувати? Будь ласка, 2981 в другому читанні та в цілому з пропозиціями, які оголосив Костянтин Іщейкін з трибуни Верховної Ради України. В другому читанні і в цілому з урахуванням цих пропозицій. Готові? Голосуємо? Друге читання в цілому, останній по адмінпослугах. Ще багато законів.</p>
<p>Голосуємо. Прошу підтримати.</p>
<p>&nbsp;</p>
<p>11:33:56</p>
<p>За-271</p>
<p>271 – закон ухвалено.</p>
<p>По фракціях. "Блок Петра Порошенка" – 100, "Народний фронт" – 62, "Опозиційний блок" – 16, "Самопоміч" – 19, Радикальна партія Олега Ляшка – 10, "Батьківщина" – 12, "Партія "Відродження" – 14, "Воля народу" – 12 і позафракційних – 26 народних депутатів.</p>
<p>Дякую всім народним депутатам України за підтримку. Працюємо далі.</p>
<p>Шановні колеги, далі у нас включення до порядку денного ряду законів.</p>
<p>І так, готуємося, не відходимо, зараз будемо зраз голосувати.</p>
<p>Включення до порядку денного сесії. Проект Закону про внесення змін підрозділу 5 розділу ХХ "Перехідні положення" Податкового кодексу України щодо стимулювання розвитку ринку вживаних транспортних засобів (3251).</p>
<p>Це включення тільки до порядку денного. Подання комітету є.</p>
<p>Будь ласка, голосуємо 3251. Включення до порядку денного, голосуємо. 3251 включення до порядку денного.</p>
<p>&nbsp;</p>
<p>11:35:17</p>
<p>За-223</p>
<p>Колеги, я бачу, бачу, бачу. Нормально, нормально, зараз,&nbsp; колеги.</p>
<p>Прошу ще раз, сконцентруйтеся, сконцентруйтеся, будь ласка. 3251, включення до порядку денного сесії. Я бачу.</p>
<p>Голосуємо 3251, включення до порядку денного сесії, голосуємо. Голосуємо, голосуємо, я ж бачу. Голосуємо, колеги, включення до порядку денного сесії, колеги.</p>
<p>&nbsp;</p>
<p>11:35:54</p>
<p>За-239</p>
<p>Рішення прийнято.</p>
<p>Стоп, стоп, стоп, у нас далі багато законів, зупиніться.</p>
<p><a href="http://w1.c1.rada.gov.ua/pls/zweb2/webproc4_2?pf3516=3490&skl=9" target=_blank>3490</a> – дуже важливий закон децентралізації, громади його потребують. Проект Закону про внесення змін до Бюджетного кодексу України щодо особливостей формування та виконання бюджетів об'єднаних територіальних громад.</p>
<p>Колеги, прошу підтримати включення до порядку денного, це бюджети об'єднаних територіальних громад, включення в порядок денний сесії. Прошу голосувати. Далі. Та нічого страшного, все нормально, працюємо. Це фінансування об'єднаних громад. Прошу підтримати.</p>
<p>&nbsp;</p>
<p>11:36:41</p>
<p>За-242</p>
<p>Дякую. 242, ухвалено, включено в порядок денний.</p>
<p>Шановні колеги, 3197: проект Закону про внесення змін до Кримінального процесуального кодексу України (щодо строків досудового розслідування). 3197. Голосуємо! Включення до порядку денного сесії, колеги. Це включення до порядку денного сесії. Щоб ми могли його з вами розглядати, колеги.</p>
<p>&nbsp;</p>
<p>11:37:22</p>
<p>За-172</p>
<p>Не набрав необхідної кількості голосів.</p>
<p>Ідемо далі. 3465: проект Закону про внесення змін до деяких законодавчих актів України" (щодо невідворотності покарання осіб, які вчинили тяжкі та особливо тяжкі злочини). Це тільки включення до порядку денного сесії, 3465. Прошу підтримати, голосуємо, колеги. Голосуємо, прошу підтримати.</p>
<p>&nbsp;</p>
<p>11:37:58</p>
<p>За-173</p>
<p>173 голоси. Не набирає необхідної кількості голосів.</p>
<p>Ідемо далі. 3325: проект Закону про внесення змін до деяких законодавчих актів України щодо забезпечення умов функціонування ринку природного газу. Голосуємо. Включення в порядок денний сесії, 3325.</p>
<p>&nbsp;</p>
<p>11:38:29</p>
<p>За-197</p>
<p>197 голосів. Не набрало необхідної кількості.</p>
<p>Далі йдемо. 3388: проект Закону про внесення змін до розділу VI "Прикінцеві та перехідні положення" Бюджетного кодексу України (щодо стабілізаційного (резервного) енергетичного фонду).</p>
<p>Це питання енергетики. Знову ж таки, включення в порядок денний. Далі будемо розглядати в комітетах, колеги.</p>
<p>Прошу голосувати 3388 включення до порядку денного сесії. Голосуємо. Це включення до порядку денного сесії.</p>
<p>&nbsp;</p>
<p>11:39:18</p>
<p>За-210</p>
<p>Немає необхідної кількості голосів.</p>
<p>3389: проект Закону про внесення змін до статті 6 Закону України "Про Державний бюджет на 2015 рік" щодо надання державних гарантій. 3389 теж прошу підтримати, це включення до порядку денного сесії, колеги. Давайте підтримаємо. Голосуємо, голосуємо.</p>
<p>&nbsp;</p>
<p>11:39:55</p>
<p>За-197</p>
<p>Рішення не ухвалено.</p>
<p>Проект Закону, колеги,&nbsp; про професійну освіту. Начебто спільна позиція, включення його в порядок денний сесії. Далі будемо над ним працювати. Прошу підтримати включення в порядок денний сесії проекту Закону про професійну освіту 3231. Голосуємо. Прошу підтримати включення до порядку денного сесії, начебто спільна позиція комітету.</p>
<p>&nbsp;</p>
<p>11:40:28</p>
<p>За-210</p>
<p>Теж не набирає необхідної кількості голосів.</p>
<p>Ідемо далі.</p>
<p>Лілія Гриневич, хвилину, голова комітету. Послухайте уважно голову комітету.</p>
<p>&nbsp;</p>
<p>11:40:44</p>
<p>ГРИНЕВИЧ Л.М.</p>
<p>Шановні колеги, попереднього разу, коли ми не включили цей закон, було застереження в тому, що він суперечить Конституції. Через те, що називається "Про професійну освіту", а в Конституції "професійно-технічна освіта". Ми зняли вже це питання. Ми маємо висновок Мін'юсту, а також зробили запит до Конституційного Суду з цього приводу.</p>
<p>Тому дуже просимо, проголосуйте, щоб ми могли працювати з цим законом.</p>
<p>&nbsp;</p>
<p>ГОЛОВУЮЧИЙ. Колеги, давайте підтримаємо включення до порядку денного<a name=Temp></a> Закону про професійну освіту. І ми почнемо дискусії, почнемо працювати над ним. Тим більше, що вже є спільна позиція і комітету. Раніше її не було і він не включений був. Зараз ця позиція узгоджена. Я прошу всіх підтримати це. Закон про професійну освіту включення до порядку денного сесії і початок роботи. Давайте підтримаємо колеги. Голосуємо. Прошу підтримати. Голосуємо. Голосуємо. Прошу підтримати.</p>
<p>&nbsp;</p>
<p>11:41:57</p>
<p>За-242</p>
<p>Дякую. Рішення ухвалено, 242. Дякую за розуміння, шановні колеги народні депутати.</p>
<p>Далі, колеги, Віктор Михайлович Пинзеник прокоментує два закони 3388, 3389. Будь ласка, Віктор Михайлович. Включення в порядок денний сесії.</p>
<p>&nbsp;</p>
<p>11:42:10</p>
<p>ПИНЗЕНИК В.М.</p>
<p>Шановні народні депутати, до цього закону в мене є теж застереження відносно окремих норм, і ми їх виправимо в ході роботи. Але тут є вкрай важлива норма, яка стосується яку гарантію українського уряду на кредит, який нам дають на закупівлю газу з Європи. Причому кредит під гарантію Світового банку. А це означає, що ставка по цьому кредиту буде дуже низькою, нам вкрай вигідний такий кредит. Тому, розуміючи ваші застереження, і в мене є застереження щодо норм цього закону, треба частину норм буде вилучити. Я прошу колег підтримати включення законопроекту до порядку денного і одного, і другого, 3388 і 3389.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я думаю, що треба дослухатись до цієї слушної пропозиції. І давайте ще раз 3388, ви чули коментар Віктора Михайловича Пинзеник фаховий, і давайте включимо в порядок денний сесії, і почнемо розглядати. 3388, колеги, готові? Прошу підтримати 3388. Включення в порядок денний Закону про внесення зміни&nbsp; положення Бюджетного кодексу України (щодо стабілізаційного (резервного) енергетичного фонду). Віктор Михайлович прокоментував, що ці потребують рішення підтримки.</p>
<p><a href="http://w1.c1.rada.gov.ua/pls/zweb2/webproc4_2?pf3516=3388&skl=9" target=_blank>3388</a> прошу підтримати, колеги. 3388. Голосуємо. Включення в порядок денний сесії. Включення в порядок денний сесії. Прошу всіх підтримати.</p>
<p>&nbsp;</p>
<p>11:43:48</p>
<p>За-209</p>
<p>Колеги, нам буквально не хватає, не вистачає небагато голосів, майже всі фракції голосують, окрім…</p>
<p>3389, колеги. 3389&nbsp; голосуємо включення в порядок денний. 3389,&nbsp; будь ласка, голосуємо. Прошу підтримати, колеги, 3389. Це те, що коментував щойно Пинзеник Віктор&nbsp; Михайлович, це два взаємопов'язані закони.</p>
<p>&nbsp;</p>
<p>11:44:24</p>
<p>За-213</p>
<p>Всі встигли проголосувати? Я бачу просто, що депутати заходили.</p>
<p>Ще раз, 3388, за включення. 3388&nbsp; коментував Віктор Михайлович Пинзеник.&nbsp; Будь ласка, визначайтесь. 3388 голосуємо. Включення в порядок денний&nbsp; тільки сесії.</p>
<p>Очевидно, що немає&nbsp; голосів.</p>
<p>&nbsp;</p>
<p>11:44:58</p>
<p>За-216</p>
<p>216, ми ще повернемося.</p>
<p>І 3389. 3389 – це теж те, що&nbsp; коментували. Голосуємо. 3389 голосуємо. 3389.</p>
<p>&nbsp;</p>
<p>11:45:22</p>
<p>За-218</p>
<p>Очевидно – немає&nbsp; голосів.</p>
<p>Ідемо далі. 3483: проект Закону про внесення змін до Закону України "Про контррозвідувальну діяльність" (щодо підрозділів забезпечення внутрішньої і власної безпеки Державної прикордонної служби України).</p>
<p>3483, включення в порядок денний&nbsp; сесії. Голосуємо. Включення&nbsp;&nbsp; в порядок денний сесії, колеги.&nbsp;</p>
<p>&nbsp;</p>
<p>11:45:54</p>
<p>За-222</p>
<p>Очевидно – 222.</p>
<p>3483. Прошу, включення&nbsp; в порядок денний сесії&nbsp; щодо контррозвідувальної діяльності. Прошу, голосуємо 3483. Голосуємо. Голосуємо за включення до порядку денного. Будемо розглядати, будемо&nbsp; дискутувати. Прошу підтримати.&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>11:46:19</p>
<p>За-235</p>
<p>Рішення прийнято. Включено.</p>
<p>Так, далі, колеги. 3351, нема подання комітету.</p>
<p>3206: проект Закону про внесення змін до деяких законів України щодо гарантій соціального захисту деяких категорій осіб із числа учасників антитерористичної операції. Прошу, це важливий і соціальний закон 3206. Прошу всіх підтримати, це підтримка осіб, учасників антитерористичної операції, АТО. З включенням в порядок денний. Олександр Третьяков, хвилина. І другий теж. Так? Два зразу.</p>
<p>&nbsp;</p>
<p>11:46:52</p>
<p>ТРЕТЬЯКОВ О.Ю.</p>
<p>Уважаемые коллеги, прошу поддержать данный законопроект включение в порядок денний. Это бойцы, есть такой батальон "Фантом", который реально воюет в зоне АТО, который борется с контрабандой, там их всего 130 человек. Прошу поддержать.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я тоді поставлю, з вашого дозволу, 3206 і 3137 це пов'язані проекти законів. Так я розумію? Да. Два одразу за включення в порядок денний сесії. Ні? Добре.</p>
<p><a href="http://w1.c1.rada.gov.ua/pls/zweb2/webproc4_2?pf3516=3206&skl=9" target=_blank>3206</a> з включенням в порядок денний голосуємо. 3206, включення в порядок денний сесії. Те, що сказав Олександр Третьяков, з включенням в порядок денний сесії.</p>
<p>&nbsp;</p>
<p>11:47:49</p>
<p>За-237</p>
<p>Є, включений.</p>
<p>І 3137 включення в порядок денний сесії. Прошу голосувати. Включення в порядок денний сесії. Включення в порядок денний сесії, колеги.</p>
<p>&nbsp;</p>
<p>11:48:11</p>
<p>За-259</p>
<p>259, закон ухвалено.</p>
<p>Шановні колеги, в мене є, знаєте, яка пропозиція? В мене є пропозиція наступна, а давайте ми будемо працювати без перерви і, послухайте, зараз треба буде проголосувати. Ні, я буду забезпечувати обговорення законів, хто захоче, залишиться. Але, щоб не витрачати час, півгодини на вихід, півгодини на вхід.</p>
<p>Прошу, будь ласка, підтримайте цю пропозицію. Ми почнемо обговорення, а потім прийдуть проголосують. Прошу, підтримуйте, будь ласка. Кому треба буде вийти, він вийде. Будь ласка, прошу, підтримайте, будь ласка, цю пропозицію: без перерви, з 12 до 12.30 не робити. Прошу підтримати. Готові? Підтримайте, будь ласка. Тоді уйдете, будемо обговорювати, когось одного залишите.&nbsp; Підтримайте, будь ласка,&nbsp; прошу підтримати.</p>
<p>&nbsp;</p>
<p>11:49:04</p>
<p>За-217</p>
<p>Я бачу, що є потенціал.</p>
<p>Колеги, прошу підтримати цю пропозицію. Будемо проводити обговорення, ви прийдете, будемо голосувати, якщо будуть…</p>
<p>Будь ласка,&nbsp; прошу підтримати, колеги, без перерви з 12 до 12.30. Підтримайте, прошу. Голосуємо, колеги, підтримайте.&nbsp; Підете, якщо вам треба, прошу підтримати.</p>
<p>&nbsp;</p>
<p>11:49:30</p>
<p>За-216</p>
<p>Колеги, ну підтримайте, не вистачає 10 голосів. Ми більше часу будемо виходити і заходити, чим будемо працювати.</p>
<p>Давайте ще раз, ще раз. Пропозиція: без перерви, я прошу&nbsp; всіх колег підтримати. Проголосуйте, будь ласка, без перерви, просто не робити, пройдемо, будемо робити обговорення. Підтримайте, колеги! Підтримайте, будь ласка,&nbsp; голосуємо. Прошу всіх підтримати.</p>
<p>&nbsp;</p>
<p>11:50:18</p>
<p>За-219</p>
<p>Ладно, ми ще будемо голосувати пізніше за це питання.</p>
<p>Перше читання, колеги, переходимо до Закону 3413: проект Закону про внесення змін до Кримінального кодексу України (щодо удосконалення порядку зарахування судом строку попереднього ув'язнення у строк покарання). Шановні колеги, це Надя Савченко, наша колега, є пропозиція за скороченою процедурою розглянути цей законопроект. Це перший законопроект, який внесений Надією Савченко. І готуйтесь голосувати, щоб ми попрацювали без перерви. Прошу голосувати за скорочену процедуру, будь ласка.</p>
<p>&nbsp;</p>
<p>11:51:09</p>
<p>За-202</p>
<p>Це скорочена процедура, набрала необхідну кількість голосів. Іван Крулько, будь ласка.&nbsp;</p>
<p>&nbsp;</p>
<p>11:51:16</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні народні депутати, я маю честь доповідати&nbsp; перший законопроект, який&nbsp; внесений нашою колегою Надією&nbsp; Савченко, над котрою прямо в ці&nbsp; хвилини відбувається&nbsp; суд. Суд в ростовському Донецьку, де&nbsp; абсолютно підмінюють свідків, де немає правосуддя, де є кривосуддя.</p>
<p>Про що цей законопроект. Він дуже простий. Мова йде про внесення змін&nbsp; до Кримінального кодексу України стосовно того, щоб&nbsp; ті ув'язнені, які знаходять в СІЗО, по яких немає рішення суду, і щодо них&nbsp; діє презумпція невинуватості,&nbsp; вони не можуть мати і перебувати&nbsp; під вартою на тих самих підставах і умовах, що&nbsp; і ув'язнені, по&nbsp; яких є рішення суду.</p>
<p>Тому Надія Савченко абсолютно правомірно вважає і вносить&nbsp; правильну пропозицію, щоб&nbsp; тим особам, які знаходяться в СІЗО, один день їхнього тримання в СІЗО зараховувався як два&nbsp; дні тримання під вартою. Більше того, ми&nbsp; знаємо випадки, коли роками людей тримають в СІЗО&nbsp; без винесення вироків, а потім відбувається&nbsp; виправдувальний вирок або його відпускають з інших підстав, а особа відбула фактично покарання, маючи при цьому презумпцію невинуватості.</p>
<p>Тому прохання підтримати цей законопроект. Комітет також висловився щодо законопроекту, і є пропозиція його проголосувати в цілому. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Є необхідність&nbsp; "за" –"проти", два – "за", два – "проти"? Є?</p>
<p>Юрій Луценко, хвилина.</p>
<p>Запрошуйте&nbsp; депутатів.</p>
<p>А, співдоповідь комітету, будь ласка, Андрій Кожем'якін.</p>
<p>&nbsp;</p>
<p>11:52:56</p>
<p>КОЖЕМ’ЯКІН А.А.</p>
<p>Шановний Голово! Шановні колеги! Я коротко скажу, що, дійсно, ще раз наголошую, що це перший законопроект, який був переданий адвокатами нам сюди, до Верховної Ради, які підготувала Надія, і який комітет одноголосно підтримав. Правильно було сказано, що він розроблений з&nbsp; метою відновлення прав і законних інтересів осіб, засуджених до позбавлення волі, права яких були значно обмежені під&nbsp; час утримання під вартою, і це головне.</p>
<p>І ще важливо, це підтвердження того, що&nbsp; в Україні відбуваються демократичні&nbsp; зміни і, як наслідок, зменшення скарг в Європейський&nbsp; Суд з прав людини.</p>
<p>Я хочу сказати, що&nbsp; під час, під час обговорення щодо внесення до статті 72 Кримінального кодексу України цієї поправки всі члени комітету одностайно підтримали пропозицію Надії. І я хотів би сьогодні, переговоривши із керівництвом комітету, із членами комітету, хотів би, шановний пане Голово, попросити&nbsp; Верховну Раду як виняток проголосувати, підтримати цей закон і в першому читанні за основу, і в цілому як закон. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, два – "за", два – "проти" запишіться. Юрій Луценко.</p>
<p>&nbsp;</p>
<p>11:54:32</p>
<p>ЛУЦЕНКО Ю.В.</p>
<p>Шановний пане Голово, шановні колеги! Я хотів би в даному випадку виступити як практик даного питання. Хочу вас запевнити від імені усіх, хто хоч раз був в СІЗО, не обов'язково затриманим, але просто бував там, що умови утримання людей у СІЗО є набагато важчими, я би сказав, страшнішими, ніж будь-яке перебування на будь-якій зоні. Позбавлення від можливостей соціалізації, тобто зустрічей із рідними, позбавлення від будь-якої свободи пересування в замкнутому просторі, жахливі середньовічні побутові умови, які ми швидко змінити не можемо, має бути компенсовано зарахуванням одного дня до двох, як це було раніше, на початку 90-х. Тому це абсолютно правильна пропозиція, яка буде стимулювати слідство робити свою роботу швидше, а людей, котрі перебувають в середньовічних умовах, має бути зараховано день за два, рік за два і бажано, щоби вони це досудове слідство відбували якомога швидше. Таким чином, прошу підтримати цей законопроект, що явно гуманізує ситуацію в українських СІЗО.&nbsp;</p>
<p>&nbsp;</p>
<p>ГОЛОВУЮЧИЙ.</p>
<p>Будь ласка, голосуємо? Виступ? Будь ласка, Леонід Ємець від "Народного фронту"&nbsp; і переходимо до голосування. Запросіть депутатів.</p>
<p>&nbsp;</p>
<p>11:56:14</p>
<p>ЄМЕЦЬ Л.О.</p>
<p>Шановні колеги, для мене є величезною честю бути співавтором закону, реальним автором якого є Надія Савченко. Це є надзвичайно важлива проблема не лише щодо тих осіб, про яких щойно говорив Юрій Луценко, а і, повірте моєму досвіду першого заступника профільного Комітету з питань судочинства, у нас є люди, які по 5-6 років знаходяться в СІЗО, не маючи навіть розгляду в суді їх справи по суті. Тому зрозуміло, що цим законом ми спонукаємо правоохоронну систему діяти ефективно, розуміючи, що кожен день, який людина проводить без розгляду її справи в суді, буде їй зараховано вдвічі. Це буде персональна відповідальність міліціонерів, прокурорів, слідчих, суддів за те, щоб злочинці отримали реальний строки, а невинні люди жодного додаткового дня не провели в місцях позбавлення волі.</p>
<p>Тому фракція "Народний фронт" одностайно підтримує даний законопроект, і закликаємо усіх депутатів парламенту проголосувати за закон, внесений Надією Савченко. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Будь ласка, закон Надії Савченко…</p>
<p>А, Олег Ляшко, будь ласка. І переходимо до голосування.</p>
<p>&nbsp;</p>
<p>11:57:48</p>
<p>ЛЯШКО О.В.</p>
<p>Олег Ляшко, Радикальна партія. Фракція Радикальної партії підтримуватиме вказаний законопроект. Це реальний законопроект, спрямований на гуманізацію утримання осіб, які перебувають під досудовим слідством у нелюдських, жахливих умовах слідчих ізоляторів. Багато хто із прокурорів і суддів зловживають і роками тримають людей під слідством без визнання їхньої вини, без вироку суду. І фактично за Конституцією людина, яка не є злочинцем, вина якої не доведена вироком суду, роками, по 5 – по 7 років, мені відомі такі випадки у львівському СІЗО, у київському СІЗО, роками людей незаконно утримують.</p>
<p>Тому запровадження норми: день перебування в СІЗО рівняється &nbsp;до двох днів утримання під вартою змусить і прокурорів, і суддів не зловживати своїми права, інакше вони будуть сидіти на місці тих ув'язнених, яких вони незаконно утримують.</p>
<p>Тому наша політична сила буде голосувати за цей законопроект. Сьогодні маса людей, які сидять у слідчих ізоляторах, вони сидять за надуманими обвинуваченнями, зокрема вчора був звільнений під домашній арешт Богдан Тицький, який кілька місяців по вигаданому звинуваченню просидів в умовах ув'язнення і перед ним навіть ніхто не вибачився.&nbsp; Таких патріотів, на жаль, сьогодні у тюрмах величезна кількість, та і не тільки патріотів, а взагалі людей, які не змогли відкупитись, у яких немає "волохатої" руки і немає блату, немає грошей, їх захомутали, посадили, пов'язали і роками вони там сидять, і всі про них забули.</p>
<p>Тому наше завдання розвантажити ці слідчі ізолятори, місця утримання ув'язнених, і не тільки в СІЗО, а і в ізоляторі тимчасового тримання, і в інших установах. Випустити треба всіх невинних людей, які там сидять тільки тому, що не змогли відкупитися, тому що перейшли дорогу десь прокурору чи судді.</p>
<p>Тому ми підтримуємо цей законопроект, усіх людей випустити на волю, ми це…</p>
<p>&nbsp;</p>
<p>ГОЛОВУЮЧИЙ. Будь ласка, 1 хвилину, Віктор Чумак, і переходимо до голосування, прошу зайняти свої місця.</p>
<p>&nbsp;</p>
<p>12:00:03</p>
<p>ЧУМАК В.В.</p>
<p>Шановні колеги, хто хоча би 1 раз коли-небудь був в українських СІЗО, той дуже чітко розуміє, що ці установи не відповідають не просто якимось стандартам європейським або світовим, вони не відповідають в принципі стандартам людського існування. Ті жахливі умови, в яких зараз перебувають люди, вони неприйнятні для нормального людського єства.</p>
<p>Хочу вам сказати, що, крім того, цей законопроект буде направлений на те, щоб ні прокурори, ні правоохоронці не зловживали своїм правом щодо проводити дуже довго досудове слідство.</p>
<p>Я закликаю вас всіх проголосувати за цей проект, який дійсно направлений на гуманізацію покарання і гуманізацію діяльності установ досудового слідства.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Хвилину, Лев Підлісецький. Хвилину, Лев Підлісецький.</p>
<p>Прошу.</p>
<p>&nbsp;</p>
<p>12:00:56</p>
<p>ПІДЛІСЕЦЬКИЙ Л.Т.</p>
<p>Шановні колеги, у ми абсолютно готові підтримати ці всі аргументи, які говоряться "за".</p>
<p>Але є одне застереження: чи не буде тут зловживань в тих людей, які абсолютно сидять, і в попередніх місцях позбавлення волі по програшних, наперед програшних справах. І просто адвокати чи сторона захисту, а також і суди можуть зловживати і затягувати перебування в місцях СІЗО, щоби строк відбування покарання був в майбутньому менший. Але він буде сидіти в СІЗО, а потім буде… Вбивці будуть менше сидіти в тюрмі.</p>
<p>&nbsp;</p>
<p>ГОЛОВУЮЧИЙ. Колеги, є висновок комітету – за основу. Ми голосуємо за основу? І в цілому? За основу і в цілому. За основу і в цілому з техніко-юридичними правками. Готуйтесь голосувати. Андрій Іллєнко, хвилину. Готовтесь голосувати. Будь ласка, заходьте, колеги.</p>
<p>&nbsp;</p>
<p>12:02:11</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода". Шановні колеги, звичайно, там треба зробити все для того, щоби гуманізувати умови і все, що відбувається навколо слідчих ізоляторів. Тому що це дійсно жах і беззаконня, коли невинні люди роками сидять. І особливо, коли люди сидять за політичними звинуваченнями, як сьогодні патріоти, як сьогодні добровольці, як "свободівці", яких кидають за ґрати.</p>
<p>Я хотів би сказати одну важливу річ. От уже згадувалося про патріотів, які сьогодні сидять в слідчих ізоляторах. Сьогодні в слідчих ізоляторах величезна кількість сидить наших героїв східного фронту, героїв війни, які сидять дуже часто за абсолютно надуманими звинуваченнями. Їм розказують про те, що вони нібито там в зоні АТО щось не то робили. Це наші герої, які захищали нас. І тому я вношу таку пропозицію зараз до всіх депутатів, щоби ми розробили законопроект про повну амністію для всіх наших героїв АТО, щоби ніхто з них не сидів. Тому що сьогодні з цим є величезні проблеми. десятки і сотні наших патріотів сидять за ґратами зараз.</p>
<p>&nbsp;</p>
<p>ГОЛОВУЮЧИЙ. Колеги, підготувались. 3413, законопроект колеги Надії Савченко. Пропозиція за основу та в цілому з техніко-юридичними правками комітету. Голосуємо. З техніко-юридичними правками комітету за основу і в цілому. Готові? Голосуємо.</p>
<p>&nbsp;</p>
<p>12:03:54</p>
<p>За-255</p>
<p>Закон ухвалено.</p>
<p>Шановні колеги, давайте привітаємо міністра освіти Сергія Квіта з днем народження, йому сьогодні 50 років. Вітаємо, Сергій Миронович! Добра і здоров'я вам! <i>(Оплески)</i></p>
<p>&nbsp;Шановні колеги, я зараз оголошу перерву на 30 хвилин. І прошу керівників… Що ви проголосуєте? Що ви проголосуєте? Ми вже голосували п'ять раз, колеги, все.</p>
<p>Прошу керівників фракцій і груп зайти до мене на третій поверх, 15 хвилин, на нараду. Будь ласка, керівники фракцій і груп, прошу зайти на нараду на третій поверх. Дякую.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ПАРУБІЙ А.В. Час, передбачений Регламентом для перерви, завершений. Я прошу заходити в зал, займати робочі місця. Прошу секретаріат Верховної Ради закликати депутатів до роботи. І прошу голів фракцій запрошувати депутатів в зал.</p>
<p>Прошу заходити, тут найбільш безпечне місце в Раді. Будь ласка.</p>
<p>Шановні колеги, я ще раз запрошую в зал. Нас недостатньо для роботи. Де колони депутатів, які заходять в зал? Я прошу депутатів заходити в зал. &nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Шановні колеги, прошу займати свої місця в залі, продовжуємо нашу роботу.</p>
<p>У нас є декілька питань, пов'язаних з прийняттям рішення з обговорених раніше питань. Я думаю, що ми ще сьогодні до них дійдемо. А зараз я пропоную розпочати розгляд питань у першому читанні.</p>
<p>Будь ласка,&nbsp; займайте свої місця, колеги.</p>
<p>Шановні колеги, на ваш&nbsp; розгляд внесено законопроект (реєстраційний номер 2524а), проект Закону про внесення зміни до Закону України "Про статус і соціальний захист громадян, які постраждали…" А, є Ірина Геращенко, супер.</p>
<p>Будь ласка, 2009а: проект Закону про оцінку впливу на довкілля. Автор закону і доповідач – народний депутат Ірина Геращенко. Співдоповідач – Микола Томенко.</p>
<p>Шановні колеги, це невеликий закон, ми можемо&nbsp; його розпочати розгляд за скороченою процедурою. Але поки депутати будуть займати свої місця, я думаю, що за скороченою процедурою це було б важливо. Є розуміння&nbsp; того, що можемо зараз проголосувати щодо розгляду цього законопроекту за скороченою процедурою, 2009а? Підтримаєте? Підтримаєте, колеги, ми розпочнемо&nbsp; процес розгляду?</p>
<p>Шановні колеги, будь ласка, пропозиція щодо скороченого розгляду&nbsp; 2009. Будь ласка, колеги, 2009а –&nbsp; за скороченою процедурою, прошу всіх підтримати, ми розпочнемо процес обговорення. Будь ласка, прошу підтримати. Ми розпочнемо процес обговорення 2009а. Доповідач – Ірина Геращенко. Будь ласка, скорочена процедура, прошу підтримати. Голосуємо.</p>
<p>&nbsp;</p>
<p>12:51:39</p>
<p>За-133</p>
<p>Майже. Займайте свої місця, колеги. Ну, зараз почнемо голосування...&nbsp; Ми просто розпочнемо обговорення.</p>
<p>Ще раз, колеги, щодо розгляду за скороченою процедурою 2009а, прошу підтримати. Розпочнемо процес обговорення, поки депутати будуть займати свої місця у залі, 2009а, будь ласка.</p>
<p>&nbsp;</p>
<p>12:52:44</p>
<p>За-137</p>
<p>Вже краще. Заходьте, народні депутати, будь ласка, заходьте до зали.</p>
<p>Колеги, пропозиція: почати розгляд законопроекту 2009а за скороченою процедурою. Займіть, будь ласка, свої місця і проголосуйте за цю пропозицію доповідача. Готові? Скорочена процедура розгляду закону 2009а, прошу всіх підтримати, голосуємо, колеги.</p>
<p>Прошу підтримати всіх. Скорочена процедура розгляду. Будь ласка.</p>
<p>&nbsp;</p>
<p>12:53:44</p>
<p>За-139</p>
<p>Ну, майже, майже. <i>(Шум у залі)</i></p>
<p>Будь ласка, колеги, прошу. Скорочена процедура розгляду. 2009а, прошу підтримати. 2009а, прошу підтримати. Скорочена процедура. Будь ласка.</p>
<p>&nbsp;</p>
<p>12:54:54</p>
<p>За-153</p>
<p>Дякую.</p>
<p>Будь ласка, доповідайте.</p>
<p>&nbsp;</p>
<p>12:55:02</p>
<p>ГЕРАЩЕНКО І.В.</p>
<p>Дякую, шановні колеги. Я хочу нагадати, що вдосконалення нашого законодавства в сфері екології належить до пріоритетних статей наших зобов'язань в контексті імплементації Угоди про асоціацію. І, власне, розробники цього законопроекту, а це достатньо великий авторський колег, мають на меті встановити правові і організаційні засади здійснення оцінки впливу на довкілля, що забезпечить виконання Україною міжнародних зобов'язань не лише в рамках імплементації Угоди про асоціацію, а й Конвенції про оцінку впливу на навколишнє середовище в транскордонному контексті та Конвенції про доступ до інформації, дозволить участь громадськості в процесі прийняття рішень та доступу до правосуддя з питань, що стосуються довкілля.</p>
<p>Цим законопроектом ми передбачаємо проведення процедури і оцінку впливу на довкілля, запровадження імперативного правила, за яким проведення оцінки впливу при прийнятті про здійснення планової діяльності стане обов'язковим, визначення переліку тих об'єктів, щодо застосування яких обов'язково має застосовуватися процедура оцінки довкілля, визначення переліку об'єктів, щодо яких застосовується процедура оцінки довкілля, забезпечення безкоштовного доступу громадськості до всієї інформації, що стосується планової діяльності та процедури громадського обговорення, ведення єдиного реєстру з оцінки впливу на довкілля, аналіз впливу на навколишнє середовище і здоров'я людини до початку та врахування цього аналізу при прийнятті остаточного рішення.</p>
<p>Треба зауважити, що надзвичайно важливим є обговорення цього законопроекту в нашому парламенті напередодні всесвітньої кліматичної конференції, яка відбудеться в Парижі вже наступного тижня. І, власне, тут українській делегації дуже важливо показати так само ті кроки, які ми робимо щодо вдосконалення українського законодавства в такій важливій сфері, якою є екологія, якою, на жаль, достатньо мало ми займаємося, в тому числі і в сесійній залі, попри великі зусилля профільного комітету, який очолює мій колега. І тому…</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>12:57:43</p>
<p>ГОЛОВУЮЧИЙ&nbsp; Будь ласка, 30 секунд, дайте можливість закінчити.</p>
<p>&nbsp;</p>
<p>ГЕРАЩЕНКО І.В. І тому, да, дуже важливо, щоб сьогодні в першому читанні ми розглянули цей законопроект.</p>
<p>Також, шановні колеги, хочу поінформувати вас, що ми мали серйозні дискусії з авторами законопроекту, з представниками середнього і малого бізнесу в Україні, з представниками громадськості, які мають до нього низку зауважень, які можна врахувати до другого читання. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова Комітету з питань екологічної політики Томенко Микола Володимирович, будь ласка.</p>
<p>&nbsp;</p>
<p>12:57:53</p>
<p>ТОМЕНКО М.В.</p>
<p>Шановні колеги, хочу звернути увагу, що ми маємо достатньо прецедентний законопроект і я тут, оскільки тут всі свої, а хто вже після замінування прийшов, в такому емоційному стані готовий до роботи, що ми маємо тут серйозний конфлікт.</p>
<p>От я, як голова екологічного комітету, усіляко вас буду агітувати підтримати цей законопроект, оскільки ідеологічно це європейський законопроект, це наші європейське зобов'язання і це правильна процедура того, як ми повинні визначати перед кожним будівництвом, використання природних копалин і так далі, процедуру оцінки впливу на довкілля. Ми повинні мати реєстр, ми повинні мати доступ громадськості. Щоб вони розуміли, що якщо будується завод, значить, по там виробництву м'яса чи хімії, чи ще якоїсь біди, то всі ризики при будівництві, після будівництва будуть унеможливлені. Не так, як ми сьогодні робимо, що збудували завод, а потім виявилося, що жодних очисних споруд там немає, і нічого не зроблено.</p>
<p>Але мушу сказати, що як народний депутат я трошки стривожений загальною логікою, з якою ми працюємо з урядом. Тобто, як трапилась історія цього законопроекту? Термін підготовки цього законопроекту по наших європейських зобов'язаннях вийшов. Значить, треба було звітувати перед європейськими структурами. Грантівські гроші вже вибрані. І треба було швидко його зареєструвати. Ми проявили добру волю, звичайно. І вдячний і Ірині Геращенко, і іншим депутатам, що ми його зареєстрували. Але ми як комітет, щоб ви розуміли, будемо його чистити не один місяць. Тому що в законі не зрозуміло, які повноваження і хто робить цю процедуру. В законі немає чіткої процедури проведення оцінки впливів. Незрозумілий статус єдиного реєстру з оцінки впливів і таке інше.</p>
<p>Тому я пропоную компроміс: проєвропейськи проголосувати в першому читанні, а потім активно працювати, щоб він був ще й проукраїнським законом.</p>
<p>&nbsp;</p>
<p>ГОЛОВУЮЧИЙ. Пане Миколо, ваша пропозиція – за основу, так? Ваша пропозиція: даний законопроект за основу, так?</p>
<p>Будь ласка, шановні колеги, записуємося на обговорення: два – "за", два – "проти". Прошу провести запис.</p>
<p>"Блок Петра Порошенка", Герасимов Артур.</p>
<p>&nbsp;</p>
<p>13:00:31</p>
<p>ГЕРАСИМОВ А.В.</p>
<p>Прошу передати слово народному депутату Єднаку.</p>
<p>&nbsp;</p>
<p>ГОЛОВУЮЧИЙ. Будь ласка, Єднак.</p>
<p>&nbsp;</p>
<p>13:00:36</p>
<p>ЄДНАК О.В.</p>
<p>Шановні колеги народні депутати, я розумію, що є різні настрої в залі стосовно даного законопроекту. Є багато міфів навколо нього. Але потрібно також розуміти, що, окрім того, що це є частиною наших міжнародних зобов'язань, які потрібно виконати і перед Європейським енергетичним співтовариством, і перед Комітетом з Оргутської конвенції, де нам вже будуть скоро штрафи давати.</p>
<p>Цей законопроект, він пройшов доволі практично всі необхідні процедури з його розробки і погодження в Мінприроди. Над ним працювали близько півроку найкращі міжнародні та українські експерти. Він пройшов обговорення на сайті Мінприроди, зібрав необхідні зауваження. Я особисто був на круглих столах, де ці зауваження проговорювались. Він є доволі якісний і його доопрацювати до другого читання з урахуванням зауважень народних депутатів можна і потрібно.</p>
<p>Але так само його потрібно проголосувати і в першому читанні. Якщо ми зараз цього не зробимо і його провалимо, я не знаю, як наша делегація українська буде виглядати в Парижі, як ми будемо перед нашими європейськими партнерами розказувати, що ми не хочемо приймати їхні процедури і стандарти.</p>
<p>Тому я дуже попрошу народних депутатів в першому читанні прийняти його за основу. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Кондратюк Олена Костянтинівна Рябчину передає слово. Будь ласка, з трибуни.</p>
<p>&nbsp;</p>
<p>13:02:10</p>
<p>РЯБЧИН О.М.</p>
<p>Доброго дня, шановні колеги! Олексій Рябчин, фракція "Батьківщина", Донеччина. По-перше, прохання підтримати цей законопроект у першому читанні. До другого ми його дійсно дошлифуємо. Коли до мене звернулись розробники з проханням підтримати цей драфт цього законопроекту. Першим моїм запитанням було, яка позиція бізнесу стосовно цього законопроекту?</p>
<p>Мені сказали, що, мені сказали до коментування законопроекту були залучені представники бізнесу, а саме: "Запоріжсталь", "Одеський морський торгівельний порт", "Нафтогаз", "Кока-кола Беверіджиз Україна", "Європейська бізнес-асоціація" та інші. Але дійсно, коли ми почали більше спілкуватися з бізнесом, є зауваження.</p>
<p>Наприклад, на минулій неділі ми провели перемовини з представниками відновлювальної енергетики. Там є зауваження. Але принципові, які можуть бути вирішені у другому читанні. Дійсно, проект, законопроект не може пройти в зал Верховної Ради вже декілька років. І це є наше зобов'язання. Це не наша забаганка, це зобов'язання, яке взяла країна.</p>
<p>Колеги, ми повинні розуміти, що екологія, енергоефективність, це ті сфери, де є регуляція держави. Ми намагалися якомога більше закласти дерегулятивних методів, тому відмінили декілька процедур та інтегрували їх до інших, до інших дозволів.</p>
<p>І хочу зазначити, що цей законопроект пройшов і Комітет з паливно-енергетичного комплексу. Це самий важкий комітет. Але члени цього комітету стали співавторами цього законопроекту, щоб показати, що екологія та енергетика. це саме сталий розвиток енергетики є пріоритетом зараз в галузі. Тому, підтримуючи голову Комітету екології, прошу підтримати до першого читання, а до другого ми його зашліфуємо, і ще йому довго для того, щоб стати досконалим. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Долженков Олександр.</p>
<p>&nbsp;</p>
<p>13:04:08</p>
<p>ДОЛЖЕНКОВ О.В.</p>
<p>Дякую. Передаю слово Матвієнкову Сергію Анатолійовичу.</p>
<p>&nbsp;</p>
<p>13:04:12</p>
<p>МАТВІЄНКОВ С.А.</p>
<p>Матвиенков, 57 округ, Мариуполь. Уважаемые коллеги, вы знаете, когда мы, вот, говорим в отношении этой проблемы, проблемы экологии, то хочется очень задать вопрос мы вообще поговорить или решить эту проблему? Потому что, когда читаешь проект этого закона, вольна или невольно возникает ситуация о том, что мы больше, наверное, поговорить, если говорить конкретно об этом законе.</p>
<p>На протяжении многих лет, к сожалению, сложилась порочная практика, которая существует у нас на сегодняшний день. И металлурги, и те, кто загрязняют окружающую среду, прекрасно знают, чем больше ты загрязняешь среду, тем больше ты платишь. Чем больше ты платишь, тем больше средств уходит в центральный орган, то есть в центральный фонд, потому что с мест практически эти все деньги забираются. Если мы говорим о том, что мы хотим решить эту проблему, а отдайте деньги на места, создайте комплексную программу по уменьшению выбросов и ничего не нужно. Давайте создадим комплексную государственную программу.</p>
<p>Что здесь по этому закону, когда мы говорим. Оценка викидів. Извините, она есть. Когда вы получаете разрешение на выбросы, когда вы согласовываете работу любого предприятия вы в Министерстве экологии, в первую очередь, согласовываете оценку выброса.</p>
<p>Второе. Перечень объектов. Он есть в каждом подразделении, мы их прекрасно знаем и Министерство экологии располагает подобными объектами. Реестр единый. Он есть.</p>
<p>То есть, по большому счету, закон, который вот там предлагается это, знаете, вот, давайте соберемся, поговорим вокруг этой темы. Но, я думаю, что мы за многие годы уже наговорились вокруг этой темы. Действительно проблема экологии есть, она существует, существуют города с критической ситуацией выбросов. И нам как никогда уже нужно думать, разрабатывать целевые, комплексные программы по уменьшению выбросов за счёт&nbsp;&nbsp;совершенствования технологии, модернизации, обновления оборудования и прочие, прочие вещи. А не просто создавать какие-то,&nbsp; будем говорить так, объединения и кружки по интересам. По большому счету, на сегодняшний день&nbsp; это, действительно,&nbsp; кружок по интересам.</p>
<p>И очень хотелось бы, конечно, такой закон принять. Поэтому я предлагаю на повторне друге читання, давайте&nbsp; сядем со специалистами доработаем, а не то, что кто-то&nbsp; хотел бы принять для комиссии.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Ще два виступи: Продан Оксана і&nbsp; Кривенко. Спочатку Продан,&nbsp; будь ласка, одну хвилину. А потім – Кривенко.</p>
<p>&nbsp;</p>
<p>13:06:24</p>
<p>ПРОДАН О.П.</p>
<p>Шановні колеги, я прошу вас не підтримувати цей законопроект і поясню чому.&nbsp; Перший, неважливий аргумент – це те, що навіть діючий уряд постидався вносити цей законопроект. І говорити про те, що&nbsp; він&nbsp; розроблений&nbsp;&nbsp; в&nbsp; Міністерстві екології, коли&nbsp; його не внесло Міністерство екології, і не вніс уряд, трошечки&nbsp; нелогічно.</p>
<p>Але тепер по суті законопроекту. В разі прийняття закону в тому вигляді, в кому він є,&nbsp; у нас виробництво зупиниться повністю в&nbsp; Україні, і ми будемо мати тільки імпорт і торгівлю. Що пропонується,&nbsp; я прошу звернути увагу всіх народних депутатів. Вводяться&nbsp; три нових документи: звіт, за який кожен повинен заплатити&nbsp; і купити його в якоїсь організації нової, друге – це рішення органу відповідного і&nbsp; третє –&nbsp; ще остаточне рішення, на підставі попередніх рішень.</p>
<p>Виписані абсолютно непрозоро процедури&nbsp; обговорення з громадськістю, процедури, які будуть не&nbsp; обговоренням&nbsp; з громадськістю, а обслуговуванням&nbsp; того чи іншого органу територіального або центрального органу в екологічній&nbsp; сфері.</p>
<p>Крім того, жодної відповідальності органів влади&nbsp; за невиконання або…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка. 30 секунд, завершуйте.&nbsp;&nbsp;</p>
<p>&nbsp;&nbsp;&nbsp;</p>
<p>13:07:37</p>
<p>ПРОДАН О.П.</p>
<p>Начебто виписано дві категорії&nbsp; видів діяльності, видів виробництва, які підпадають під контроль. Але, насправді, під контроль&nbsp; цього закону попадає все, що не відноситься до торгівлі. Абсолютно всі, хто&nbsp; є в&nbsp; Україні , будуть носити&nbsp;&nbsp; гроші тепер не в одні органи, а в новий.</p>
<p>І ще одне питання стосовно&nbsp; децентралізації. Вся екологічна експертиза віддається виключно центральному органу та його територіальним підрозділам. Місцеві&nbsp; органи самоврядування&nbsp; на екологію будуть дивитися збоку.</p>
<p>Я прошу не підтримувати&nbsp; проект.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.</p>
<p>Будь ласка, Кривенко.&nbsp;&nbsp;&nbsp;</p>
<p>&nbsp;</p>
<p>13:08:13</p>
<p>КРИВЕНКО В.М.</p>
<p>Прошу Рибаку голос передати. Тут нові обставини, і треба, щоб прокоментував член комітету.</p>
<p>Рибак.</p>
<p>&nbsp;</p>
<p>ГОЛОВУЮЧИЙ. Рибаку, Рибаку, будь ласка, включіть.</p>
<p>&nbsp;</p>
<p>13:08:22</p>
<p>РИБАК І.П.</p>
<p>Іван Рибак, 202 виборчий округ. Шановні колеги, справа в тому, що цим законопроектом взагалі ліквідовується по суті інституція екологічних експертиз. Даний законопроект буде стосуватися виключно нових об'єктів, які будуть будуватися, виключно нових, я наголошую на цьому, і тому це абсолютно цього не стосується.</p>
<p>Старий бізнес, воно не торкнеться. Ми говоримо про документи на стадії будівництва, з самого початку, з нуля. Це тільки про нові об'єкти, і воно не торкнеться того бізнесу, який на сьогоднішній день працює в Україні. Ми не можемо говорити про те, що ми будемо тільки імпортовані товари купувати, тому що навпаки, все, що працює сьогодні, воно буде працювати, а все, що буде будуватися, воно вже буде працювати і вводитися в експлуатацію, і надаватися дозволи на будівництво відповідно до цього закону.</p>
<p>Тому, щоб не завалити цей закон, тому що на сьогоднішній момент у залі немає, напевно, такої кількості голосів, давайте спробуємо це…</p>
<p>&nbsp;</p>
<p>ГОЛОВУЮЧИЙ. Прошу завершити, 10 секунд. Пропозицію озвучте.</p>
<p>&nbsp;</p>
<p>13:09:33</p>
<p>РИБАК І.П.</p>
<p>Спробуємо, шановні колеги, проголосувати в першому читанні за основу сигнальним голосуванням. Якщо не буде вистачати голосів, поставимо на повторне друге… перше читання відправимо. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги. Ми завершили обговорення даного законопроекту.</p>
<p>Я прошу депутатів зайти в зал. Пане Галасюк, прошу зайти в зал, а не виходити з залу. Я прошу депутатів зайти в зал, зайняти робочі місця.</p>
<p>Згідно Регламенту я буду ставити в послідовності ті пропозиції, які звучали, в дискусії звучали різні пропозиції. Тому спочатку я поставлю за основу, якщо ця пропозиція не набере необхідної кількості голосів, тоді я поставлю на повторне перше читання, повернути в комітет на повторне перше читання.</p>
<p>Перше буде сигнальне, звичайно, нехай депутати зайдуть і займуть місця. Готові голосувати, депутати?</p>
<p>Отже, я ставлю сигнальне голосування. Проект Закону про оцінку впливу на довкілля (номер 2009а) за основу. Це пропозиція комітету. Хто підтримує дану пропозицію, прошу проголосувати. Будь ласка,&nbsp; голосуємо.</p>
<p>Я прошу включити систему голосування.</p>
<p>&nbsp;</p>
<p>13:11:14</p>
<p>За-130</p>
<p>Дякую.</p>
<p>Я прошу заходити в зал і займати робочі місця.</p>
<p>Тепер я ставлю пропозицію на сигнальне голосування повернути в комітет на повторне перше читання. Увага, сигнальне голосування, проект Закону про оцінку впливу на довкілля (2009а) повернути в комітет на повторне перше читання. Хто підтримує цю пропозицію, прошу проголосувати.&nbsp; Сигнальне.</p>
<p>&nbsp;</p>
<p>13:11:52</p>
<p>За-200</p>
<p>Увага, давайте ще репліку, поки доходять депутати. Кривенку, репліку одну хвилину, включіть мікрофон.</p>
<p>Шановні колеги! Прошу заходити в зал, голосувати. Будь ласка,&nbsp; заходимо в зал, на свої робочі місця.</p>
<p>&nbsp;</p>
<p>13:12:09</p>
<p>КРИВЕНКО В.М.</p>
<p>Шановні колеги! Перш за все хочу сказати, що 7 числа Президент України буде знаходитися в Парижі, де будуть всі президенти всіх країн світу на кліматичній конференції. І нам просто не буде куди очі дівати від ганьби, якщо нам скажуть, що ми провалили такий законопроект, він справді потребує доопрацювання. Але, по-перше, тут треба зафіксувати і, можливо, в першому читанні чітко зазначити, що це буде тільки для новостворених підприємств. Тому що зараз відбуваються страшні порушення в тій системі, яка є.</p>
<p>В моєму рідному Дніпродзержинську, який є одним з трьох найбільш брудних міст, продовжує будуватися норкова звіроферма, без документів, документи робляться заднім числом, із страшними порушеннями в екологічному серці області. І при всьому… і міліція не працює, прокуратура не працює. У них є лівий документ, який по старим нормам весь зроблений. Нам потрібен новий закон.</p>
<p>Тому є пропозиція в першому читанні його проголосувати. Зараз вважати його обговореним і голосувати після 16.00. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, ми&nbsp; вийшли на спільну&nbsp; позицію в результаті обговорення, що якщо немає голосів за основу, ми його повертаємо в комітет на повторне перше читання. Ми з цією думкою всі&nbsp; зійшлися. Я не дуже розумію, чому Пинзеник, Продан, чому ви не голосуєте за цю пропозицію, на якій ми зійшлися? Ми повертаємо в комітет, і в комітеті буде&nbsp; можливість його розробити.</p>
<p>Будь ласка, ще Ірина Геращенко, репліка, одна хвилина.</p>
<p>Я прошу заходити&nbsp; в зал і підготуватись до&nbsp; голосування.</p>
<p>Прошу, Ірина Геращенко.</p>
<p>&nbsp;</p>
<p>13:13:49</p>
<p>ГЕРАЩЕНКО І.В.</p>
<p>Шановні колеги, я хочу наголосити всім нам, що наша&nbsp; діяльність має базуватися, в першу чергу, на&nbsp; нашій… на виконанні Угоди про асоціацію і нашій коаліційній угоді, яка так само будується на виконанні Угоди про асоціацію. І ось частина імплементації цієї угоди є і частиною зміни нашого законодавства в&nbsp; питаннях екології. Дійсно, цей&nbsp; законопроект він потребує доопрацювання.</p>
<p>Тому надзвичайно важливим, щоб ми сьогодні не завалили його, але відправили на доопрацювання, на повторне перше читання. І ми долучимо до цього і в першу чергу&nbsp; бізнес, тому що, дійсно, під час цього&nbsp; обговорення були залучені громадські організації, міністерство, яке так само, не завжди демонструвало компетентність. Але&nbsp; не було долучено бізнес. Це є помилка. Але завалювати законопроект, особливо напередодні кліматичної конференції в Парижі, де наша делегація має так&nbsp; само демонструвати аргументи, що&nbsp; ми працюємо в цій&nbsp; темі, це неправильно.</p>
<p>Я звертаюся до всіх, підтримати пропозицію компромісну, що&nbsp; ми його відправляємо на&nbsp; доопрацювання. І це…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, отже, ми виробили компромісну&nbsp; позицію. Я прошу її підтримати також тих, з ким ми про це домовлялись.</p>
<p>Отже, шановні колеги, я ставлю ще раз, спочатку на сигнальне голосування повернути в комітет на доопрацювання проект Закону про&nbsp; оцінку впливу на довкілля 2009а, сигнальне голосування. Хто підтримує дану пропозицію, прошу проголосувати.</p>
<p>Шановні колеги, і прошу працювати в залі, а не вести дискусії. Голосуємо, сигнальне голосування.</p>
<p>&nbsp;</p>
<p>13:15:44</p>
<p>За-212</p>
<p>Зараз я озвучу, тільки попрошу, спочатку, колеги народні депутати, я прошу зайняти свої робочі місця. Це не право, це обов'язок депутата – працювати в сесійному залі. Я прошу зайняти робочі місця і підготуватися до голосування.</p>
<p>Зараз Пинзеник, одна хвилина. Я прошу депутатів заходити в зал. Будь ласка, Пинзеник, одна хвилина.</p>
<p>&nbsp;</p>
<p>13:16:12</p>
<p>ПИНЗЕНИК В.М.</p>
<p>Шановні народні депутати, що найбільше хвилювало людей, які прочитали цей закон? Це ризик, великий ризик створення додаткового регуляторного монстра, коли майже жодну діяльність не можна буде здійснити, не отримавши, не провівши оцінку, так званої, планової діяльності. Оскільки це зачіпає регуляторні проблеми, в мене є наступна пропозиція, повернути на повторне перше, але доручити не тільки Комітету&nbsp; з екології, а Комітету з питань регуляторної політики, бо це регуляторний акт, який зачіпає регулювання бізнесу, тобто відповідальні мають два комітети бути: Комітет Томенка і комітет Галасюка. І я прошу в такій версії, з дорученням двом комітетам готувати, підтримати повторне перше&nbsp; читання.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, по місцях всі вже знаходяться? Всі готові до голосування фракції? Готові, так?</p>
<p>Отже, ще раз ставлю на сигнальне голосування пропозицію: повернути в комітет на повторне перше читання за участю двох комітетів – екології і регуляторної політики проект Закону про оцінку впливу на довкілля (номер 2009а). Сигнальне голосування, прошу підтримати дану пропозицію, голосуємо.</p>
<p>&nbsp;</p>
<p>13:17:44</p>
<p>За-226</p>
<p>Шановні колеги, прошу приготуватися, бути уважними. Я ставлю на голосування пропозицію: повернути комітету на повторне перше читання проект Закону про оцінку впливу на довкілля (номер 2009а) і під час доопрацювання із залученням обговорення і прийняття рішення двома комітетами: Комітету екології і Комітету регуляторної політики.</p>
<p>Отже, ставлю на голосування 2009а. Прошу голосувати. Будь ласка, уважно, відповідально голосуємо. Голосуємо!</p>
<p>&nbsp;</p>
<p>13:18:39</p>
<p>За-233</p>
<p>Рішення прийняте. Дякую за дискусію. Дякую авторами проекту і всім, хто брали участь в обговоренні.</p>
<p>Згідно порядку денного переходимо до наступного проекту Закону 2524а: "Про статус і соціальний захист громадян, які постраждали внаслідок Чорнобильської катастрофи". Є пропозиція його розглянути за скороченою процедурою.</p>
<p>Шановні колеги, прошу підтримати розгляд за скороченою процедурою. Будь ласка, голосуємо. Прошу підтримати.</p>
<p>&nbsp;</p>
<p>13:19:21</p>
<p>За-165</p>
<p>Рішення прийняте.</p>
<p>І запрошую до доповіді голову комітету Томенка Миколу Володимировича. 4 хвилини і доповідь, і співдоповідь. Микола Томенко, будь ласка.</p>
<p>&nbsp;</p>
<p>13:19:38</p>
<p>ТОМЕНКО М.В.</p>
<p>Шановні колеги, дозвольте презентувати законопроект, розроблений у дружній співпраці між нашим Комітетом з екологічної політики і Комітетом соціальної політики, який очолює Людмила Денісова.</p>
<p>Ми двома комітетами фактично нічого не придумуємо, ми виправляємо, я сподіваюсь, технічну помилку уряду, не світоглядну, а технічну, яка виникла з реалізації низки чорнобильських програм. Так сталося, що в загальній бюджетній програмі "Соціальний захист громадян, які постраждали внаслідок Чорнобильської катастрофи" на 2015 рік була передбачена сума і на доплати тим працівникам, і тим, хто проживає в зоні відчуження, але технологічно цифра цих коштів, а мова йде про 4 тисячі 323 працівника, які отримують доплату десь порядка 1 тисячу 820 гривень, не була закладена.</p>
<p>Таким чином, Міністерство соціальної політики, треба їм подякувати, хоч правда з запізненням, звернулося до депутатів, щоб ми адекватно і швидко зреагували і внесли зміни до даного закону, який розблокує фінансування тих людей, які працюють сьогодні в зоні відчуження. Мова іде, ще раз кажу, про кошти, які є не просто в бюджеті, а є в конкретній бюджетній програмі.</p>
<p>Два слова скажу, що відбувається сьогодні в зоні відчуження. Ми всіляко переконуємо, і тут у нас були акції протесту, які пройшли, на мою думку, абсолютно цивілізовано з профспілками. Ми їм пояснили, що мова іде не про те, що уряд чи парламент налаштований проти тих, хто працюють в зоні відчуження, це помилка, ми її виправимо, і ти люди, які сьогодні фактично є одними з найбільш професійних працівників в сфері енергетики, які пройшли випробування протягом останніх років, матимуть хоть невеличку компенсацію за те, що вони реалізують проекти надскладної важливості.</p>
<p>Ми щойно були з послом Єврокомісії Яном Томбінським в зоні відчуженні і на Чорнобилі, де наші колеги з Єврокомісії відзначають надзвичайно високу фаховість наших інженерів, працівників і людей, які завершують "Укриття-2". В листопаді 2017 року нам точно не буде соромно, ми будемо гордитися тим, що ми зреалізували цей надскладний проект.</p>
<p>Крім того, там є низка інших дуже непростих проектів, починаючи із проекту "Вектора", де ми будемо переробляти всі шкідливі речовини з території України, починаючи від медичного обладнання і іншого. Є інша низка проектів, які ми робимо з французами, американцями, з іншими європейськими країнами.</p>
<p>Отже, ми мусимо гарантувати нормальний соціальний статус тих людей, які сьогодні презентують Україну, працюючи на Чорнобильській атомній і зоні відчуження.</p>
<p>Ми радилися із Міністерством соціальної політики і в нашому комітеті, і в Комітеті соціальної політики, оскільки ідеться фактично про уточнюючу позицію, то ми ухвалили рішення просити Верховну Раду голосувати і в першому і в цілому, оскільки ідеться просто про відновлення конкретної бюджетної програми, і нема тут якихось ризиків не погодження в правовій частині.</p>
<p>Натомість скажу, що надзвичайно важливо. Я сподіваюсь, що ми розблокуємо цю програму, і люди ще в цьому році отримають кошти, щоби ця помилка не повторилась в наступному бюджетному році. Отож я переконливо прошу в Міністерства соціальної політики, Міністерства фінансів цю програму соціальної підтримки тих людей, які працюють в зоні відчуження, чітко передбачити і на наступний 2016 рік.</p>
<p>Отож, підтримуємо людей, які сьогодні працюють в зоні відчуження, і виправляємо помилку уряду стосовно цієї соціальної…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, є потреба обговорювати, так? Є потреба. Будь ласка, два – "за", два – "проти". Прошу провести запис.</p>
<p>Будь ласка, Віктор Галасюк, Радикальна партія.</p>
<p>&nbsp;</p>
<p>13:24:15</p>
<p>ГАЛАСЮК В.В.</p>
<p>Передаю слово народному депутату Віктору Вовку.</p>
<p>&nbsp;</p>
<p>13:24:21</p>
<p>ВОВК В.І.</p>
<p>Шановні колеги, Радикальна партія Олега Ляшка вважає даний законопроект першим кроком у напрямку відновлення виплат чорнобильцям, які були несправедливо і необґрунтовано скасовані в минулому році. Це одна з вимог чорнобильців, які разом з нами стояли протягом місяця під стінами Кабінету Міністрів на "тарифному майдані". Цей проект закону, як вже зазначалося, передбачає поновлення права громадян, які працюють у зоні відчуження, на отримання відповідних доплат. Ці виплати спрямовані на компенсацію здоров'я працівників негативного впливу іонізуючого випромінювання, а також на залучення кваліфікованих фахівців до виконання робіт з ліквідації наслідків аварії на Чорнобильській АЕС.</p>
<p>У разі, якщо ми не приймемо цей закон, зазначені працівники будуть позбавлені частини заробітної плати за роботу в епіцентрі Чорнобильської катастрофи. Зважаючи на те, що переважна більшість працюючих на підприємствах у зоні відчуження є робітники з низькою заробітною платою, це призведе до зменшення середньої зарплати у зоні відчуження на 30-40 відсотків. При цьому постраждають у першу чергу низькооплачувані працівники.</p>
<p>Шановні колеги, на фоні гучних гасел про підготовку заходів, приурочених до 30 роковин Чорнобильської катастрофи, неприйняття цього законопроекту може спричинити додаткову соціальну напругу з небезпекою соціального протесту у зоні відчуження. А також може створити загрозу зриву виконання відповідних міжнародних проектів, які реалізуються у Чорнобильській зоні. Тому фракція Радикальної партії наполягає на прийнятті цього законопроекту за основу та в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Юрій Соловей, "Блок Петра Порошенка".</p>
<p>&nbsp;</p>
<p>13:26:25</p>
<p>СОЛОВЕЙ Ю.І.</p>
<p>Юрій Соловей, 89 виборчий округ. Шановні колеги! Це абсолютно правильний і нормальний законопроект. І це нормально, коли держава повертається лицем до тих людей, які у свій час виконали свій громадянський і службовий обов'язок, і зараз виконують, і зараз виконують цей службовий обов'язок, перебуваючи і працюючи в зоні Чорнобильської катастрофи. Це абсолютно нормальний законопроект. Я звертаюся до всіх колег його підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Наталія Королевська, "Опозиційний блок".</p>
<p>&nbsp;</p>
<p>13:27:04</p>
<p>КОРОЛЕВСЬКА Н.Ю.</p>
<p>Уважаемые коллеги, уважаемые присутствующие! "Оппозиционный блок", конечно, поддержит данный законопроект, чтобы хоть на капельку, хоть на чуть-чуть сегодня защитить и помочь тем людям, которые продолжают свою опасную работу в зоне отчуждения.</p>
<p>Но мы также хотим вам напомнить, что с начала этого года вы отменили целый ряд компенсаций нашим чернобыльцам. И следующий год – год годовщины Чернобыльской аварии. Буквально через несколько дней, 14 декабря все ликвидаторы нашей страны отмечают свой день, День ликвидатора. И я очень вас прошу, давайте проведем совместный день социальной справедливости в Верховной Раде. И комплексно рассмотрим законопроекты по чернобыльцам, которые поддержаны и профильным комитетом, и другими комитетами парламента. И которые ждут своего времени для того, чтобы мы нашли возможность их поддержать. Поэтому, уважаемые коллеги, прошу вас поддержать данный законопроект.</p>
<p>И также я хочу к вам обратиться с просьбой. Сегодня в Верховной Раде впервые за многие годы проходит выставка, выставка робот людей с ограниченными возможностями. И представители всех областей Украины приехали в парламент, к вам, народные депутаты, чтобы вы посмотрели, какие это талантливые, какие это великие люди, какие прекрасные сегодня работы они могут делать, и насколько им нужна сегодня ваша помощь и ваша поддержка.</p>
<p>Уважаемые коллеги, найдите одну минутку своего времени, поднимитесь на третий этаж, со всей страны сегодня представители людей с ограниченной возможностью и сами мастера, народные мастера Украины приехали сегодня, чтобы показать вам, как прекрасна наша страна, и какие прекрасные работы делают эти люди. Спасибо вам большое. И очень надеюсь, что вы найдете эту минутку. Спасибо.</p>
<p>&nbsp;</p>
<p>ГОЛОВУЮЧИЙ. Шановні депутати, прошу заходити в зал, зараз відбудеться голосування. Прошу займати свої робочі місця.</p>
<p>А поки депутати заходять, 1 хвилина для виступу Кишкар. Будь ласка, від трибуни.</p>
<p>&nbsp;</p>
<p>13:29:30</p>
<p>КИШКАР П.М.</p>
<p>Шановні колеги, я, власне, був наступного дня після вашого приїзду з паном Томбінським на ЧАЄС і хочу трошки поправити вас, бо ця доплата не стосується тих людей, які здійснюють роботи по укриттю і по добудові вектору, бо ці роботи здійснюються міжнародними організаціями, міжнародними компаніями. Тому це неправда.</p>
<p>Щодо відшкодування шкоди здоров'ю. Ніякого відношення ця доплата до фактичного завдання шкоди здоров'ю не має, тому що зараз доплачується тотально всім, хто перебуває в зоні ЧАЄС –&nbsp; чи постраждав, чи завдана тобі шкода здоров'ю, чи не завдана, Віктор Іванович, немає ніякої різниці. І зараз людина, яка ходить всередину 4 реактора, і секретарка з держагентства, яка туди на 3 дні заїжджає, отримують цю доплату. І я вимагаю, щоб ці доплати були усунені, а заробітна плата була збільшена. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, ми провели, завершили обговорення. Я прошу приготуватись зараз до голосування. Пропозиція комітету голосувати за основу і в цілому, але я поставлю це спочатку за основу, а потім в цілому. І першим проведемо сигнальне голосування.&nbsp; Я прошу&nbsp; зайняти свої робочі місця, колеги. Прошу підготуватись до голосування.</p>
<p>І я ставлю на сигнальне голосування&nbsp; проект Закону про внесення зміни до Закону&nbsp; України "Про статус і соціальний захист громадян, які постраждали внаслідок Чорнобильської катастрофи" (2524а) за основу. Сигнальне голосування.&nbsp; Будь ласка, прошу&nbsp;&nbsp; взяти участь в голосуванні. Голосуємо.</p>
<p>&nbsp;</p>
<p>13:31:22</p>
<p>За-218</p>
<p>&nbsp;Дякую.</p>
<p>&nbsp;Я прошу уважно зайти в зал, зайняти робочі місця і зараз проголосуємо ще раз. Томенкові&nbsp; 1 хвилину для виступу.</p>
<p>Депутатів прошу заходити в зал&nbsp; і займати робочі місця.</p>
<p>Будь ласка, Томенко.</p>
<p>&nbsp;</p>
<p>13:31:37</p>
<p>ТОМЕНКО М.В.</p>
<p>Шановні колеги, я підтримую всіх в боротьбі за справедливі заробітні плати, вони повинні у нас бути, як тут колеги у нас вимагали, по 2 тисячі євро. Але в зоні відчуження, де я за&nbsp; останній рік був 5 разів, є міліціонери, які теж і вдень, і вночі там стоять, і сторожа теж там працюють, і будівельники&nbsp; наші працюють.&nbsp; А хто на міжнародних програмах працює, це меншість людей, які працюють на міжнародних програмах, вони отримують більше, звісна річ. І якщо це в бюджеті передбачено, то треба бути, я знаю, останніми людьми, щоби&nbsp; забрати у тих людей&nbsp; 1800 гривень, які днюють і ночують там&nbsp;&nbsp; в Чорнобилі. Тому за справедливість треба боротися, коли збільшується в кілька раз заробітна плата, а не коли вона зменшується.</p>
<p>Тому я ще раз переконливо прошу, і це позиція всіх людей, які працюють в зоні відчуження, і в&nbsp; Чорнобилі, і всіх профспілок, яких ми тиждень назад заспокоїли,&nbsp; щоб вони тут спокійно себе і толерантно вели біля Верховної Ради, проголосувати в першому і в цілому, і заплатити те, що ми проголосували в бюджеті,&nbsp; але технічно не можемо&nbsp; виплатити.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.</p>
<p>Отже,&nbsp; шановні колеги, обговорення завершене.</p>
<p>Я прошу підготуватись до голосування, прошу зайняти робочі місця. І я ще раз сигнальне голосування по 2524а за основу. Прошу проголосувати, сигнальне голосування. Будь ласка, голосуємо.</p>
<p>&nbsp;</p>
<p>13:33:19</p>
<p>За-232</p>
<p>Дякую.</p>
<p>Отже, ставлю на голосування проект Закону про внесення змін до Закону України "Про статус і соціальний захист громадян, які постраждали внаслідок Чорнобильської катастрофи" (номер 2524а) за основу.</p>
<p>Будь ласка, прошу проголосувати за основу. Прошу підтримати. Голосуємо.</p>
<p>&nbsp;</p>
<p>13:33:49</p>
<p>За-241</p>
<p>Рішення прийняте.</p>
<p>Є пропозиція комітету в цілому. Нема заперечень? Тоді я ставлю проект Закону про внесення змін до Закону України про статус і соціальний захист громадян (номер 2524а) в цілому за пропозицією комітету.&nbsp; Хто підтримує, прошу голосувати. Будь ласка, в цілому.</p>
<p>&nbsp;</p>
<p>13:34:21</p>
<p>За-225</p>
<p>Не встигли.</p>
<p>Шановні колеги, прошу бути уважними, будь ласка. Прошу повернутися до розгляду даного питання. Прошу повернутися, будь ласка, голосуємо за повернення, голосуємо. Прошу проголосувати за повернення.</p>
<p>&nbsp;</p>
<p>13:34:56</p>
<p>За-219</p>
<p>&nbsp;</p>
<p align=center>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>ГОЛОВУЮЧИЙ.</p>
<p>Немає голосів за голосування в цілому, наскільки я розумію.</p>
<p>Колеги, є пропозиція, увага, є пропозиція повернутися до розгляду цього питання, до пропозиції в цілому ухвалити цей законопроект. Прошу визначитися і прошу підтримати. Повернення. Голосуємо.</p>
<p>&nbsp;</p>
<p>13:35:40</p>
<p>За-224</p>
<p>Колеги, є пропозиція в підготовці до другого читання за скороченою процедурою, можливо, це підтримаємо, і тоді буде нормальна абсолютно позиція підготовки другого читання. Скорочена процедура до другого читання.</p>
<p>Є, да? Добре, на особливе прохання депутатів, за повернення. Давайте. Будь ласка,&nbsp; давайте повернемося до цього закону ще раз і зараз розглянемо.&nbsp; За повернення 2524а, голосуємо.</p>
<p>&nbsp;</p>
<p>13:36:38</p>
<p>За-221</p>
<p>Колеги, за скорочену процедуру другого читання, давайте це підтримаємо. Давайте це підтримаємо, будь ласка, скорочена процедура другого читання, давайте підтримаємо. Прошу підтримати цю пропозицію.</p>
<p>Давайте, щоб ми просто не загубили закон, ми ж бачимо, що не вистачає. Скорочена процедура до другого читання, голосуємо. Скорочена, до другого читання, будь ласка, підготуєте, внесете узгоджений і буде проголосований. За основу вже його проголосували.</p>
<p>&nbsp;</p>
<p>13:37:17</p>
<p>За-228</p>
<p>Бачте, 228, я був правий. Дякую, готуємо.</p>
<p>Шановні колеги, проект Закону про внесення до Регламенту Верховної Ради України (щодо оптимізації законодавчого процесу), внесений народними депутатами України, в тому числі я його теж був ініціатором, питання про те, щоб до другого читання цей законопроект дає можливість в електронному вигляді надавати матеріали. Але, якщо хтось із депутатів хоче, щоб все залишилось як є, він письмово запише, що він хоче працювати з паперовими носіями, і жодних змін до нього не відбувається.</p>
<p>Є пропозиція розглянути його за скороченою процедурою 3207, і голова комітету Павло Пинзеник, прошу, від комітету доповість. Прошу.</p>
<p>&nbsp;</p>
<p>13:38:10</p>
<p>За-186</p>
<p>Дякую.</p>
<p>Будь ласка, Павло Пинзеник, голова комітету.</p>
<p>&nbsp;</p>
<p>13:38:21</p>
<p>ПИНЗЕНИК П.В.</p>
<p>Шановний Голово! Шановні колеги народні депутати! Комітет на своєму засіданні розглянув проект Закону про&nbsp; внесення змін до Регламенту (щодо оптимізації законодавчого процесу), внесений&nbsp; народними депутатами України: Гройсманом, Луценком, Бурбаком, Кожем'якіним (реєстраційний 3207).</p>
<p>Проектом пропонується внести зміни до статей 7, 21, 24, 25, 91, 98 Регламенту і доповнити його&nbsp; новою статтею 25 зі значком 1 щодо технології і порядку роботи з&nbsp; документами.</p>
<p>Комітет зазначив, що&nbsp; запропоновані у проекті закону новели заслуговують на увагу і підтримку, оскільки&nbsp; дозволяють оптимізувати роботу Апарату Верховної Ради, забезпечити&nbsp; оперативність інформування&nbsp; народних депутатів, одночасно значно&nbsp; зменшити кількість друкованих матеріалів та&nbsp; витрат на їх придбання, а також на ремонт і обслуговування обладнання та інвентарю, на якому виконуються&nbsp; друк і тиражування законопроектів,&nbsp; що надаються народним депутатам.</p>
<p>Під час розгляду законопроекту по суті комітет висловив певні&nbsp; застереження щодо часу розміщення&nbsp; на офіційному веб-сайті Верховної Ради України&nbsp; та надання депутатам проекту порядку денного сесії Верховної Ради України не пізніше як за день&nbsp; до його розгляду чи, можливо, доцільніше передбачити,&nbsp; не пізніше як за 24 години до його розгляду.</p>
<p>Одночасно, комітет зауважив, що робоче&nbsp; місце народного депутата не обладнане системою доступу до мережі Інтернет, і це вимагає певних ще вдосконалень технічної частини роботи Верховної Ради.</p>
<p>Водночас комітет ухвалив висновок і рекомендує&nbsp; Верховної Раді України відповідно до пункту 1 частини першої статті 114 Регламенту&nbsp; Верховної Ради України, за наслідками розгляду законопроекту в першому&nbsp; читанні прийняти його за основу з урахуванням зауважень комітету, а ми зобов'язуємося його&nbsp; до другого читання доопрацювати. Дякую за увагу і&nbsp; просимо підтримати за основу.&nbsp;</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Будь ласка, там у нас є два – "за " , два –"проти". Запишіться, будь ласка.</p>
<p>Та я думаю, що там 24 години за день, то не є проблема, буде за 254 години. Саме головне питання, що навіть ту систему, яка є, перевести в електронний документообіг.</p>
<p>Будь ласка, народний депутат Вовк. Будь ласка, Віктор Іванович.</p>
<p>&nbsp;</p>
<p>13:40:42</p>
<p>ВОВК В.І.</p>
<p>Галасюк, з трибуни.</p>
<p>&nbsp;</p>
<p>ГОЛОВУЮЧИЙ. А, Віктор Галасюк, будь ласка, з трибуни.</p>
<p>&nbsp;</p>
<p>13:40:54</p>
<p>ГАЛАСЮК В.В.</p>
<p>Шановний Володимире Борисовичу, шановні колеги народні депутати, фракція Радикальної партії, безумовно, буде підтримувати цей законопроект для того, щоби ми не витрачали зайві кошти для того, щоб у нас була краща екологія, для того, щоб ми швидше працювали. Але я хочу наголосити на тому, чи є сьогодні це головне, коли ми кажемо про роботу Верховної Ради? Фракція Радикальної партії, ми принципово наполягаємо, щоб ми внесли зміни до Регламенту, якими ми зробимо п'ятницю повноцінним робочим днем в парламенті. Слухайте, ну, скільки ж можна так працювати? В п'ятницю немає депутатів, немає розгляду. Що в нас немає законів, які ми маємо приймати в інтересах українських громадян, в інтересах підприємців, в інтересах виробників? Ми маємо це зробити.</p>
<p>Більше того, шановні колеги, давайте внесемо зміни в Регламент, щоб в нас була не година імітаційна уряду в п'ятницю, а щоб це були три години фахового обговорення з ключовими міністрами, із обов'язковою присутністю тут уряду в повному складі. Та скільки ж ми будемо працювати так в п'ятницю? Да будь-хто працював би так на заводі – звільнили б вже давно під три чорти.</p>
<p>Шановні колеги, давайте підтримаємо цей законопроект за основу, але внесемо ці надзвичайно дві важливі правка: це правка щодо повного робочого дня депутатів в п'ятницю і щодо трьохгодинної роботи з урядом по&nbsp; запитаннях по кожному профільному міністерству.</p>
<p>Що це за ситуація взагалі, що міністри, заступники міністрів не ходять на профільні комітети? Ви скажіть, це нормально взагалі в парламентській, в парламентсько-президентській республіці? Це ненормально. А потім дивуються, що не підтримують реформаторські закони. Так треба якісно готувати закони – раз, ходити на комітети і працювати з депутатами – два і тоді буде коефіцієнт прийняття законів так, як в Європі – понад 90 відсотків. А не вносити аби що, не спілкуватися взагалі з депутатами &nbsp;до останнього, а потім робити тут щороку бюджетну ніч!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Руслан Сидорович.</p>
<p>&nbsp;</p>
<p>13:43:08</p>
<p>СИДОРОВИЧ Р.М.</p>
<p>Шановні колеги, безумовно, що дані зміни до Регламенту однозначно потрібно підтримувати. Потрібно відходити від цього первіснообщинного ладу, який у нас є в Верховній Раді, від цих тонн паперу і цього неефективного фактично витрачання бюджетних ресурсів. Разом з тим, перехід на повністю електронні способи фіксування документообігу у Верховній Раді повинно забезпечуватися достатнім рівнем прозорості, у зв'язку з чим ми наполягаємо, щоб були внесені відповідні зміни. І хочемо зачитати відповідно їх під стенограму.</p>
<p>У статті 7 вилучити пункт, фразу, що містить "еталонні електронні тексти відповідних актів".</p>
<p>Статтю 24 залишити у чинній редакції.</p>
<p>У статті 25 словосполучення "не пізніше 20 години дня" замінити "до 18 години дня". У частині першій слово "день" замінити словосполученням: "строки, визначені цим регламентом шляхом…", - далі по тексту.</p>
<p>У частині третій статті 91: "на початку робочого дня, наступного за днем розміщення таких документів у базі даних законопроектів електронної комп'ютерної мережі і веб-сайту Верховної Ради" замінити словами "у строки, визначені цим регламентом".</p>
<p>У пункті 3 статті 98 після фрази "у строки, визначені цим регламентом" поставити крапку.</p>
<p>І у разі врахування цих змін, зачитаних мною зараз під стенограму, можна буде приймати такі зміни до Регламенту і забезпечувати достатній рівень прозорості роботи Верховної Ради. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я думаю, що ми ж розглядаємо його за основу, і ви зможете до другого читання покращити цей законопроект. Фактично ви базували свій виступ на всіх діючих нормах, тому зможемо їх міняти до другого читання.</p>
<p>Будь ласка, Томенко Микола Володимирович.</p>
<p>&nbsp;</p>
<p>13:45:26</p>
<p>ТОМЕНКО М.В.</p>
<p>Друзі, я думаю, що ми повинні почати роботу по не оптимізації, я би сказав, покращенню ефективності і відповідальності законодавчого процесу. І те, що стосується Регламенту, це невеличка частинка, яку ми мусимо зробити.</p>
<p>Тобто зразу скажу про стратегічні речі. Для мене абсолютно очевидно, що ми повинні, коли ми говоримо про конституційні зміни, ми повинні думати не лише про стратегічного характеру конституційні зміни, а про і про процедурного характеру, інституційного, бо демократія –&nbsp; це інститути і процедури.</p>
<p>Що я маю на увазі. Порахуйте, скільки часу у Верховній Раді чим ми займаємося. Зараз у нас закон про декомунізацію. Ми зараз будемо тисячі сіл змінювати назву з радянського на українське. Ну хіба це робота Верховної Ради? Ну назву сіл можуть обласні ради змінити без нас. Ми сьогодні будемо призначати вибори в сільських радах, де, не дай Бог, сталася якась біда, хтось помер і так далі. Ну невже це робота Верховної Ради України? Це повинна ЦВК за поданням органу місцевого самоврядування робити.</p>
<p>Моя ідея полягає в тому, що ми повинні повністю проаналізувати те, що ми робимо, і 70 відсотків нашої роботи –&nbsp; це не робота українського парламенту. Далі ми будемо діяти в абсолютно європейський спосіб, коли ми розвантажимося, у нас буде обговорення законопроекту не 8 хвилин, а, скажімо, година, і всі будуть знати, що обговорення закону з 10-ти до 11-ти, а голосування об 11-й, і не буде цієї біди по 20 сигнальних голосувань.</p>
<p>Тепер стосовно Регламенту. В Регламенті треба чистити не тільки електронні речі, треба чистити і сам механізм, як колега Галасюк говорив. В мене є теж законопроект, який я хотів би врахувати в другому читанні, це зміна процедури "години до Уряду", це прес-конференція уряду, це не "година Уряду". Її треба змінити, так само, як треба змінити депутатські запити, які повинні стояти в кінці, це абсолютно очевидно. І, звичайно, зробити онлайн-трансляцію комітетів разом з онлайн-трансляцією засідання уряду.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я декілька слів вкінці скажу по Регламенту, шановні колеги. Ми ж ведемо цю роботу на напрацювання базових рішень спільно з представниками всіх фракцій. Я думаю, що було би дуже доцільно, якби з місією Кокса, я маю на увазі, з місією Європейського парламенту.</p>
<p>І було б доцільно, щоб ви письмово дали свої пропозиції, вони ж усі опрацьовуються. Далі буде базова пропозиція нам з вами про те, що ми робимо і як. Ми виберемо, і потім потрібно буде це прийняти.</p>
<p>Я вважаю, що в лютому місяці український парламент має великі шанси стати сучасним європейським парламентом, де будуть визначені вже більш ефективні і процедури, і інституції, і година уряду, і проходження законопроектів, і обговорення, і години голосувань, і оплата праці, все інше, яка буде прив'язана до ефективності роботи депутата. Це ми зможемо з вами це зробити. А те, що функції треба передавати нижче, ті, які не притаманні українському парламенту, це теж з цим погоджуюся. Тому дуже би хотів, щоб ви письмово надавали свої пропозиції в групу спільну, яка працює, і зустрічалися з групою, надавали пропозиції, переконували. І тоді ми зможемо оце все систематизувати.</p>
<p>Будь ласка, Олексій Рябчин, "Батьківщина".</p>
<p>&nbsp;</p>
<p>13:48:44</p>
<p>РЯБЧИН О.М.</p>
<p>Олексій Рябчин, "Батьківщина". Прошу передати слово моїй колезі Альоні Шкрум.</p>
<p>&nbsp;</p>
<p>ГОЛОВУЮЧИЙ. Альона Шкрум, будь ласка.</p>
<p>&nbsp;</p>
<p>13:48:50</p>
<p>ШКРУМ А.І.</p>
<p>Шкрум Альона, фракція "Батьківщина". Шановні колеги, ну, перш за все, ми безумовно будемо підтримувати цей законопроект у першому читанні за основу. Володимире Борисовичу, в мене до вас пропозиція. Володимире Борисовичу, в мене до вас пропозиція, будь ласка. Я прошу вас скликати робочу групу щодо підготовки цього законопроекту до другого читання, куди запропонувати кожній фракції включити по одному там чи двох депутатів. Нам дійсно треба цю вашу пропозицію вітати. І ми вам дуже вдячні за те, що ви внесли такі зміни. І разом з місією пана Кокса доопрацювати його системно до другого читання. Врахувати і те, що говорили і мої колеги, і врахувати зміни по "годині запитань до Уряду", яка має бути не повчанням народним депутатам, а саме нормальною фаховою дискусією.</p>
<p>І я теж вірю, що парламент має нарешті стати парламентом, колеги. Давайте ми покажемо фахову, професійну серйозну системну роботу. 90 відсотків такої роботи має бути в кулуарах, в комітетах, робочих групах, а не тут, на трибуні. Тут ми маємо вже знаходити згоду і показувати цю згоду в українському суспільстві. Тому ми і вітаємо цю пропозицію, ми за це голосуємо. До другого читання я прошу без скороченої процедури серйозно, системно доопрацювати. Дякую.</p>
<p>&nbsp;</p>
<p>ГОЛОВУЮЧИЙ. Дякую за підтримку законопроекту.</p>
<p>Хочу ще раз одну річ сказати, що більш глибокі системі зміни, в Регламент… Це технічна зміна, а більш системні і глибокі ми запропонуємо для більш широкої дискусії і більш серйозних системних рішень. Дякую.</p>
<p>Будь ласка, Андрій Іллєнко, хвилина.</p>
<p>&nbsp;</p>
<p>13:50:17</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода". Цей закон, звичайно, треба в першому читанні підтримувати. Абсолютно логічні, нормальні пропозиції. Але є одна проблема. Дуже часто на сайті Верховної Ради інформація про законопроекти, про порядок денний, про поправки з'являється буквально за кілька годин до початку засідання. Це неприйнятно. Має бути оперативніша ця робота. Тому що депутати мають можливість нормально підготуватися до засідання, прочитати, вивчити всі пропозиції і приймати рішення свідомо і зважено.</p>
<p>І ще одне питання. Я хотів би звернутися в даному випадку до керівництва коаліції, до керівництва парламенту. У нас зараз на кожному робочому місці є сенсорна кнопка, але вона не введена в дію з політичних мотивів. Як не вводилась в дію ще коли керувала злочинна влада. То от, давайте це зробимо нарешті. Це просто треба зробити один крок – ввести в дію сенсорну кнопку. Щоб у нас не було ганебного явища кнопкодавства в парламенті, яке, на жаль, продовжується буквально кожен день. Давайте ми це зробимо і це буде ще один крок до європейськості в парламенті. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>І пропозиції щодо персонального голосування ви теж отримаєте з цього приводу. Будь ласка, народний депутат Матвієнков.</p>
<p>&nbsp;</p>
<p>13:51:35</p>
<p>МАТВІЄНКОВ С.А.</p>
<p>Матвиенков, 57 округ, Мариуполь, "Оппозиционный блок". Не возражаем против принятия данного законопроекта только исключительно в первом чтении. К сожалению, на сегодняшний день нарушение Регламента у нас становится системой. Мы можем голосовать за бюджет, я имею в виду парламент, когда показывают из президиума, к сожалению, голосуются законопроекты по аннотации, которая зачитывается из ложи правительства. И не всегда мы видим то, о чем мы голосуем ко второму чтению.</p>
<p>Если бы работала электронная подпись в том виде, в котором есть, когда бы люди отвечали за принятие законопроекта или подготовку его ко второму чтению, не было бы возражений. Поэтому, Владимир Борисович, мы передали вам правку ко второму чтению и убедительно просили бы, чтобы эта правка нашла свое отражение.</p>
<p>Что касается первого чтения – нет возражений. Все в электронном виде. Но ко второму чтению, давайте все-таки иметь на руках подписанный документ, чтобы мы понимали, за что конкретно мы голосуем. Спасибо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, я думаю, що цей законопроект не звужує права отримати письмовий з підписом, це раз. І це буде забезпечено.</p>
<p>І друга позиція. На кожну фракцію навіть будуть надходити письмові папери. Просто одна справа – коли їх має бути чотириста, більше чотирьохсот, і друга справа – коли ви будете на фракції мати оригінал, і ви знаєте, що він є вивірений, і ви зрівняєте. Жодних немає з цим проблем. Погоджуюсь.</p>
<p>Далі, колеги. Будь ласка, Остап Михайлович Семерак, хвилину.</p>
<p>&nbsp;</p>
<p>13:53:02</p>
<p>СЕМЕРАК О.М.</p>
<p>Шановні колеги, насправді, життя міняється, і міняються вимоги, в тому числі до українського парламенту. І я пропоную, і фракція "Народного фронту", підтримати законопроект, внесений спікером парламенту і лідерами наших фракцій. Він дає можливість модернізувати наше життя, парламентську роботу, він не відміняє паперову складову, і це є важливо. Але він дає можливість застосовувати нові технології. Тому, очевидно, фракція "Народного фронту" буде підтримувати.</p>
<p>В той же час я хотів би звернути увагу, що Регламент Верховної Ради потребує серйозних змін, оскільки перед нами є нові виклики, в тому числі після ратифікації Угоди про асоціацію перед нами стоїть величезна робота по наближенню нашого законодавства до європейських стандартів, до стандартів Угоди про асоціацію і європейського права. Тому є 2046а законопроект, давайте його теж ставити, розглядати і готуватися до системної зміни регламенту як такого в рамках місії Кокса, яка працює на вимогу і на…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Віктор Кривенко. Хвилину, буквально. Потім – Віктор Чумак.</p>
<p>&nbsp;</p>
<p>13:54:18</p>
<p>КРИВЕНКО В.М.</p>
<p>Шановний головуючий, шановні колеги, у нас є з вами законопроект 2915, який ще поданий в травні, у вересні включений до порядку денного сесії, і є позитивний висновок головного комітету, який передбачає скасування перерви обідньої з 12 до 12.30. Я є його автором разом з колегами Кишкарем, Лубінцем, Крульком та Сюмар. Прошу інших колег долучатися. Це ганебна практика, що ми не можемо пропрацювати з 10-ї до другої години дня, 4 години, без перерви. Люди біля станка можуть працювати, а ми не можемо працювати і потім збираємось.</p>
<p>Друге. Це прибрати ганебну практику, ну, це так, неправильну практику поправок на підтвердження. Поправки мають бути на виключення. Якщо хтось не погоджується з рішенням комітету головного, він має зібрати коаліції. 226 голосів і виключити, бо ми повністю нівелюємо роль головного комітету.</p>
<p>І останнє. Краще – ворог доброго. Тому треба так от точково змінювати Регламент, в тому числі і підтримати цей законопроект. Бо поки ми дочекаємося загальної реформи, ми неефективно працюємо. Прошу поставити якнайшвидше&nbsp; 2915 в порядок денний.</p>
<p>&nbsp;</p>
<p>ГОЛОВУЮЧИЙ.&nbsp; Я прошу, колеги, дуже коротко.</p>
<p>Віктор&nbsp; Васильович Чумак. І потім – Владислав Голуб. І завершимо обговорення.</p>
<p>&nbsp;</p>
<p>13:55:29</p>
<p>ЧУМАК В.В.</p>
<p>Шановні колеги, я думаю, що треба тільки вітати зміни, які будуть прийматися до Регламенту,&nbsp; які на сьогоднішній&nbsp; день не відповідають нашим намірам працювати більш продуктивно.</p>
<p>Я хотів би запропонувати, щоб, Володимире Борисовичу,&nbsp; в рамках цієї загальної реформи&nbsp; Регламенту ми дійшли до того, що треба поміняти і в принципі базу,&nbsp; програмну базу діяльності&nbsp; веб-сайту. Тому, що дуже багато&nbsp; документів не відкриваються, а особливо на нових видах ґаджетів і нових&nbsp; видах техніки.</p>
<p>Крім того, Володимире Борисовичу, зареєстрований законопроект, який має в принципі аналоги&nbsp; у всіх світових парламентах, щодо законодавчої ініціативи. Коли законодавча ініціатива вноситься не просто одним народним депутатом, а вноситься&nbsp; групою народних депутатів не меншою, ніж половина&nbsp; найменшої&nbsp; фракції. Це абсолютно відповідає світовій практиці.&nbsp; І тоді ми будемо мати набагато менше законодавчого, скажемо так, масиву матеріалів. І більше&nbsp; того, вже законопроект законодавства буде підтриманий великою групою депутатів на…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.</p>
<p>Будь ласка, Владислав Голуб.</p>
<p>&nbsp;</p>
<p>13:56:48</p>
<p>ГОЛУБ В.В.</p>
<p>Дякую, Володимире Борисовичу.</p>
<p>Шановні колеги, безумовно, я погоджуюся з усіма, хто&nbsp; каже, що Закон&nbsp; України "Про Регламент Верховної Ради" потребує системних змін.&nbsp;</p>
<p>Але в той же час, пару тижнів тому, я мав честь брати участь у світовому конгресі "Open government", де на підсекції "Відкритого парламенту" ми якраз і обговорювали ті зміни, які наразі ми&nbsp; обговорюємо, зокрема законопроект&nbsp; 3207. І під час моєї доповіді цього законопроекту і наших&nbsp; потуг змінити&nbsp; наш парламент, щоб він став більш відкритим,&nbsp; всі наші колеги зі світових парламентів погодились, що в разі прийняття цих змін наш парламент в сенсі електронного документообігу і відкритості,&nbsp; стане&nbsp; набагато відкритішим і буде одним&nbsp;&nbsp; з найпрогресивніших парламентів у світі.</p>
<p>Тому, шановні колеги, я прошу підтримати зазначений законопроект. А системні зміни ми, безумовно, і далі будемо працювати над тим, щоб парламент став більш відкритим, ніж він був до того.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Руслан Князевич хвилину, будь ласка. Від комітету.</p>
<p>&nbsp;</p>
<p>13:57:55</p>
<p>КНЯЗЕВИЧ Р.П.</p>
<p>Дякую, пане Голово. Шановні колеги, тут тільки що говорили про все під час обговорення. Не сказали найважливіше. Справа в тім, що Закон про Регламент Верховної Ради суперечить Конституції України в редакції, до якої ми повернулися минулого року. І нам треба не якісь такі косметичні зміни, а системні зміни в розумінні приведення до Конституції.</p>
<p>У нас в Регламенті величезні прогалини, і зараз ми змушені регулювати такого роду правовідносини нормами Конституції, як нормами прямої дії. Це призводить до величезної кількості проблем і суперечливих, в тому числі, рішень парламенту. Тому давайте з цього почнемо, і тоді нам буде легше на марші. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Я прошу всіх народних депутатів заходити до зали Верховної Ради України. Прошу нікого після голосування не розходитися, ми зараз будемо голосувати кадрові питання по нашим колегам народним депутатам, яких обрали мерами і які хочуть скласти повноваження свої. Це буде три народних депутата. Тому, будь ласка, всі залишайтеся на своїх місцях. І після того я оголошую ранкове засідання закритим.</p>
<p>Колеги, що стосується Регламенту Верховної Ради України. Поки депутати заходять на свої місця, будь ласка, заходьте. Є декілька частин, от те, що ми зараз приймаємо, це фактично частина така не дуже велика за обсягом, але дасть можливість впроваджувати елементи електронного парламенту, елементи окремі. Те, що ми будемо пропонувати з вами в рамках нашої спільної роботи з Європейським парламентом, це системні зміни. Я проти того, щоб ми приймали один закон на те, на те і інше. Я за те, щоб ми з вами ухвалили системні рішення, з точки зору роботи українського парламенту.</p>
<p>І так, паралельно з цим, це інституційні питання і процедурні. Паралельно з цим ми зараз проводимо відкриту публічну технічну модернізацію парламенту, те, що говорив Віктор Васильович, щоб можна було швидше працювати з інформаційними ресурсами. Після того я хочу паралельно сказати про те, що тут буде серйозна програма навчання персоналу, з яким ми з вами працюємо, для того, щоб ми мали і сервісну службу, і технічну модернізовану систему публічну, і відкриту для законотворення, і відповідним чином, щоб всі процедури, які відбуваються в стінах українського парламенту, відповідали і Конституції, і кращим європейським практикам. Тому трошечки ще терпіння, там півтора місяці – ці пропозиції будуть.</p>
<p>3207, шановні колеги, голові голосувати? Прошу підтримати законопроект за основу за результатами розгляду в першому читанні. За основу, 3207, прошу підтримати, колеги, за основу. Прошу голосувати. Готові?&nbsp; Голосуємо, колеги, 3207, за основу. Колеги, голосуємо, прошу підтримати.</p>
<p>&nbsp;</p>
<p>14:00:46</p>
<p>За-245</p>
<p>245. Рішення ухвалено. Дякую.</p>
<p>І ми утворимо групу, щоб підготувати його якомога краще&nbsp; до другого читання. Дякую.</p>
<p>Шановні колеги, перед тим, як ми оголосимо перерву, є одна… Є пропозиція щодо внесення Постанови про обрання голів комітету, саме обрати Найєма Мустафу-Масі, народного депутата України,&nbsp; членом Комітету законодавчого забезпечення правоохоронної діяльності, увільнивши його від обов'язків члена Комітету з питань європейської інтеграції. Це вже теж багато місяців це рішення знаходиться в парламенті.</p>
<p>Будь ласка,&nbsp; 3117.&nbsp; 3117, Мустафа Найєм. Прошу підтримати в цілому, в цілому, Мустафа Найєм. 3117. Голосуємо колеги? Мустафа Найєм, 3117, Комітет правоохоронної діяльності. Голосуємо в цілому постанову. Голосуємо.</p>
<p>&nbsp;</p>
<p>14:02:08</p>
<p>За-186</p>
<p>186, не набрала необхідної кількості голосів.</p>
<p>Шановні колеги, йдемо далі.</p>
<p>Секунду, с кем мы договаривались…</p>
<p>Шановні колеги, далі… Колеги,&nbsp; у нас є, ви пам'ятаєте, виступ нашої колеги Злати Огнєвич, проект Постанови про дострокове припинення&nbsp; повноважень народного депутата України Злати Огнєвич.</p>
<p>Павло Пинзеник, будь ласка, доповідайте.</p>
<p>&nbsp;</p>
<p>14:03:09</p>
<p>ПИНЗЕНИК П.В.</p>
<p>Шановні народні депутати, ми розглянули на комітеті 11 листопада&nbsp; заяву народного депутата Огнєвич Злати Леонідовни про&nbsp; складання нею депутатських повноважень. Відповідно до вимог пункту 1 частини другої статті 81 Конституції і статті 4 Закону про статус народного депутати внесли відповідний проект Постанови (реєстраційний 3462), просимо визначитися шляхом голосування. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, на ваш розгляд внесено&nbsp; постанову… Постанова 3462, Злата Огнєвич, припинити достроково повноваження народного депутата України Огнєвич Злати Леонідовни, обраної на загальнодержавному багатомандатному окрузі у зв'язку з особистою заявою про складення нею депутатських повноважень, яка лунала з трибуни Верховної Ради.</p>
<p>Готові? Будь ласка, голосуємо про припинення&nbsp; повноважень Злати Огнєвич. Голосуємо. Злата Огнєвич.</p>
<p>&nbsp;</p>
<p>14:04:19</p>
<p>За-202</p>
<p>Не встигли. Бачу, що не&nbsp; встигли.</p>
<p>Колеги, будь ласка, ще раз пропозиція: Злата Огнєвич, 3462, складення&nbsp; повноважень. Голосуємо.</p>
<p>Заспокойтесь, будь ласка. Голосуємо. Складення повноважень&nbsp; Злати Огнєвич.</p>
<p>&nbsp;</p>
<p>14:04:50</p>
<p>За-197</p>
<p>Немає голосів.</p>
<p>Йдемо далі. 3521: народного депутата Владислава Анатолійовича Атрошенка в зв'язку з обранням міським головою міста Чернігів.&nbsp; Будь ласка, прошу, в зв'язку із особистою заявою, 3521 – Атрошенко, Владислав Атрошенко.</p>
<p>Голосуємо в цілому, будь ласка, колеги, будь ласка, Атрошенко давайте проголосуємо. Їм приймати присягу міських голів.</p>
<p>&nbsp;</p>
<p>14:05:30</p>
<p>За-208</p>
<p>Колеги, будь ласка, ще раз сконцентруйтесь, другий раз, ще раз. Прошу підтримати, прошу підтримати, будь ласка, 3521. Готові? Наш колега Владислав Атрошенко... Заспокойтесь, будь ласка, заспокойтесь, будь ласка, я прошу. Наш колега Владислав Атрошенко був обраний міським головою міста Чернігів. Йому треба приймати повноваження, він має скласти повноваження зараз для того, щоб прийняти повноваження міського голови. В тому числі зараз будемо голосувати і по Філатову Борису – та ж сама ситуація, місто Дніпропетровськ. Я прошу всіх зайняти свої позиції і проголосувати. Будь ласка, Атрошенко Владислав Анатолійович, складання повноважень. Голосуємо Атрошенко, голосуємо 3521, голосуємо.</p>
<p>&nbsp;</p>
<p>14:06:38</p>
<p>За-213</p>
<p>Немає.</p>
<p>І&nbsp; Владислав... І народний депутат Філатов. <i>(Шум у залі)</i> Борис Філатов ще, місто Дніпропетровськ. Постанова, постанова 3522 – складання повноважень Бориса Філатова. Будь ласка, 3522 – Борис Філатов обраний міським головою... обраний міським головою місто Дніпропетровськ. Голосуємо в цілому, за основу і в цілому. Борис Філатов.</p>
<p>Борис Філатов, Дніпропетровськ. Будь ласка.</p>
<p>&nbsp;</p>
<p>14:07:43</p>
<p>За-207</p>
<p>Ще раз, колеги. Пропозиція по Борису Філатову, місто Дніпропетровськ, наш колега народний депутат, 3522.</p>
<p>Ладно, будь ласка, Олег Ляшко. Хвилину.</p>
<p>&nbsp;</p>
<p>14:08:17</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги народні депутати, я звертаюся до вас. Три народні депутати України написали заяви про складання депутатських повноважень. Це право народного депутата. Я прошу, незалежно від того, хто до якої фракції, голосуємо всі за припинення повноважень Злати Огнєвіч, Владислава Атрошенка і Бориса Філатова. Це буде правильно і чесно. Чому одні голосують за одних, інші не голосують за інших? Це неправильно! Це безвідповідально! Це право народного депутата. Обрали люди його мером – нехай їде працює. Написала Злата заяву, хоче займатися іншою діяльністю, давайте проголосуємо. Бо ви не голосуєте за Злату, ми не голосуємо за вас – і в підсумку провалені всі питання. Давайте не перетворювати Верховну Раду, як учора, за того нещасного суддю 20 разів голосували! Ну, це неправильно. Народ дивиться і дивується, чим ми з вами тут займаємося. Давайте за всіх трьох проголосуємо – і припинимо повноваження. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Ще раз: Злата Огнєвіч… Юрій Луценко, будь ласка. Хвилину. У нас 6 хвилин залишилося до перерви.</p>
<p>&nbsp;</p>
<p>14:09:34</p>
<p>ЛУЦЕНКО Ю.В.</p>
<p>Шановний пане Голово, шановні колеги! Ця ненормальна ситуація із суб'єктивними рішеннями почалася не сьогодні. Уже давно декілька разів, якщо вже не більше десяти разів, ми пробуємо перевести колег, які хочуть змінити комітет, що є їхнім також конституційним правом.</p>
<p>Наприклад, Мустафа Найєм хоче перейти в Комітет по правоохоронній політиці. Наприклад, два наших нових депутата хочуть попасти хоч в якійсь комітет. Але одна з фракцій говорить: "Ні, поки не змінять голову комітету, делеговану від нас, котра покинула фракцію". Ми також можемо говорити, що у нас першими заступниками є люди, які вийшли з фракції.</p>
<p>Колеги, давайте не виставляти один одному умови. Або ми зараз всі разом голосуємо за те, щоб назавжди будь-який депутат після поданої заяви міг змінити комітет без жодних умов, є квота політичної сили, він може перейти в цей комітет і це не повинно бути суб'єктивним&nbsp; до "ПББ", ні до "Самопомочі", ні до радикалів. Відразу після цього перейти до питання складення повноважень, що також має бути…</p>
<p>&nbsp;</p>
<p>ГОЛОВУЮЧИЙ. Будь ласка.</p>
<p>&nbsp;</p>
<p>ЛУЦЕНКО Ю.В. Перепрошую. Це не різні речі, це одне і те саме. Депутат має право перейти з комітету в комітет, і депутат має право покласти мандат. І те, і те є його конституційним правом. Починаємо голосувати по календарному надходженню: спочатку депутати, котрі хочуть змінити комітет, потім – депутати, які хочуть скласти мандат. "БПП" буде послідовно…</p>
<p>&nbsp;</p>
<p>ГОЛОВУЮЧИЙ. Дякую. Завершуйте.</p>
<p>Колеги, ну я думаю, що конструктивна абсолютно пропозиція.</p>
<p>Олег Березюк, будь ласка, "Самопоміч".</p>
<p>Я думаю, що ми зараз поговоримо і завершимо засідання.</p>
<p>&nbsp;</p>
<p>14:11:33</p>
<p>БЕРЕЗЮК О.Р.</p>
<p>Шановні пані і панове, справді кожен депутат має право перейти з комітету в комітет і кожна фракція має право свого представництва в тому чи іншому комітеті і всі права є рівні, пане Луценко.</p>
<p>Але прошу вас також не плутати горох з капустою. Коли люди в Дніпропетровську і в Чернігові обрали собі мера, то ми не пов'язуємо це з будь-яким депутатом і з будь-яким комітетом. Коли людина прийняла рішення піти з парламенту, це також її особиста справа, це дві різних площини і прошу до них так підходити. Ми будемо голосувати за те, щоб мери стали мерами, а Злата Огнєвіч пішла з парламенту, тому що вона так хоче, всі інші депутатські речі мусимо обговорювати для того, щоб прийняти консенсусне рішення в інтересах української держави і всіх фракцій.</p>
<p>&nbsp;</p>
<p>ГОЛОВУЮЧИЙ. Колеги, очевидно, очевидно, що спільного рішення зараз немає. Давайте хоча б за мерів, добре. <i>(Шум у залі) </i>&nbsp;Колеги, ні. Добре-добре-добре.</p>
<p>Будь ласка, "Опоблок", хвилина, прошу.</p>
<p>&nbsp;</p>
<p>14:12:49</p>
<p>ШУРМА І.М.</p>
<p>Ігор Шурма, "Опозиційний блок". Шановні колеги, от зараз прийшов момент, в який ви повинні згадати історію восьмимісячної давності. З цієї трибуни "Опозиційний блок" постійно вам говорив одну річ: "Квот немає". І ви казали: "Квот нема". Сьогодні говорите: "Квота звільнилася, ми квоту заповняємо". Кого ви здурили, "Опозиційний блок", чи ви здурили суспільство? Це перше.</p>
<p>Якщо ви говорите за право депутата, а де право "Опозиційного блоку" на комітети? Де ваша така принциповість? Дайте "Опозиційному блоку" право працювати в комітетах по квотах. Більше того, в розріз положення про комітети, сьогодні 52 особи займає надлишкові посади заступників голів. І ви це питання не вирішуєте.</p>
<p>Давайте підходити так: якщо квоти – то для всіх, якщо право – так всіх. Будьте послідовними, шановна коаліція.</p>
<p>&nbsp;</p>
<p>ГОЛОВУЮЧИЙ. Юрій Луценко, хвилина.</p>
<p>&nbsp;</p>
<p>14:13:55</p>
<p>ЛУЦЕНКО Ю.В.</p>
<p>Шановні колеги, шановний попередній виступаючий! Роз'яснюю для тих, хто з першого разу не чує. Жодних квот немає, але в Регламенті передбачено пропорційність представництва депутатів від фракцій і груп. І якщо в комітеті правоохоронному дозволено, щоб представників БПП було 7, а є 6, то Найєм має право туди ввійти. "Опозиційний блок" отримав від коаліції пропозицію очолити (3 блоки), 3 комітети. Але вашим ляльководам хочеться обов'язково далі переводити комітет свободи слова в "комітет не свободи", як було при вас; комітет прав людини в "комітет тюрем людини", як було при вас. Цього не буде! Беріть те, що дають, або сидіть там, де знаходитесь зараз. Дякую.</p>
<p>&nbsp;</p>
<p>ГОЛОВУЮЧИЙ. Колеги, пропозиція ще, буквально, 30 секунд, будь ласка. Можливо…</p>
<p>&nbsp;</p>
<p>14:14:58</p>
<p>ЛЯШКО О.В.</p>
<p>Шановний пане Голово, шановні колеги! Є пропозиція повернутися зараз до питання припинення депутатських повноважень. Першою проголосувати постанову всім залом про припинення депутатських повноважень Атрошенка, обраного мером Чернігова. Другу постанову всім залом про припинення депутатських повноважень Злати Огнєвіч у зв'язку з поданням нею заяви. І третю постанову всім залом про припинення повноважень депутатських Філатова Бориса у зв'язку з обранням мером Дніпропетровська, Найєм – обрання членом комітету.</p>
<p>І я переконаний, що весь зал підтримає, наша фракція голосує за всі постанови, у тому числі і що стосується членів …</p>
<p>&nbsp;</p>
<p>ГОЛОВУЮЧИЙ. Дякую, дякую, дякую.</p>
<p>Давайте розпочнемо, напевно, з Мустафи Найєма, да? Колеги, будь ласка, дивіться, Мустафа Найєм. 3117 Постанова. Голосуємо? Ви визначайтесь, ми просто тихо з вами визначаємося голосуванням. Є – є, немає – немає. І закриємо засідання. 3117, Мустафа Найєм. 3117, Мустафа Найєм, переведення.</p>
<p>Голосуємо, я по одному разу поставлю і все. І не будемо ми, є голоси, - значить, перейде. Немає…</p>
<p>&nbsp;</p>
<p>14:16:40</p>
<p>За-190</p>
<p>Ми розуміємо, що немає голосів. По комітетам, Севрюков, Шверк, немає сенсу зараз ставити, не набереться.</p>
<p>Далі. Далі, колеги, дивіться далі. Далі. Атрошенко, Владислав Атрошенко, Постанова 3521. Владислав Атрошенко. Визначайтесь голосуванням. Атрошенко, 3521, визначайтесь голосуванням, колеги. Будь ласка. Владислав Атрошенко, 3521.</p>
<p>&nbsp;</p>
<p>14:17:23</p>
<p>За-206</p>
<p>206, немає голосів.</p>
<p>І 3462, Злата Огнєвіч. Будь ласка, визначайтесь. 3462, Злата Огнєвіч.</p>
<p>&nbsp;</p>
<p>14:17:46</p>
<p>За-212</p>
<p>Не набрала необхідної кількості голосів.</p>
<p>Оголошую ранкове засідання Верховної Ради закритим. Вечірнє засідання відбудеться о 16 годині. Дякую.</p>
<p><br></p>
