Стенограма пленарного засідання
16 червня 2016
&nbsp;
<p align=center>ЗАСІДАННЯ П'ЯТДЕСЯТ П'ЯТЕ</p>
<p align=center>Сесійний зал Верховної Ради України</p>
<p align=center>16 червня 2016 року, 10 година 02 хвилини</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:02:41</p>
<p>ГОЛОВУЮЧИЙ. Шановні колеги, я прошу займати робочі місця, приготуватись до реєстрації.</p>
<p>Шановні колеги, прошу зайняти робочі місця, підготуватись до реєстрації. Прошу провести реєстрацію, будь ласка.</p>
<p>&nbsp;</p>
<p>10:04:08</p>
<p>Зареєстровано 339 депутатів. Ранкове пленарне засідання Верховної Ради України оголошую відкритим.</p>
<p>Колеги, сьогодні день народження у народних депутатів: Ольги Валентинівни Бєлькової. Привітаємо, привітаємо нашу колегу. <i>(Оплески)</i> Андрія Володимировича Іванчука. Прошу привітати Іванчука, вітаємо нашого колегу. <i>(Оплески)</i></p>
<p>Артура Володимировича Мартовицького. Привітаємо нашого колегу. <i>(Оплески) </i>Ми заборонили квіти в зал приносити, все одно приносять.</p>
<p>Колеги, сьогодні до Верховної Ради України завітала делегація наших колег парламентарів з Європейського парламенту на чолі з Петом Коксом та Андреєм Плєнковичем. Наші європейські колеги допомагають нам у питанні реформування парламенту. І сьогодні ми будемо мати спільну стратегічну дискусію щодо реформування Верховної Ради України. Я сподіваюся, що ці плани, які ми маєм і ставим перед собою щодо реформування парламенту, ми зможемо спільно здійснити.</p>
<p>Колеги, хочу вам повідомити у нас є зараз кілька звернень на виступи. Це є вимога від двох фракцій на виступ, від фракції Радикальної партії і "Батьківщини". Другу ми маємо… Друга. У нас є звернення від двох фракцій – "Блок Петра Порошенка" і "Народного фронту" – по зверненню. Але перед тим,&nbsp; з вашого дозволу, я дам одну хвилину для виступу Ірині Геращенко з приводу визволення наших громадян, наших побратимів з полону російських окупантів.</p>
<p>Пані Ірина, будь ласка. Включіть мікрофон.</p>
<p>&nbsp;</p>
<p>10:06:07</p>
<p>ГЕРАЩЕНКО І.В.</p>
<p>Шановні колеги! Я дуже хотіла звернутись до вас з цими словами ще вівторка, але в вівторок літак, який привіз на своєму борту, український літак, двох українських політв'язнів Юрія Солошенка і Геннадія Афанасьєва приземлився о 18 годині. <a name=_GoBack></a>Тому я сьогодні від імені Президента, від всіх нас, я хочу подякувати дуже багатьом з вас за ваш внесок в те, що ще двоє українців звільнені. Тому що я пам'ятаю всі ваші акції, наші спільні акції. І я розповідала про це в літаку і пану Юрій, і Геннадію, і про роботу нашого спікера, і кожного з вас в цьому напрямку. І єдине, що тут хочеться зауважити, що ми маємо далі спільно боротися за інших. Цей місяць є ключовим в контексті Парламентської асамблеї Ради Європи, Парламентської асамблеї ОБСЄ і НАТО. І ми маємо тримати два питання: звільнення кожного заручника і санкції проти Російської Федерації.</p>
<p>Дорогі колеги, дякую вам за ваш внесок так само в звільнення ще двох українців.</p>
<p>Слава Україні!&nbsp;</p>
<p>&nbsp;</p>
<p>ГОЛОВУЮЧИЙ. Героям слава!</p>
<p>Колеги, отже, дві фракції нашого парламенту просять оголосити перерву, але готові&nbsp; замінити перерву виступом. І до виступу запрошується голова Радикальної партії&nbsp; Олега Ляшка Олег Ляшко. Будь ласка,&nbsp; Олег Валерійович.</p>
<p>&nbsp;</p>
<p>10:07:43</p>
<p>ЛЯШКО О.В.</p>
<p>Олег Ляшко, Радикальна партія. Я хочу поінформувати українських громадян, що вчора депутати від коаліції "панамських&nbsp; патріотів",&nbsp; представлені у Комітеті з питань паливно-енергетичного комплексу, ядерної&nbsp; політики та ядерної безпеки, не з'явилися на засідання комітету, чим&nbsp;&nbsp; унеможливили його проведення і прийняття &nbsp;рішення, зокрема щодо проекту Постанови про проведення перерахунку ціни на&nbsp;&nbsp; газ для населення, яку я разом з іншими своїми колегами зареєстрував&nbsp; ще в січні місяці нинішнього року.&nbsp;</p>
<p>Проектом&nbsp; постанови пропонується: доручити уряду перерахувати вартість газу для громадян, адже&nbsp; 7 тисяч гривень за&nbsp; тисячу кубів газу – це&nbsp;&nbsp; абсолютно необґрунтована, корупційна, космічна ціна, яку здирає з українських громадян нинішня влада.&nbsp; Ця ціна 7 тисяч гривень за тисячу кубів була встановлена змінами&nbsp; до Постанови Кабінету Міністрів України&nbsp; від&nbsp; 29 квітня&nbsp; 2016 року. Собівартість видобутку українського газу разом&nbsp; із&nbsp; ПДВ, разом&nbsp; із&nbsp; транспортними витратами, разом&nbsp; із торговою націнкою&nbsp; становить не більше 2,5-3 тисячі гривень за тисячу&nbsp; кубів. Українські громадяни отримують&nbsp; газ&nbsp; по 7 тисяч гривень.&nbsp; Учора на засіданні комітету ні представники "Нафтогазу", ні представники НКРЕКП не змогли пояснити, чому вони в 2,5 рази більше стягують плату з українських громадян. Постановою Кабінету Міністрів, яку писали неуки, в яких&nbsp; куплені дипломи, в яких немає&nbsp; мізків, тому що ця постанова протирічить&nbsp; економічній теорії, складовим собівартості продукції нафтогазового комплексу. Постановою ціна на газ вітчизняного видобутку прив'язана до ціни імпортного газу. Україна в другому кварталі нинішнього року взагалі не отримує імпортний газ. Із 20 мільярдів кубів газу, видобутих минулого року в Україні, 19 мільярдів пішло на потреби житлово-комунального господарства. У мене питання: чому українці повинні платити за газ по ціні імпортного, коли переважну більшість газу, який вони споживають, це газ вітчизняного видобутку. Вони платять за корупцію і безвідповідальність влади, вони платять за офшори вищих посадових осіб влади, за те, що ті посадовці не платять податків.</p>
<p>Тому фракція Радикальної партії вимагає розслідування корупції офшорів, перегляду ціни на газ, повернення громадянам пільгової ціни на газ.</p>
<p>Минулого тижня ми зібрали майже 100 тисяч підписів громадян України, які принесли сюди до парламенту, якщо імпотентний парламент коаліції панамських патріотів…</p>
<p>&nbsp;</p>
<p>ГОЛОВУЮЧИЙ. Шановні колеги, я хотів би проінформувати депутатів, щоб депутати не розходились, у нас не є час виступів, півгодини. Ми просто виконуємо норму Регламенту, згідно якої дві фракції мають право на перерву, яку можуть змінити у виступом. Сьогодні зранку є велика концентрація таких заяв. Три заяви, одна – вже був виступ колеги. Тому лишаємось на місцях, ми потім переходимо до порядку денного, і сьогодні надзвичайно важливий порядок денний, особливо перших питань нашої сесії. Тому прошу бути на місцях.</p>
<p>Зараз я так само згідно заяви двох депутатських фракцій, навіть трьох депутатських фракцій – "Опозиційного блоку", "Волі народу" і "Відродження" – вимагають перерви, але теж готові замінити перерву на виступ. І виступ надається Мартовицькому Артуру Володимировичу. Будь ласка.</p>
<p>&nbsp;</p>
<p>10:11:53</p>
<p>МАРТОВИЦЬКИЙ А.В.</p>
<p>Уважаемые граждане Украины! Уважаемые коллеги-парламентарии! Сегодня в Министерстве социальной политики на втором и пятом этаже представители пяти промышленных областей&nbsp; Украины, а это на сегодня 80 человек, которые представляют организации, общественные организации шахтеров-инвалидов, металлургов-инвалидов,&nbsp; добытчиков урановой руды, приехали для того, чтобы защитить свои&nbsp; конституционные права и объявили мирную акцию протеста. И сегодня&nbsp; эти люди, потерявшие здоровье на производстве, сегодня еще и голодают. Они представляют категорию людей, потерявших здоровье на производстве, а это 250 тысяч граждан Украины, которые отдали свое здоровье, работая на&nbsp; вредных и опасных производствах. Сегодня&nbsp; они недополучают вследствие инфляции, недополучают индексацию положенную им в рамках регрессных выплат. Сегодня страдают их семьи, страдают их дети, страдают их родные&nbsp; и близкие. На фоне того, что галопирующими темпами растет инфляция, есть рост стоимости медикаментов, которые необходимы для поддержания здоровья, рост на продукты питания, эти люди, еще недополучают в своих регрессных выплатах.</p>
<p>Поэтому, фракция Политической партии "Оппозиционный блок" требует – Андрей Владимирович, я прошу внимания! – чтобы сегодня, вы включили в повестку дня Закон 4015, который позволит индексировать&nbsp; регрессные выплаты и даст&nbsp; возможность этим получать компенсацию за потерю здоровья на производстве. Они не уедут,&nbsp; они объявили голодовку! Поэтому, если мы уйдем на две недели, не приняв Закон 4015, эти люди, поставленные на грань выживания, уже рискуют своей жизнью и здоровьем, потеряв здоровье, еще и рискуют своей жизнью.&nbsp; Представьте себе, что такое&nbsp; голодает шахтер или металлург, который еще и болен, является инвалидом второй, третьей группы, регрессником и он сегодня, еще и голодает. Это преступно, не принять этот закон, вдвойне. Мы настаиваем на том, чтобы поставили приоритетно. Андрей Владимирович, я вчера к вам подходил: 4015, пожалуйста.</p>
<p>И, коллеги-депутаты, я прошу внимания, обязательно его принять – обязательно принять 4015 – по индексации регрессных выплат. Автор – Михаил Папиев.</p>
<p>Спасибо.&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Артур Володимирович, хочу вам сказати, що сьогодні даний законопроект стоїть для включення у порядок денний. Якщо буде воля залу і ми його включимо в порядок денний, ми зможемо відразу перейти до його розгляду, тут важливо, щоб була підтримка, щоб були голоси, але він є.</p>
<p>Колеги, і останнє, останнє звернення до нас від двох політичних фракцій, найбільш потужних, це від депутатської фракції "Блок Петра Порошенка" і "Народний фронт", і вони теж готові замінити перерву на виступ з місця.</p>
<p>І я прошу включити мікрофон голові фракції "Народний фронт" Максиму Бурбаку. Будь ласка, пане Максим.</p>
<p>&nbsp;</p>
<p>10:15:13</p>
<p>БУРБАК М.Ю.</p>
<p>Шановний головуючий, шановні колеги, шановний народе України!</p>
<p>&nbsp;</p>
<p>ГОЛОВУЮЧИЙ. Я прошу тишу в залі.</p>
<p>&nbsp;</p>
<p>БУРБАК М.Ю. Сьогодні, сьогодні у Верховній Раді буде чесний четвер, сьогодні буде вирішено питання: або ми повернемо гроші по режиму спецконфіскації, які вкрав режим Януковича і його посіпаки, бюджет України, нагадую, півтора мільярда доларів; або ці гроші знову ж таки будуть прикладом розкраду в парламенті і будуть захищатися лобістами режиму Януковича.</p>
<p>Питання законопроекту 4811. Вчора він пройшов профільний комітет і ці гроші, і ми сьогодні повинні його проголосувати для того, щоб повернути в бюджет України півтора мільярда доларів, а ці гроші підуть на підвищення обороноздатності. Хочу всім нагадати, що на сході України загострення боротьби зараз, військові дії йдуть. Є тривожні сигнали, що наші оборонні підприємства недоотримують фінансування, вперше за два роки після Революції Гідності. Урядом Яценюка майже рік тому були ці гроші заарештовані. Ми повинні прийняти політичне рішення і повернути ці гроші державі. Режим Януковича міг їх вкрасти, а ми, парламентарі, не можемо повернути їх в бюджет. Ці гроші повинні піти на обороноздатність, на підвищення соціальних стандартів і сьогодні це буде принципове питання, або депутати-патріоти будуть голосувати за підвищення обороноздатності, або захисники режиму Януковича будуть приводити різні приклади того, що це незаконно. Було не красти тоді, будете відповідати.</p>
<p>І сьогодні, народе України, дивіться на всіх, персонально на кожного, як хто буде голосувати для того, щоб врешті-решт гроші України, вкрадені Януковичем, повернулися в бюджет і запрацювали на обороноздатність. Сьогодні це принципове питання для "Народного фронту".</p>
<p>Тому, пане Голово, звертаюсь до вас, коли буде момент найбільшої концентрації голосів у залі поставте це питання для включення в порядок денний, а потім розглядаємо його за основу і в цілому, і вирішуємо, нарешті, питання повернення грошей.</p>
<p>Якщо ж ні, "Народний фронт" залишає за собою повне право не голосувати за будь-які інші законопроекти, тому що в цьому немає сенсу. Нам треба боронити державу, якщо ми її не будемо боронити не буде кому проводити реформи і підвищувати соціальні стандарти. Як про це рвуть на собі рубашку на всіх ефірах наші горе-патріоти. Сьогодні принципове питання, підтримаємо його в залі. Дякую.</p>
<p>&nbsp;</p>
<p>ГОЛОВУЮЧИЙ. Дякую вам, пане Максим.&nbsp;&nbsp;</p>
<p>Хочу сказати всім головам фракцій, які зверталися, що ті питання на яких ви наголошували, зокрема, питання про спецконфіскацію, питання про шахтарів є в розділі включення в порядок денний сесії. Якщо буде загальна воля парламенту як тільки буде найбільша концентрація депутатів, можливо близько 11 години,&nbsp; я тут же поставлю це на голосування. Якщо парламент підтримає ми розглянемо і спецконфіскацію, і питання шахтарів, яке піднімали три фракції нашого парламенту. Момент, коли буде найвища концентрація близько 11 години я запропоную залу, щоб ми поставили це на розгляд. Дуже вам дякую колеги і переходимо до порядку денного сесії.</p>
<p>Прошу всіх зайняти свої робочі місця у нас першим питанням є питання проект Закону внесення змін до деяких законів України з питань оборони, 4563. Надзвичайно важливий законопроект, до нас прибули полковник Кучерявий Андрій Володимирович, полковник Кривоніс Сергій Григорович, я прошу привітати їх, для того, щоб змогти взяти участь в обговоренні. Наші військові представники Сил спеціальних операцій, армія чекає рішень від нас, хлопці на передовій чекають рішень. І тому я&nbsp; прошу перейти до його розгляду і прошу розглянути його за скороченою процедурою. Отже, хто підтримує пропозицію розгляду за скороченою процедурою, прошу голосувати. 4563 – скорочена процедура. Будь ласка, колеги, голосуємо.</p>
<p>&nbsp;</p>
<p>10:19:56</p>
<p>За-162</p>
<p>162 – "за". Рішення прийняте.</p>
<p>Я запрошую до слова голову Комітету з питань національної безпеки і оборони Пашинського Сергія Володимировича. Будь ласка, пане Сергій.</p>
<p>&nbsp;</p>
<p>10:20:14</p>
<p>ПАШИНСЬКИЙ С.В.</p>
<p>Шановний пане Голово, шановні колеги! З появою в Криму "зелених чоловічків" ми всі зіштовхнулися з новим викликом, з новим типом, який називається "гібридна війна". Україна зобов'язана реагувати на ці виклики. Саме тому, враховуючи те, що структура управління, що структура Збройних Сил України нами була ще успадкована з радянських часів, назріла необхідність, по-перше, введення нових видів Збройних Сил; по-друге, на законодавчому рівні міняти структуру управління.</p>
<p>Що пропонується цим законопроектом. Цим законопроектом вводиться термін "об'єднаний оперативний штаб Збройних Сил України як орган управління між видами та міжвідомчими угрупуваннями військ". Цим законопроектом вводиться в закони "Про Збройні Сили України", "Про оборону України" новий вид – це Сили спеціальних операцій Збройних Сил України". І вводиться новий вид Збройних Сил – це Високомобільні десантні війська Збройних Сил України.</p>
<p>Комітет, уважно вчора проаналізувавши ці всі зміни до закону, враховуючи нагальність цього питання, рекомендує Верховній Раді прийняти цей законопроект за основу та в цілому з наступними поправками.</p>
<p>Абзац четвертий пункту 2 частини першої зазначеного проекту закону викласти в редакції: "окремий рід військ – Високомобільні десантні війська Збройних Сил України", "окремий рід сил – Сили спеціальних операцій Збройних Сил України".</p>
<p>Ми з урахуванням цих редакційних правок пропонуємо розглянути цей закон за основу і в цілому, підтримати створення Сил спеціальних операцій, структурувати управління Збройними Силами і бути готовими до відбиття зовнішньої агресії.</p>
<p>Дякую і прошу&nbsp; на&nbsp; підтримку.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.&nbsp;&nbsp;</p>
<p>До доповіді запрошується заступник міністра оборони Дублян Олександр Володимирович. Будь ласка,&nbsp; пане заступник.</p>
<p>&nbsp;</p>
<p>10:22:30</p>
<p>ДУБЛЯН О.В.</p>
<p>Шановний Андрію Володимировичу! Шановні народні депутати України! Проект закону розроблено на виконання вимог Стратегії&nbsp; національної безпеки України та має за мету упорядкування структури&nbsp; органів військового управління&nbsp; Збройних Сил, а також&nbsp; уточнення правових&nbsp; засад діяльності військового командування. Це пов'язано з завершенням формування&nbsp; Об'єднаного оперативного штабу, управління Сил спеціальних операцій та Високомобільних десантних військ Збройних Сил.</p>
<p>Змінами, які вносяться до трьох законодавчих актів з питань&nbsp; оборони передбачається:</p>
<p>У законах України "Про оборону" та "Про правовий режим воєнного стану" надати правовий статус військового командування Об'єднаному оперативному штабу, командуванню Сил спеціальних операцій та командуванню Високомобільних десантних військ.</p>
<p>У Законі України "Про Збройні Сили"&nbsp; доповнити загальну структуру Збройних Сил&nbsp; органами військового управління, що формуються, з визначенням їх місць у цій структурі.</p>
<p>Проект акту погоджено шістьма заінтересованими органами влади та відповідно до висновку Головного науково-експертного управління Апарату Верховної Ради за результатами розгляду може бути прийнятим.</p>
<p>Його реалізація здійснюється в межах видатків, передбачених Держбюджетом для Міністерства оборони на відповідний рік.</p>
<p>Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, я прошу&nbsp; запис: два – "за", два – "проти". Але бути максимально лаконічними, щоб ми більше змогли зробити. Будь ласка,&nbsp; два – "за", два – "проти".</p>
<p>Ігор Лапін, будь ласка.</p>
<p>&nbsp;</p>
<p>10:24:39</p>
<p>ЛАПІН І.О.</p>
<p>Шановні колеги, Лапін Ігор, "Народній фронт", 22 виборчий округ. Я прошу всіх доєднатися до голосування за даний законопроект, припинити тут бродіння по залу. Я знаю, що треба дуже нам колегам сфотографуватися з шарфиками збірної України, але давайте ми будемо збірною України в боротьбі з зовнішнім агресором. Цей законопроект є дуже важливий і зараз ми просто побачимо, хто збирається іти воювати на всіх фронтах за Україну, а хто збирається піаритись на фоні українського прапору.</p>
<p>Тому я закликаю всіх проголосувати за даний законопроект. Слава Україні!</p>
<p>&nbsp;</p>
<p>ГОЛОВУЮЧИЙ. Героям слава.</p>
<p>Дякую.</p>
<p>Барна Олег Степанович, будь ласка.</p>
<p>&nbsp;</p>
<p>10:25:25</p>
<p>БАРНА О.С.</p>
<p>Доброго дня, шановні колеги. Спецпідрозділи Збройних Сил України – це еліта нашої армії, еліта, яка стає вирішальною в тих чи інших бойових операціях, еліта, від якої залежить формат проведення бойових дій, еліта, яку нам дуже бракувало на початку вторгнення Росії, і еліта, яка би була тоді, могла би попередити даний збройний конфлікт.</p>
<p>Тому я прошу депутатів служити і працювати заради народу України, заради нашої держави, заради Збройних Сил України і приймати рішення, щоб якомога більше захистити наших воїнів тут в тилу, приймаючи відповідні закони, бо вони захищають нас всіх.</p>
<p>Тому я прошу колег приховати свої власні амбіції, не робити політичного шулерства, а разом сісти і проголосувати цей закон, який є вирішальний як для і наших воїнів захисників, так і для народу, так і для України.</p>
<p>Слава Україні, слава нашим воїнам захисникам!</p>
<p>Депутатів прошу проголосувати.</p>
<p>&nbsp;</p>
<p>ГОЛОВУЮЧИЙ. Дякую, дякую за лаконічність, колеги.</p>
<p>Маркевич Ярослав Володимирович передає Пастуху, але треба повідомляти.</p>
<p>&nbsp;</p>
<p>10:26:53</p>
<p>МАРКЕВИЧ Я.В.</p>
<p>Прошу передати Тарасу Пастуху. Дякую.</p>
<p>&nbsp;</p>
<p>10:26:59</p>
<p>ПАСТУХ Т.Т.<a name=Temp></a></p>
<p>Тарас Пастух. Тарас Пастух, "Об'єднання "Самопоміч". Даний законопроект, він дійсно вже до певної міри застарів. Його потрібно було приймати рік тому. Але треба віддати належне і нашим Збройним Силам, і тим радникам, які сьогодні з країн-партнерів працюють в Україні, які допомогли вже формувати, і допомогли хлопцям під час тренування і під час розроблення цього самого нормативного акту, який ми зараз приймаємо. Він дійсно є узгоджений із радниками з Міністерства оборони, з Генеральним штабом. І для того, щоб уже далі не зволікати часу, ми підтримуємо цю пропозицію для того, щоб даний законопроект підтримати зараз і в першому читанні, і в цілому. І дозволити хлопцям вже виконувати безпосередньо свої бойові завдання по захисту нашої держави.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Рябчин передає слово Надії Савченко, будь ласка.</p>
<p>&nbsp;</p>
<p>10:28:02</p>
<p>САВЧЕНКО Н.В.</p>
<p>Народні депутати, зосередьте свою увагу! У вас зараз всіх уже відпочивальний настрій, я це розумію. Я… Справа, зліва від нас сидять хлопці, які вміють воювати і захищати свою землю. Із вас ніхто не піде на передову завтра, а їм це робити. І дозвольте їм зробити це максимально ефективно.</p>
<p>Цей законопроект, який зараз ставиться на голосування, про Сили спеціального призначення – один із найбільш готових і несирих законопроектів. Тому… Хтось піде, не будемо виясняти, хто піде, хто не піде. Я… Ви розумієте, про що я говорю. Не завтра ми туди з вами підемо, а от вони будуть там завтра. Вони вміють і знають, як це робити, вони знають, як ефективно воювати проти Росії. Повірте, оцей законопроект – це те, що зараза дуже потрібно. Він треба був ще вчора, але зробіть його їм хоча б завтра.</p>
<p>Так що, проголосуйте. Партія "Батьківщина" в повному складі підтримує "за". І не будемо більше забирати час у хлопців, і дамо скоріше закінчити цю війну! Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я пропоную переходити до голосування. І це буде правильно. Я прошу зараз закликати усіх народних депутатів у зал. За 3 хвилини відбудеться голосування. Зараз 1 хвилина, Сергій Мельничук. 1 хвилина від Радикальної партії Ляшка, і голосування. Я прошу усіх зайти в зал, зайняти робочі місця.</p>
<p>Будь ласка, Сергій Мельничук, 1 хвилина.</p>
<p>&nbsp;</p>
<p>10:29:14</p>
<p>МЕЛЬНИЧУК С.П.</p>
<p>Група "Воля народу" буде підтримувати даний законопроект, тому що він надважливий, от. І дійсно хлопцям треба допомогти. Ця ідея зріє дуже давно і однозначно підтримаємо. Але, що робити з тими лампасниками, які сидять, представляють Міністерство оброни? Цей генерал засадив кучу добровольців. На ньому кров…</p>
<p>&nbsp;</p>
<p>ГОЛОВУЮЧИЙ. Сергію, я прошу по закону виступати, будь ласка. По закону.</p>
<p>&nbsp;</p>
<p>МЕЛЬНИЧУК С.П. Це по закону, а хто ними буде керувати, якщо людина… зараз буде слідуючий закон, який буде в обговоренні, гроші повернути Януковича на оборону. А хто ці гроші розтрачував? Хто кришував вивоз металолому? Хто кришував порізку підбитої техніки? Це оцей генерал, який за це получив чергове звання і підвищення по посаді. Його треба садити в тюрму, а він тут представляє Міністерство оброни.</p>
<p>&nbsp;</p>
<p>ГОЛОВУЮЧИЙ. Слово має… Останній виступ, Олег Ляшко. І голосуємо, колеги.</p>
<p>Будь ласка, Олег Ляшко.</p>
<p>&nbsp;</p>
<p>10:30:22</p>
<p>ЛЯШКО О.В.</p>
<p>Олег Ляшко, Радикальна партія. Фракція Радикальної партії перебуває в опозиції до того соціально-економічного курсу, який проводить нинішня влада. Але водночас фракція Радикальної партії ніколи не була і не буде в опозиції до українського народу і до України. Питання оборони, питання національної безпеки, питання потужної, сильної, сучасної армії – це пріоритет для нашої політичної сили. Тому наша фракція голосує за всі закони, спрямовані на зміцнення обороноздатності нашої країни, в тому числі за цей закон, який дасть можливість зробити армію сильнішою. Ми будемо голосувати.</p>
<p>&nbsp;</p>
<p>ГОЛОВУЮЧИЙ. Дякую. Дякую за тверду позицію загальну.</p>
<p>Шановні колеги, переходимо до прийняття рішення.</p>
<p>Колеги! Я ставлю на голосування проект Закону про внесення змін до деяких законів України з питань оборони (№4563). За пропозицією профільного комітету я ставлю на голосування пропозицію прийняти його за основу і в цілому. Хто підтримує дану пропозицію прошу голосувати. 4563 за основу і в цілому. Голосуємо, колеги, будь ласка. Голосуємо.&nbsp;</p>
<p>&nbsp;</p>
<p>10:32:06</p>
<p>За-256</p>
<p>Я прошу включити по фракціям і показати. "Блок Петра Порошенка" – 106, "Народний фронт" – 72,&nbsp; "Опозиційний блок" – 0, "Самопоміч" – 20, Радикальна партія Ляшка –&nbsp; 15, "Батьківщина" – 17,&nbsp; Партія "Відродження" – 3, "Воля народу" – 5.</p>
<p>А скептики говорили, що буде важка робота парламенту. Вітаю авторів, вітаю нашого заступника міністра оборони. Вітаю Кучерявого Андрія&nbsp; Володимировича, Кривоноса Сергія Григоровича. Успіху і перемоги, товариство, над агресором.&nbsp; Дякую.</p>
<p>Переходимо до наступного питання порядку денного. Наступне питання є не менш важливе, аніж те, що ми&nbsp; розглядали щойно. Це повторне перше читання проект Закону про внесення змін до Закону України "Про телебачення і радіомовлення" (щодо частки пісень державною мовою в музичних радіопрограмах і радіопередачах) (3822-д).</p>
<p>Товариство, тиждень була&nbsp; проведена надзвичайна, надзвичайна робота і&nbsp; комітетом&nbsp;&nbsp; в першу чергу Вікторії Сюмар, і робочою групою, яку&nbsp; я збирав.&nbsp; Ми вийшли на компромісний законопроект, який підтримує громадськість.&nbsp; Давайте спільно його швидко обговоримо&nbsp; і підтримаємо, щоб більше ніколи мовні&nbsp; питання не були предметом розбрату у нашому залі.</p>
<p>Я прошу підтримати пропозицію розгляду його за скороченою процедурою.&nbsp; Хто підтримує розгляд за скороченою процедурою,&nbsp; прошу голосувати 3822-д.&nbsp; Будь ласка,&nbsp; голосуємо&nbsp; колеги.</p>
<p>&nbsp;</p>
<p>10:33:53</p>
<p>За-196</p>
<p>Рішення прийняте.</p>
<p>І я запрошую до виступу&nbsp; голову Комітету з питань свободи слова та інформаційної політики Сюмар Вікторію Петрівну. Будь ласка.</p>
<p>&nbsp;</p>
<p>10:34:07</p>
<p>СЮМАР В.П.</p>
<p>Колеги, шановний пане Голово, Андрій Парубій вже сказав багато з того, про що, власне, я мала б тут доповісти вам. Два законопроекти, щодо яких були надзвичайно палкі дискусії у цьому залі, ми змогли за допомоги і авторів і першого, і другого законопроекту, і громадських активістів, і активістів "Відсічі", і українських виконавців найвідоміших, і представників радіоіндустрії, українського радіо. Ми змогли знайти згоди. Про що ми знайшли згоду, це дуже важливо зараз почути.</p>
<p>Ми дійшли згоди про те, що в українському радіоефірі кожна третя пісня буде українською мовою. Ми дійшли згоди про те, що не менше 60 відсотків в українському радіоефірі буде української мови. І всі ці ток-шоу, які там ведуться ранкові і таке інше будуть українською мовою.</p>
<p>Ми дійшли згоди про те, що це буде вимірюватися двічі блоками по 7 годин, ця квота має дотримуватися саме вдень, що українська пісня не буде затиснута в ніч або в ті години, коли ніхто не слухає радіо. Фактично це закон, який дає можливість сьогодні нам запустити не просто мову в радіоефір. Колеги, послухайте, ми з вами можемо запустити цілий пласт української культури, цілий пласт української культури, коли пісні будуть замовлятися українським композиторам, українським поетам, коли їх будуть записувати українські виконавці на українських студіях. Давайте почнемо формувати українську культуру з цього закону. Дякую.</p>
<p>&nbsp;</p>
<p>ГОЛОВУЮЧИЙ. Дякую. Дякую за велику роботу комітету і дякую за позицію, Вікторія.</p>
<p>Я прошу провести запис: два – "за", два – "проти".</p>
<p>Микола Величкович, "Народний фронт". Будь ласка.</p>
<p>&nbsp;</p>
<p>10:36:23</p>
<p>ВЕЛИЧКОВИЧ М.Р.</p>
<p>Прошу передати слово Олегу Медуниці.</p>
<p>&nbsp;</p>
<p>10:36:28</p>
<p>МЕДУНИЦЯ О.В.</p>
<p>Олег Медуниця, "Народний фронт", місто Суми. Шановні народні депутати, цей закон, який ми зараз будемо голосувати, він не менш важливий ніж той закон, який ми щойно проголосували і, який зміцнює нашу оборону.</p>
<p>Відповідно до цього закону ми долаємо духовну і інформаційну агресію Російської Федерації, яка відбувалася всі 25 років з моменту відновлення української держави – це закон епохальний. І ми зараз будемо дуже уважно дивитися: у кого підніметься рука не проголосувати за цей закон або проголосувати "проти", або - "утримались". Можна&nbsp; однозначно&nbsp; сказати, що ця людина, яка не голосує за цей закон, виступає за подальшу русифікацію України, витупає за подальшу інформаційну і духовну окупацію нашим одвічним ворогом.</p>
<p>Закликаю всіх, хто є в залі і поза ним, прийти сюди і підтримати цей життєво важливий для&nbsp; України закон.&nbsp;</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Блоку Петра Порошенка"&nbsp; – Рибак Іван Петрович. Будь ласка.</p>
<p>&nbsp;</p>
<p>10:37:44</p>
<p>РИБАК І.П.</p>
<p>Шановні колеги! Виборці мого округу доручили мені однозначно голосувати за цей закон. І я би просив ще, щоб мій колега теж озвучив позицію своїх виборців. Віктор Кривенко. Передати слово Кривенку.</p>
<p>&nbsp;</p>
<p>ГОЛОВУЮЧИЙ. Не допускається така форма виступу, колеги. Не допускається&nbsp; така форма виступу. Виключіть,&nbsp; будь ласка.</p>
<p>Подоляк.</p>
<p>Я хочу всім нагадати: виступ можна закінчити, але передати його неможна, тільки з перших секунд.</p>
<p>Подоляк Ірина Ігорівна,&nbsp; "Самопоміч".&nbsp;&nbsp;</p>
<p>&nbsp;</p>
<p>10:38:20</p>
<p>ПОДОЛЯК І.І.</p>
<p>Шановні колеги! На превеликий жаль,&nbsp; на жодному засіданні жодного комітету Верховної Ради, я не бачила жодного представника олігархічних&nbsp; радіо або телеканалів, який би благав депутатів Верховної Ради збільшити квоту української мови. На превеликий жаль, цей законопроект є&nbsp; окрушинами, є подачкою, за який ми, звичайно, будемо&nbsp; голосувати і&nbsp; будемо підтримувати.</p>
<p>Звичайно, на 25-му році незалежності, ми не повинні випрошувати 35 відсотків державною мовою в радіо- і телеефірі. На 25-му році незалежності загроза нашій мові є не менша, ніж в найдрімучіші радянські часи.&nbsp;&nbsp;&nbsp;&nbsp;</p>
<p>Однак, ми підтримуватимемо цей законопроект, як перший законопроект, ми будемо втручатися в збільшення квот державною мовою в телерадіоканалах. Ми сподіваємось, що наступна Верховна Рада, наступна громадськість, яка буде більш зубатою у вимогах до депутатів Верховної Ради, досягнуть того, що українська мова буде звучати в телерадіоефірах стовідсотково. Дякую.</p>
<p>&nbsp;</p>
<p>ГОЛОВУЮЧИЙ. Від "Батьківщини", фракції, – Надія Савченко. Будь ласка.</p>
<p>&nbsp;</p>
<p>10:40:03</p>
<p>САВЧЕНКО Н.В.</p>
<p>Народні депутати, знову збирайте свою увагу до купи. Ви зараз будете їхати вболівати за футбол і будете співати з своїми жовто-блакитними шарфиками Гімн України українською мовою. Так зробіть нарешті, щоб в нас заспівали українською мовою всі радіо і телеефіри України, щоб все було більше і більше нашої мови в нашій країні, в наших ефірах. Так, звичайно, цього недостатньо, нам би хотілося більше. Але давайте почнемо хоча б з цього і будемо добавляти, і добавляти, не будемо ламати через коліно, але зробимо це, як воно має бути.</p>
<p>Голосуйте за закон! Голосуємо всі за нього!</p>
<p>&nbsp;</p>
<p>ГОЛОВУЮЧИЙ. Шановні колеги, послухайте мене, будь ласка, уважно. Близько 15 виступаючих хочуть виступити по даному закону, я думаю, що кожен з них виступає, щоб підтримати. Давайте ми приймати рішення, ми зможемо пояснити свою позицію на усіх ефірах. Колеги, давайте просто голосувати. В'ячеслав Анатолійович, давайте голосувати.</p>
<p>Добре, одна хвилина Кириленко, одна хвилина Кириленко.</p>
<p>&nbsp;</p>
<p>10:41:16</p>
<p>КИРИЛЕНКО В.А.</p>
<p>Шановні колеги, я хочу підтримати все, що сказала Вікторія Сюмар і виступаючі депутати, і хочу повідомити, що це вже четвертий етап модернізації і модифікації цього законопроекту. І на цьому етапі всі побажання, і бачення радійників, громадськості, депутатів і урядовців враховані. Тобто це повністю погоджений законопроект, який передбачає квоту в 35 відсотків, який враховує при цьому інтереси радіостанцій, передбачає перехідний період, відповідні повноваження Нацради з питань телебачення і радіомовлення щодо ліцензування, і моніторингу, і вносить необхідні зміни в три закони. Я прошу підтримати, бо це питання не мовне лише, а це питання гуманітарної, а значить – національної безпеки України. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги! Прошу зайти в зал, приготуватись до голосування, переходимо до прийняття рішення. Це справді питання державної ваги. І&nbsp; я ставлю на голосування проект Закону про внесення змін до Закону України "Про телебачення і радіомовлення" щодо частки пісень державною мовою в музичних радіопрограмах і радіопередачах, номер 3822-д. За основу і в цілому, колеги, прошу голосувати. Патріоти, прошу голосувати, голосуємо колеги!</p>
<p>&nbsp;</p>
<p>10:42:53</p>
<p>За-268</p>
<p>268 – "за". Закон прийнятий, вітаю!</p>
<p>Вітаю наших друзів, які біля Верховної Ради нас підтримують, вітаю всіх депутатів!</p>
<p>Колеги я дуже вас прошу не виходити за зали, у нас є шанс прийняти ще одне історичне рішення. Я дуже прошу депутатів повернутись в зал.</p>
<p>Шановні колеги! Я хочу вас проінформувати, що вчора попросив зустрічі з головами фракцій патріарх Філарет і ми мали розмову з приводу справ і релігійних, і українських. І ми домовились про те, щоб Верховна&nbsp; Рада України сьогодні змогла підтримати проект постанови про звернення Верховної Ради України до Всесвятості Вафоломія, архієпископа Константинополя і Нового Риму, Вселенського патріарха, щодо надання автокефалії православній церкві в Україні.</p>
<p>Колеги, дане звернення було підготовлене, пройшло комітет профільний і готове до розгляду. Я дуже прошу всіх хто розуміє глибину і важливість даного питання зараз мене підтримати і включити в порядок денний і для розгляду дану постанову. Всі хто розуміє вагу цього питання, всіх патріотів в залі я прошу підтримати пропозицію включити це питання в порядок денний сесії. Колеги, я прошу зайти в зал.</p>
<p>І я ставлю на голосування пропозицію: включити в порядок денний для прийняття рішення проект Постанови 4793. Хто підтримує дану пропозицію, проголосувати. Українці, голосуємо 4793, будь ласка.</p>
<p>&nbsp;</p>
<p>10:45:14</p>
<p>За-238</p>
<p>238 - "за". Рішення прийняте.</p>
<p>Переходимо до розгляду проекту Постанови 4763. І я прошу проголосувати за її розгляд за скороченою процедурою. Будь ласка, розгляд за скороченою процедурою. Будь ласка, 4793, голосуємо.</p>
<p>&nbsp;</p>
<p>10:45:47</p>
<p>За-192</p>
<p>192 – "за". Рішення прийняте.</p>
<p>Шановні колеги, чи не буде заперечень, щоб я передав доповідь Марії Матіос? Сергій?</p>
<p>Я запрошу до доповіді народного депутата України Марію Матіос. Включіть, будь ласка, мікрофон пані Марії. Будь ласка. Мікрофон Марії Матіос, будь ласка, служби!</p>
<p>&nbsp;</p>
<p>10:46:19</p>
<p>МАТІОС М.В.</p>
<p>Шановні колеги, сьогодні ми розглядаємо проект Постанови про Звернення Верховної Ради України до Всесвятості Варфоломія, Архієпископа Константинополя і Нового Риму, Вселенського Патріарха щодо надання автокефалії Православній Церкві в Україні. Питання, винесене сьогодні на обговорення Верховної Ради, без перебільшення, має історичне значення, і не тільки тому що на календарі 16.06.2016. Воно розглядається напередодні екстраординарної події в православному світі – початку Всеправославного собору, який відбуватиметься уперше за 1300 останніх років.</p>
<p>Якщо говорити невисоким стилем і&nbsp; без пафосу, то наше звернення до Його Святості&nbsp; Вселенського патріарха Варфоломія І можна сформулювати одним реченням: "Незалежна держава потребує незалежної Автокефальної Церкви".</p>
<p>У нашому залі… <i>(Оплески)</i> Чудово розумію, що у нашому залі дехто сумнівається, чи маємо право ми,&nbsp; українські парламентарі, звертатися до&nbsp; материнської Церкви з проханням повернути православний Київ під свій омофор. Не знаю, як із правом, але знаю, що кожен із нас народних обранців має зобов'язання перед народом, перед своїм народом, який делегував нам право говорити від його імені про його, народу, актуальні&nbsp; проблеми.</p>
<p>Чи є в цьому залі ті, хто сумнівається, що проблема, яку ми обговорюємо, є актуальною як для великої частини українського суспільства, так і для тих політиків, які мислять державницькими категоріями? І я як один із&nbsp; співавторів цієї постанови звертаюся сьогодні від імені тієї частини суспільства, яка від початку…</p>
<p>&nbsp;</p>
<p>ГОЛОВУЮЧИЙ. Прошу 30 секунд. Завершуйте. 30 секунд.</p>
<p>&nbsp;</p>
<p>10:48:30</p>
<p>МАТІОС М.В. Цілком природним кроком для незалежної держави вийти з імперії, яка тримала і продовжує тримати Україну за горло і за горло не тільки економічне і політичне, але й за те горло, в якому народжується молитва і розмова з Богом.</p>
<p>Філософи скажуть, що це може бути історичний шанс, скептики скажуть, що сьогодні на тлі війни і гіперманіпулятивних технологій не має… не час робити різких рухів&nbsp; і сміливих заяв. Але державники…</p>
<p>&nbsp;</p>
<p>ГОЛОВУЮЧИЙ. 30 секунд. Дайте можливість завершити пані Марії, будь ласка.</p>
<p>&nbsp;</p>
<p>10:49:07</p>
<p>МАТІОС М.В. Дайте, будь ласка. Ми не будемо…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка.</p>
<p>&nbsp;</p>
<p>МАТІОС М.В. Але державники, ми з вами, в переважній більшості тут&nbsp; державники заперечать: сприятливого часу для України, для українського слова і української віри не&nbsp; було майже ніколи, проте завжди знаходилися сміливці, які мали цивільну відвагу формулювати засадничі постулати для самодостатньої держави. Чи є тут той, хто сумнівається в самодостатності України як держави? Ми своїм зверненням до його Всесвятості Вселенського Патріарха жодним чином не принижуємо тих, хто в України має іншу думку і свої переконання інші. Ми нікого не позбавляємо права і шансу бути із тим, з ким вони хочуть, ми тільки стверджуємо – якщо є незалежна держава, то в ній не можуть бути залежними чи роз'єднаними дух і віра.</p>
<p>І&nbsp; тому я впевнена, що ви, мої дорогі колеги, підтримаєте цей документ, який допоможе українській церкві посісти належне місце в родині помісних православних церков і допоможе об'єднати українське православ'я.</p>
<p>&nbsp;</p>
<p>ГОЛОВУЮЧИЙ. Дякуємо, пані Марія.</p>
<p>Шановні колеги, я думаю, ми можемо перейти до прийняття рішення. Я прошу усіх зайняти місця, я прошу усіх запросити в зал. Шановні колеги, прошу усіх зайняти свої місця і приготуватись до голосування. Я прошу відкласти всі справи під час питання цієї ваги. Я прошу приготуватись до голосування.</p>
<p>І я ставлю проект Постанови про звернення Верховної Ради України до Всесвятості Варфоломія, Архієпископа Константинополя і Нового Риму, Вселенського Патріарха щодо надання автокефалії Православній Церкві в Україні (номер 4793) з пропозицією комітету, за основу і в цілому. Голосуємо, колеги, голосуємо, прошу підтримати.</p>
<p>&nbsp;</p>
<p>10:51:25</p>
<p>За-245</p>
<p>&nbsp;Рішення прийняте.</p>
<p>Колеги, так твориться історія і ми будемо свідками, дуже швидкими свідками того, коли в Україні буде одна помісна Православна Церква і кожен з нас буде знати, що ми своєю волею, своєю силою долучились до цього питання.</p>
<p>Прошу показати по фракціям, будь ласка.</p>
<p>"Блок Петра Порошенка" – 101, "Народний фронт" – 68, "Опозиційний блок" – 0, "Самопоміч" – 20, Радикальна партія Олега Ляшка – 15, "Батьківщина" – 15, партія "Відродження" – 0, "Воля народу" – 5. Усім дякую з тим, що підтримали. Позафракційних - 21.</p>
<p>Шановні колеги, вітаю авторів-ініціаторів, Сергій Висоцький, Марія Матіос, – всіх, хто цю ідею підтримували і проводили. Дякую всім за підтримку.</p>
<p>Шановні колеги, ми зараз маємо, згідно порядку денного рішення по 5 постановам, які ми вчора обговорили. По них не було жодних питань, колеги, жодних не було питань. У нас було 225 голосів. Нам бракувало 2-3 депутатів в залі. І я пропоную, колеги, щоб ми їх зараза проголосували. Я прошу приготуватись до голосування. Це без обговорення. Ми чекаємо… В 11 годині, Максиме, як я обіцяв, в 11 годині. Я обіцяв, що в 11 годині я поставлю спецконфіскацію. Так і буде в 11 годині. А зараз до 11-ї ми ще маємо 5 хвилин, прийняти рішення по ратифікаціях.</p>
<p>Отже, в нас є розділ "прийняття рішення з обговорених питань". Ми вчора обговорили, усіма було підтримане. Я прошу приготуватись до голосування. Я ставлю на голосування проект Закону про ратифікацію Угоди між Кабінетом Міністрів України і Урядом Угорщини про міжнародні комбіновані перевезення (0098). Хто підтримує дану постанову, прошу проголосувати за основу і в цілому (0098). Міжнародна постанова, ратифікація. Голосуємо, колеги. Будь ласка, голосуємо.</p>
<p>&nbsp;</p>
<p>10:53:51</p>
<p>За-243</p>
<p>Рішення прийняте. Дякую, колеги.</p>
<p>Наступна 0099 – проект Закону про ратифікацію Угоди між Кабінетом Міністрів України та Урядом Республіки Кіпр про повітряне сполучення. Хто підтримує дану постанову 0099 за основу і в цілому, прошу проголосувати. Будь ласка, голосуємо, колеги.</p>
<p>&nbsp;</p>
<p>10:54:24</p>
<p>За-269</p>
<p>Рішення прийняте.</p>
<p>Наступне. 0100 – проект Закону про ратифікацію Угоди між Кабінетом Міністрів України та Урядом Республіки Польща про повітряне перевезення. Дуже важливий законопроект, на цьому вчора дуже наголошували. Хто підтримує прийняття за основу і в цілому проекту закону (0100), прошу проголосувати. Будь ласка, голосуємо.</p>
<p>&nbsp;</p>
<p>10:55:00</p>
<p>За-272</p>
<p>Рішення прийняте.</p>
<p>Наступна ратифікація. Це проект Закону про ратифікацію Угоди між Кабінетом Міністрів України та Урядом Грецької Республіки про повітряне сполучення, 0101. Теж важливий законопроект. Вчора повністю обговорений. Хто підтримує прийняття цього проекту закону за основу і в цілому, прошу проголосувати. Будь ласка, голосуємо.</p>
<p>&nbsp;</p>
<p>10:55:37</p>
<p>За-279</p>
<p>Рішення прийняте. Вітаю авторів.</p>
<p>Наступне, остання вже, міжнародна постанова, яка у нас була, це проект Постанова про започаткування переговореного процесу щодо внесення змін до Угоди про створення Українського науково-технологічного центру, 90-го року, 0084-П. Прошу проголосувати за повернення до її розгляду. І прошу підтримати дану пропозицію. Прошу проголосувати. 0084-П, повернення. Голосуємо, колеги.&nbsp;</p>
<p>&nbsp;</p>
<p>10:56:19</p>
<p>За-253</p>
<p>Дякую вам. Ми повернулись.</p>
<p>І я ставлю на голосування проект Постанови про започаткування переговорного процесу щодо внесення змін до Угоди про створення Українського науково-технологічного центру, 0084… Ви кардинально не підтримуєте дану постанову? Підтримуєте. Будь ласка.</p>
<p>0084-П. Хто підтримує дану постанову в цілому, прошу проголосувати. Будь ласка, голосуємо колеги.&nbsp;</p>
<p>&nbsp;</p>
<p>10:56:58</p>
<p>За-258</p>
<p>Закон прийнятий. Рішення прийняте.</p>
<p>Вітаю наш комітет. Вітаю&nbsp; всіх авторів.</p>
<p>Шановні колеги,&nbsp; надійшла&nbsp; 11 година. Як я і обіцяв зранку фракціям,&nbsp;&nbsp; об 11-й годині,&nbsp; коли буде концентрація залу, були вимоги від фракцій&nbsp; "Народного фронту", "Блоку Петра Порошенка" 4811 поставити, включити в порядок денний для розгляду. Також щодо&nbsp; шахтарів два&nbsp; законопроекти – 4781 і 4015, це була вимога&nbsp; від&nbsp; трьох фракцій. І 4733-1, вони всі&nbsp; тут є, колеги. Отже,&nbsp; я зараз буду їх по&nbsp; одному ставити. По яких буде підтримка залу… <i>(Шум у залі) </i>&nbsp;І люстрація тут же є, товариство… Я прошу бути уважними, товариство,&nbsp;&nbsp; там є і люстрація, там є також&nbsp; і законопроект, який стосується люстрації.&nbsp;&nbsp; І, колеги, я починаю&nbsp; від&nbsp; першого законопроекту, по якому була вимога.</p>
<p>Це проект Закону про внесення змін до деяких законодавчих актів України щодо створення дієвих механізмів, спрямованих на виявлення майна, набутого злочинним чи іншим неправомірним шляхом, запобігання його використанню всупереч інтересам суспільства і держави.</p>
<p>Хто відстоїть даний законопроект, хто по ньому виступить? Хвилину, я прошу, хвилину виступити. Максим, хвилину обґрунтування. Будь ласка.&nbsp;</p>
<p>Все,&nbsp; товариство, я ставлю… Увага!&nbsp; Максим Бурбак. Будь ласка.</p>
<p>&nbsp;</p>
<p>10:58:55</p>
<p>БУРБАК М.Ю.</p>
<p>Шановні колеги, я закликаю всіх депутатів проявити свою державність і відповідальність перед народом України. Давайте повернемо гроші, вкрадені&nbsp; режимом Януковича, назад в український бюджет для того, щоб вони запрацювали і на обороноздатність, і на підвищення соціальних стандартів. Можна рвати сорочки на ефірах, але треба тут своїм голосуванням показати, хто є дійсно патріот в цій сесійній залі, а хто є посіпакою Януковича, який захищає його гроші. Голосуємо за цей законопроект.</p>
<p>&nbsp;</p>
<p>ГОЛОВУЮЧИЙ. Шановні колеги, це не обговорення, це включення в порядок денний сесії.</p>
<p>Шановні колеги, хто підтримує включення в порядок денний сесії для прийняття рішення проекту Закону про внесення змін до деяких законодавчих актів України щодо створення дієвих механізмів, спрямованих на виявлення майна, набутого злочинним чи іншим неправомірним шляхом, запобігання його використанню всупереч інтересам суспільства і держави (4811). Прошу приготуватись до голосування. Віддамо гроші Януковича українській армії! Хто підтримує дане рішення, прошу проголосувати 4811. Голосуємо, колеги. Прошу голосувати.</p>
<p>&nbsp;</p>
<p>11:00:24</p>
<p>За-169</p>
<p>169 – "за". Прошу включити по фракціям. Прошу по фракціям.</p>
<p>Я прошу по фракціях: "Блок Петра Порошенка" – 74, "Народний фронт" – 73, "Опозиційний блок" – 0, "Самопоміч" – 2, "Партія Відродження" – 0, Радикальна партія Ляшка – 9, "Батьківщина" – 0, "Воля народу" – 0, позафракційні – 11.</p>
<p>Шановні колеги, зараз буде наступний важливий Закон по люстрації. Але… Шановні колеги, перед тим як ми перейдемо до наступного законопроекту я надаю слово на вимогу двох фракцій БПП і "Народного фронту" Тетяні Чорновол. Будь ласка, Тетяна Чорновол. Таня Чорновол. Будь ласка, включіть мікрофон.</p>
<p>&nbsp;</p>
<p>11:01:32</p>
<p>ЧОРНОВОЛ Т.М.</p>
<p>Мова йде про відновлення справедливості. 50 мільярдів, вкрадених з бюджету,&nbsp; повинні піти в державний бюджет України.</p>
<p>Друге. Мова йде про національну безпеку. Ви розумієте, що 50 мільярдів – це десята частина бюджету України. За ці кошти ми зараз можемо покращити життя в цій країні, а це наша потужність у боротьбі з агресором російським.</p>
<p>Третє. Люди! Я намагаюся доступатися до вашої відповідальності. Ви, народні депутати, подивіться сюди, подивіться сюди. Ви знаєте цього хлопчика? Ви знаєте його? А це ваш син – це ваш син, бо цього хлопця звати Устим Березовий і його батько загинув 10 серпня в бою за Іловайськ на фронті! В нього нема&nbsp; більше&nbsp; батька і&nbsp; ніколи не буде! Це ваш син!</p>
<p>А тепер, я розкажу вам, як загинув його батько,! Розкажу! Це був наступ на Іловайськ…</p>
<p>&nbsp;</p>
<p>ГОЛОВУЮЧИЙ. Прошу, дайте можливість завершити.</p>
<p>&nbsp;</p>
<p>ЧОРНОВОЛ Т.М. Миколу Березового послали на чолі взводу на&nbsp; розвідку, в розвідку боєм з одним БТРом один взвод.&nbsp; Вони виявили опорний&nbsp; пункт. Микола передав це по рації, він сказав: "Нам повертатися?". А йому сказали: "Ні, йди вперед" – це були хворі амбіції командира. І він пішов вперед знаючи, що шансів небагато. Чому він пішов вперед? Тому що він знав, що треба виконувати накази, і якщо він не буде виконувати накази – полетить весь фронт! Ви знаєте, що він був правий і він пішов вперед.&nbsp;&nbsp; А знаєте, що сталося далі? А далі, в нього заклинило БТР – він заглох. Майте повагу! Майте повагу! Хвилину мовчання! Майте повагу! Далі в нього заклинив кулемет, потім снайпер поранив солдата з його зводу…</p>
<p>&nbsp;</p>
<p>ГОЛОВУЮЧИЙ. Шановні колеги, давайте ми оголосимо хвилину мовчання.</p>
<p>Пані Тетяно, хвилину мовчання,&nbsp; будь ласка.</p>
<p><i>(Хвилина мовчання) </i></p>
<p>Дякую, шановні колеги, дякую, пані Тетяна.</p>
<p>&nbsp;</p>
<p>ЧОРНОВОЛ Т.М. Я ще не закінчила. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Дайте, включіть.</p>
<p>&nbsp;</p>
<p>11:04:32</p>
<p>ЧОРНОВОЛ Т.М.</p>
<p>Вам смішно?! Подивіться в очі цій дитині. Вам смішно?! Він ніколи не матиме батька. Слухайте далі! Далі в нього снайпер поранив солдата.</p>
<p>&nbsp;</p>
<p>ГОЛОВУЮЧИЙ. Ще хвилину, будь ласка, закінчити.</p>
<p>&nbsp;</p>
<p>ЧОРНОВОЛ Т.М. Він пішов витягати цього бійця, бо він не хотів нести відповідальність за безглузді накази, він думав, що він зможе його витягнути, таким чином він був вбитий. А тепер ці 50 мільярдів – слухайте свою відповідальність! – вони йдуть на ремонт і модернізацію озброєння, вони йдуть вчителям, які вчать наших дітей. Тому що його батько загинув за Україну, щоб ця Україна була, бо це найголовніше, що ми можемо передати дітям, не будинки, не гроші, не вкрадені гроші, нічого, нашим дітям ми можемо передати Україну. І десятки батьків вже загинули за це, тепер ви, їхні батьки, ви можете передати своїм дітям Україну і цим дітям, це ваша відповідальність.</p>
<p>І тому ви, народні депутати, якщо ви можете зробити щось корисне для країни зробіть. Я звертаюсь до всіх, до кожного, хто мене не навидить, кого я не навиджу, я звертаюсь до тих, кого я поважаю і хто мене поважає, я звертаюсь до…</p>
<p>&nbsp;</p>
<p>ГОЛОВУЮЧИЙ. Ще 30 секунд, будь ласка, і завершуйте, пані Тетяна.</p>
<p>&nbsp;</p>
<p>ЧОРНОВОЛ Т.М. Тому що у нас є одне спільне, у нас є одне спільне, ми любимо Україну, навіть "Опозиційний блок" любить, бо він тут сидить, він не втік кудись за кордон, всі ми любимо Україну. Відчуйте свою відповідальність, зробіть корисне для країни, одним натиском кнопки покращуєте життя 50 мільярдів в бюджет. Зробіть корисне, я щиро, як ніколи, я прошу вас бути щирою перед собою.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>До мене надійшла заява згідно цього законопроекту ще від двох фракцій "Батьківщини" і "Самопомочі". І я надаю слово кому? Андрію Кожем'якіну. Будь ласка, включіть Кожем'якіну. Прошу, заява Андрій Кожем'якін, будь ласка.</p>
<p><i>(Шум у залі)</i></p>
<p>&nbsp;</p>
<p>11:06:35</p>
<p>КОЖЕМ’ЯКІН А.А.</p>
<p>Шановні колеги! Я хочу… дайте сказати, ви ж хотіли, щоб я сказав… Шановні колеги! Я хочу пояснити деякі речі, ви знаєте, справа в тому, що ні я, ні фракція, ніхто тут в залі, крім деяких, ніколи не буде проти того, про що зараз казалось. Більше того, ми всі боролись з режимом Януковича і ми всі хочемо, щоб ці кошти були знайдені в кінці кінців, тому що два роки їх шукають, ніхто не може сказати, що це за кошти, і коли їх знайдуть. Це раз.</p>
<p>Друге. Але знаєте, більше всього вражає не це, вражає те, що слава Богу пан Кокс живе і, дай Бог йому багато життя. Але те, що він сьогодні рекомендує Верховній Раді, навіщо нам це треба, якщо ми не поважаємо Регламент і закони вже сьогодні?</p>
<p>Що відбувається? А відбувається дуже просто, знаючи, і я вдячний кожному члену Комітету із питань законодавчого забезпечення і правоохоронної&nbsp; діяльності, тому що завдяки їх принциповій позиції сьогодні робляться маніпуляції і напёрстничество з боку керівництва Верховної Ради. Яким чином? Цей законопроект 4057 був відкликаний авторами вони прийшли 13 квітня на комітет, пан Вінник, пан Геращенко, і вони сказали, що ми згодні, щоб його відкликати, він недолугий, його треба переписати.</p>
<p>Ми створили групу із 10 чоловік вона напрацювала добрий закон, нормальний, який із кримінального процесу переводить всю цю процедуру і проблематику в цивільний. Це грамотно юридично і по світовому, але комусь не хочеться, тому що щось треба вже… розумієте, пече, пече щось? А, чого пече, це вибачайте… <i>(Оплески)</i></p>
<p>&nbsp; Я вам хочу сказати, що пече те, що цей законопроект дає можливість сьогодні зловживати, давати можливість рейдерським захватам, а також зловживати правоохоронцями під час визначення, що конфісковувати, що забирати і куди його дівати: в закрома или в карман.</p>
<p>Проти цього комітет, кожен член виступив… <i>(Оплески) </i>Тому, поважаємий, мною особисто, пан Парубій, розписує цей законопроект не на комітет, який очолюю я, а на комітет, який очолює пан Пашинський. Чому? Тому що є перша…</p>
<p>&nbsp;</p>
<p>ГОЛОСИ ІЗ ЗАЛИ. Ганьба!</p>
<p>&nbsp;</p>
<p>КОЖЕМ'ЯКІН А.А. … тому що є, перше… <i>(Шум у залі)</i> Колеги, тому що є перша фраза про те, що нібито цей законопроект вносить зміни до Закону "Про національну безпеку України".</p>
<p>Шановна пані Богомолець, шановні мої колеги – керівники комітету, будь ласка, ви тепер можете реформувати Міністерство оборони, написавши першою строкою в новелу проекту, що це буде необхідно для охорони здоров'я. Отак, продовжуйте далі. Але я хочу сказати, що такі маніпуляції і така недолугість – вона через…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте.</p>
<p>&nbsp;</p>
<p>11:09:49</p>
<p>КОЖЕМ’ЯКІН А.А. Колеги, ще раз хочу сказати, що ці законопроекти, які сьогодні так проштовхуються, розумієте… Ті, які потрібні країні, вони лежать, і вони ждуть, і вони приймаються, через рік, через два, і всі радіють. Коли законопроект проштовхується ногами, головою і руками, вибачте, а чим ми відрізняємося від тих, хто голосував 16 січня? Коли ми заблокували трибуну, що вони зробили? Пішли в кут – і голосували. Це те ж саме. Сьогодні не виходить з цим комітетом – віддаємо там, де може пройти. Ганьба!</p>
<p>&nbsp;</p>
<p>ГОЛОВУЮЧИЙ. Шановні колеги, увага! Законопроект викликав великі емоції в залі. Давайте ми обміняємося думками. По-перше, на репліку, дійсно, мають право люди. І хто захоче від фракцій виступити, я теж надам слово. Обміняємося думками з приводу того законопроекту… <i>(Шум у залі)</i></p>
<p>&nbsp;По хвилині. І потім, якщо буде потреба, ще раз ставлю. Одним словом, Вінник. Будь ласка.</p>
<p>&nbsp;</p>
<p>11:10:52</p>
<p>ВІННИК І.Ю.</p>
<p>Дійсно, я був співавтором законопроекту 4057, який був прийнятий Верховною Радою в першому читанні, який впроваджував механізм дієвий, який дозволяє стягнути на користь держави арештовані гроші і облігації, які знаходяться вже тривалий період часу на українських рахунках, які належать Януковичу та його оточенню.</p>
<p>Дійсно, я був на Комітеті з законодавчого забезпечення правоохоронної діяльності, який очолює пан Кожем'якін, і чий палкий виступ ми щойно почули. Але далі буде правда. А правда полягає в наступному: що, коли я прийшов на комітет зі своїми пропозиціями, на комітеті вже членам комітету була надрукована та роздана постанова про скасування результатів голосування в першому читанні. Її доповідав Паламарчук Микола Петрович. Ніхто не збирався нічого не доопрацьовувати, ви можете подивитися цю постанову на сайті Верховної Ради або взяти стенограму, це правда.</p>
<p>Тому, шановні колеги, якщо хочете робити – робіть, якщо хочете заговорювати питання – вийдіть на трибуну і скажіть: "Ми не будемо повертати гроші Януковича, тому що нам дали за це гроші, щоб ми їх замилили".</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Олег Ляшко, 1 хвилина, від Радикальної партії.</p>
<p>&nbsp;</p>
<p>11:12:16</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України, правда полягає в тому, що, як правило, в цьому парламенті протягують лобістські законопроекти, які тільки вчора чи позавчора зареєстровані. Натомість всі законопроект, які захищають інтереси українських громадян, зокрема, про перерахунок ціни на газ для населення ми зареєстрували в січні місяці, учора комітет спеціально не зібрали, законопроект розглянути не дали, людям можливості знизити ціну на газ не дають. І так само всі інші законопроекти не дають приймати, які дають можливість захищати українських громадян.</p>
<p>Тому ми вимагаємо припинити зараз всі "собачі сварки", проголосувати Закон про зниження ціни на газ для громадян, про повернення пільгової ціни людям, проголосувати ліквідацію "Нафтогазу" і розслідувати корупцію влади, тому що коли ви розказуєте про корупцію, ця корупція починається з влади, коли виводять в офшори гроші, не платять податки, а українці "три шкур знімають".</p>
<p>&nbsp;</p>
<p>ГОЛОВУЮЧИЙ. Шановні колеги, скажіть чи є ще раз потреба ставити на голосування? Немає, правда же ж?</p>
<p>Тоді, шановні колеги, давайте до інших питань.</p>
<p>Надя Савченко і переходимо до інших питань. Добре, будь ласка. Надя Савченко, я ж сказав, Надя Савченко.</p>
<p>&nbsp;</p>
<p>11:13:41</p>
<p>САВЧЕНКО Н.В.</p>
<p>Дивіться, вчора було питання на комітеті. Так, гроші для армії це святе, забрати гроші в Януковича – це теж дуже правильно, і ви починаєте спекулювати цими двома питаннями.</p>
<p>Були вчора представники Генерального штабу, я їм пояснила, що гроші в них є, вони їх самі вкрали і самі тримають. Українські вертольоти літають в Африку, є така фірма "Українські вертольоти", які очолюють генерали нашої армії, яка вибиває ресурс наших вертольотів, заробляючи бабло їм в кишеню. Це приватна фірма, на яку працюють військові вертольоти. Вони не хочуть їх зараз повернути. Ви про це навіть не знаєте.</p>
<p>Далі, земельні ділянки, які здаються в оренду, військові частини здають в оренду за безцінь, земельні ділянки. Це теж гроші в армії. Ви не розумієте, що Генштаб сам не хоче повертати ці гроші для війни. Ви хочете зараз цим законом зробити гірше. Ви, по-перше… Я за те, щоб забрати в Януковича гроші, просто я не за те, щоб їх вкрали, і вони не дійшли ні до науки, ні до освіти, ні до армії. І я боюся, що їх уже вкрали, розумієте, і вони вже нікуди не дійдуть. Так або ми випишемо нормально закон, або давайте почнемо армію з генералів, з спецконфіскації…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, завершуйте. <i>(Шум у залі)</i></p>
<p>&nbsp;</p>
<p>ГОЛОС ІЗ ЗАЛУ. Надя, Надя, говори, Надя.</p>
<p>&nbsp;</p>
<p>11:14:52</p>
<p>САВЧЕНКО Н.В. … не для всіх людей цей закон стосується зараз кожної людини, кожного українця, моєї, наприклад, матері. Так от, почніть з чиновників, з генералів. У вас така буде просто… Ви скільки грошей на армію зберете в самій же армії, ви не повірите! І танки поїдуть, і БТРи в бій підуть.</p>
<p>&nbsp;</p>
<p>ГОЛОВУЮЧИЙ. Шановні колеги, є ще вимога. Долженков, будь ласка, 1 хвилина.</p>
<p>&nbsp;</p>
<p>11:15:19</p>
<p>ДОЛЖЕНКОВ О.В.</p>
<p>Уважаемые коллеги, я хотел бы это обращение адресовать всем гражданам Украины, объяснить позицию многих фракций, не только фракции "Оппозиционный блок", который не поддерживает этот законопроект. И развеять несколько мифов, о которых говорили выступающие авторы законопроекта. Касается ли он Януковича и его окружения? Конечно же, нет, никаких фамилий там нет. Коснется ли он каждого отдельно взятого гражданина либо бизнесмена в нашей стране? Конечно же, да.</p>
<p>В чем суть законопроекта? Этот законопроект направлен на разрушение основ конституционного строя. Рушится принцип презумпции невиновности. До обвинительного приговора суда у вас может конфисковать все, что угодно, та личность, которая контролирует правоохранительные органы. В случае, если вы признаете незаконным это обвинение, например, в Европейском суде, в Верховном Суде, вам вернут когда-нибудь за ту стоимость, которую они посчитают нужным. Не надо прикрываться лозунгами революционными при принятии этого законопроекта. Этот законопроект направлен на рейдерский передел имущества и собственности. А в чью собственность? Наверное, тех, кто его лоббирует.</p>
<p>&nbsp;</p>
<p>ГОЛОВУЮЧИЙ. 1 хвилина від "Волі народу", Мельничук.</p>
<p>&nbsp;</p>
<p>11:16:32</p>
<p>МЕЛЬНИЧУК С.П.</p>
<p>Сергій Мельничук, група "Воля народу". У нас поблизу знаходиться вертольотна площадка. Що ви зробили, щоб повернути цю вертольотну площадку у власність держави? Це Януковича статки. Що ви зробили з "Межигір'ям", "Сухолуччям" і іншими об'єктами Януковича? Ви під носом у себе нічого не можете зробити, а замахуєтесь і шукаєте все.</p>
<p>А сьогодні, наприклад, проходить тендер, має проходити тендер на 400 мільйонів на пожежні автомобілі. І одну фірму допустили з порушенням тендерних умов. А по деякій інсайдерській інформації откат за одну машину – мільйон гривень. От, де гроші. Це я вам назвав один з мільйона прикладів.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Від "Народного фронту" – Пашинський.</p>
<p>&nbsp;</p>
<p>11:17:30</p>
<p>ПАШИНСЬКИЙ С.В.</p>
<p>Коли два місяці тому ми прийняли в першому читанні закон 4057, через три години російські канали показали Януковича, який кричав, що тут порушуються його права. Я звертаюсь до всіх нормальних людей, до глядачів перш за все, ви тільки що чули багато брехні. Чули про якесь рейдерство. Чули про якесь майно. Закон виключно розповсюджується на кошти уже арештовані Януковича і його оточення. Я звертаюсь до всіх борців з офшорами. Ці кошти знаходяться на офшорних рахунках в "Ощадному банку", 1,5 мільярда доларів. І не брешіть людям. Краще скажіть, що ви особисто мотивовані в тому, щоб Янукович повернув їх собі, а ви отримали комісію. Я абсолютно вважаю, що ми поборемо цю брехню. Я впевнений, що Янукович не отримає цих коштів. І я впевнений, що все-таки здорові сили переможуть. І хватить брехати. Краще розкажіть свої мотиви своєї брехні.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! Всі, хто хотіли виступили. Давайте ми переходимо… У нас наступний стоїть законопроект проект Закону про внесення змін до деяких законодавчих актів України з питань очищення влади. Давайте, ми провели дискусію, перейдем до прийняття рішень. <i>(Шум у залі)</i></p>
<p>&nbsp;Шановні колеги, давайте ще одне голосування. Колеги! Це лишень включення в порядок денний сесії, товариство.</p>
<p>&nbsp; Я прошу, "Народний фронт", ще одне голосування. Ще одне голосування, очищення влади 2695. <i>(Шум у залі)</i></p>
<p>&nbsp;Зі всіма, зі всіма, немає питань, товариство.&nbsp;</p>
<p>&nbsp;</p>
<p>ЛЯШКО О.В. <i>(Із залу)</i>&nbsp; Давайте обговоримо.</p>
<p>&nbsp;</p>
<p>ГОЛОВУЮЧИЙ. Це включення в порядок денний сесії. Шановні колеги,&nbsp; ми готові&nbsp; за нього проголосувати?</p>
<p>&nbsp;</p>
<p>ЛЯШКО О.В. <i>(Із залу)</i> Ми хочемо обговорити.</p>
<p>&nbsp;</p>
<p>ГОЛОВУЮЧИЙ. Потім обговоримо.</p>
<p>&nbsp;</p>
<p>ЛЯШКО О.В. <i>(Із залу)</i> Ні, спочатку обговоримо.</p>
<p>&nbsp;</p>
<p>ГОЛОВУЮЧИЙ. Колеги, ставимо на голосування і пробуємо,&nbsp; що&nbsp; з ним є. Хлопці, давайте ми надто важливі речі, давайте може ми рейтингове проведемо по ньому. Є підтримка?&nbsp; Будь ласка, я прошу…</p>
<p>Отже,&nbsp; 2695. Проект Закону про внесення змін до деяких законодавчих актів України з питань очищення влади. Це загальна спільна&nbsp; позиція, вчора ми&nbsp; її обговорили, щоб включити в порядок денний, щоб&nbsp; Конституційний Суд&nbsp; зняв з провадження&nbsp; у своєму&nbsp; розгляді. Важливе питання, давайте ми&nbsp; ще по ньому об'єднаємось і проголосуємо.&nbsp; Хто підтримує дану пропозицію, давайте рейтингове голосування.&nbsp; Зрештою тут не треба рейтингового, ми можемо ставити скільки треба раз.&nbsp;&nbsp;</p>
<p><a href="http://w1.c1.rada.gov.ua/pls/zweb2/webproc4_2?pf3516=2695&skl=9" target=_blank>2695</a> – включення в порядок денний сесії. Прошу голосувати включення в порядок денний сесії.</p>
<p>&nbsp;</p>
<p>11:20:33</p>
<p>За-218</p>
<p>Виходить, хлопці. Виходить. Я прошу приготуватись&nbsp; до голосування.</p>
<p>Прошу, 1 хвилину виступити Ляшкові. За 1 хвилину прошу депутатів скликати в зал і приготуватись до прийняття рішення. Будь ласка, 1 хвилина і&nbsp; заходимо в зал.</p>
<p>&nbsp;</p>
<p>11:20:54</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги,&nbsp; давайте&nbsp; не дурити український народ. Коли ми зараз розказуємо про те, що, мовляв, проголосуємо Закон про очищення&nbsp; влади і очистимо&nbsp; владу, у мене дуже&nbsp; просте питання: чому через два роки після Революції Гідності досі працює старий склад&nbsp; ЦВК, який&nbsp; фальсифікував вибори&nbsp; Януковича? Чому 6 суддів&nbsp; Конституційного Суду, які у 2010&nbsp; році скасували Конституцію,&nbsp; допомогли Януковичу узурпувати владу,&nbsp; чому вони досі не відсторонені, чому вони працюють? Відповідь на це питання одна: тому що нинішня влада домовилась з попередньо владою. Чому більшість із тих, хто служив Януковичу, сьогодні сидить у цьому залі?&nbsp;&nbsp;&nbsp;</p>
<p>Тому що вони домовилися. Тому не треба дурити людей з люстраціями. Реальна люстрація буде тільки тоді, коли Президент припинить домовлятися з бандою Януковича, з олігархами Януковича і, коли ті, хто обслуговували Януковича припинять обслуговувати Порошенка, тому що вони служили, фальсифікували вибори Порошенку… Януковичу, тепер те саме роблять Порошенку.</p>
<p>&nbsp;</p>
<p>ГОЛОВУЮЧИЙ. Колеги, ми не обговорюємо, ми голосуємо, ми приймаємо рішення. Нам бракує 5 голосів. Краще забезпечте людей в залі. Мустафа щойно вийшов, поверніть його в зал. Мустафа, колеги, я прошу всіх зайняти робочі місця. І я ставлю на голосування включення в порядок денний сесії проекту Закону про внесення змін до деяких законодавчих актів України з питань очищення влади разом з альтернативними (номер 2695). Хто підтримує дане рішення, прошу проголосувати. Голосуємо, колеги. Будь ласка, голосуємо.</p>
<p>&nbsp;</p>
<p>11:22:58</p>
<p>За-228</p>
<p>228 – "за". Рішення прийняте. Вітаю. Включено в порядок денний сесії.</p>
<p>Наступне. По фракціях, будь ласка, покажіть. По фракціях покажіть. Дякую вам.</p>
<p>Отже, наступний 4781. Проект Закону про внесення змін до деяких законів України щодо окремих питань реорганізації фондів соціального страхування та їх державної реєстрації. Одну хвилину міністр. Будь ласка, Рева. Одну хвилину, прошу обґрунтувати закон.</p>
<p>&nbsp;</p>
<p>11:23:42</p>
<p>РЕВА А.О.</p>
<p>Шановні народні депутати, 2 законопроекти, які сьогодні будуть пропонуватися до розгляду на сесії Верховної Ради стосуються вимог шахтарів, які сьогодні голодують в стінах Міністерства соціальної політики.</p>
<p>Мова йде про те, що, починаючи з 2015 року, у нас не здійснюються перерахунки регресних виплат шахтарям.</p>
<p>Для того, щоб це зробити необхідно включити і прийняти два законопроекти:&nbsp;&nbsp;</p>
<p>це 4015, який відновлює ці регресні виплати, і 4781, який забезпечує цю можливість. Я дуже прошу вас підтримати ці законопроекти і включити в порядок денний.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги! Отже, я ставлю на голосування включення в порядок денний сесії… Товариство, це не обговорення.&nbsp; Давайте, це голосування і потім.&nbsp; Шановні колеги, давайте перед голосуванням…&nbsp; "Народний фронт" говорить, що вони не будуть брати участі в голосуванні і це ставить під сумнів усі наступні голосування.</p>
<p>Прошу з мотивів – 1 хвилину, Максим Бурбак. 1 хвилину,&nbsp; будь ласка.</p>
<p>&nbsp;</p>
<p>11:24:55</p>
<p>БУРБАК М.Ю.</p>
<p>Шановний головуючий,&nbsp; шановні депутати! Незважаючи на те, що тут ми почули дуже багато причин, чому не проголосувати за повернення грошей Януковича в бюджет України, звідки буде фінансування і оборони, і шахтарів, і вчителів, і соціально незахищених верств населення. Відповідально заявляю позицію "Народного фронту": ми не будемо голосувати за жоден законопроект, тому що головне – це обороноздатність країни. Нам треба країну захистити, а потім – голосувати за пільги якісь.&nbsp;&nbsp; Все!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я поставлю на голосування все-одно. Хто підтримує включення в порядок денний сесії&nbsp; проект Закону&nbsp; про внесення змін до деяких законів України щодо окремих питань реорганізації фондів соціального страхування та їх державної реєстрації (номер 4781). Прошу голосувати.&nbsp; Будь ласка, голосуємо.</p>
<p>&nbsp;</p>
<p>11:26:04</p>
<p>За-188</p>
<p>Рішення не прийнято, товариство.</p>
<p>Шановні колеги! Давайте я буду ставити кожне, ми зможемо їх ставити.</p>
<p>Наступний – проект Закону про внесення змін до Закону України "Про загальнообов'язкове державне соціальне страхування" (4015). Хтось буде його обґрунтовувати, 4015?</p>
<p>Будь ласка, включіть мікрофон.&nbsp;&nbsp;&nbsp;&nbsp;&nbsp;&nbsp;</p>
<p>Курячий, Курячий, будь ласка. Включіть мікрофон, одну хвилину Курячий.</p>
<p>&nbsp;</p>
<p>11:26:40</p>
<p>КУРЯЧИЙ М.П.</p>
<p>Шановні колеги, шановні народні депутати, я пропоную зараз припинити в цій сесійній залі запор слов и понос мыслей, і проголосувати цей, вкрай важливий, законопроект і включити в порядок денний. Щойно ви провалили включення до порядку денного питання про перерахунок регресів для тих шахтарів, які гнили в шахтах, для тих металургів, які витрачували здоров'я біля доменних печей. Що ви робите, не займайтеся політиканством? Одне одного, одне іншого не стосується і не можна все змішувати.</p>
<p>Питання щодо об'єднання двох фондів, дуже на разі потрібно для держави. Рік тому ми з вами прийняли доленосне рішення, припинити корупцію в цих фондах, соціального страхування і від страти, здоров'я і від нещасних випадків на виробництві. Але закони, закони сьогодні не виконуються.</p>
<p>І саме тому я сьогодні пропоную, і прошу Генеральну прокуратуру України втрутитися в ситуацію, порушити кримінальні справи. Хто винен, хто саботує виконання цих, вкрай потужних і важливих для людей, соціальних…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я спитаюсь вам, зранку була вимога поставити це на порядок денний. І я ставлю зараз пропозицію, включити в порядок денний сесії проект Закону про внесення змін до Закону України "Про загальнообов'язкове державне соціальне страхування" номер 4015. Хто підтримує дану пропозицію, прошу проголосувати. Будь ласка, голосуємо.</p>
<p>&nbsp;</p>
<p>11:28:22</p>
<p>За-210</p>
<p>Рішення не прийняте.</p>
<p>Шановні колеги, ми змогли включити в порядок денний. Ще який закон? Ще який закон? Це ж був той, що ви вимагали чи ні, хлопці? Підійдіть, скажіть який ще закон? Папієв. Папієв одну хвилину, будь ласка.</p>
<p>&nbsp;</p>
<p>11:28:50</p>
<p>ПАПІЄВ М.М.</p>
<p>Дякую.</p>
<p>Шановні народні депутати України, шановні колеги, я переконаний в тому, що закон 4015 має об'єднати зал, він стосується, в першу чергу підвищення соціальних виплат в фондах соціального страхування на відсоток зростання заробітної плати попередніх років. Ви знаєте це осучаснення соціальних виплат було призупинено в 2015 році. Якщо ми сьогодні приймаємо цей закон ми підвищимо соціальні виплати, регреси інвалідам, які отримали і втратили здоров'я на виробництві. В першу чергу ви зверніть увагу на тих людей, які сьогодні голодують в Міністерстві соціальної політики – це 250 тисяч людей, яких стосується цей закон. Давайте відновимо соціальну справедливість.</p>
<p>Більше того, уряд підтримує цей закон і це на 30 відсотків збільшить соціальні виплат для цієї категорії громадян, які втратили здоров'я…</p>
<p>&nbsp;</p>
<p>ГОЛОВУЮЧИЙ.&nbsp; Номер законопроекту?</p>
<p>&nbsp;</p>
<p>ПАПІЄВ М.М. 4015. Закон 4015. Давайте підтримаємо інвалідів – це закон перший, який стосується наших громадян.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Я щойно ставив його на голосування, я можу ще раз поставити, я ще раз ставлю його на голосування про включення в порядок денний 4015, хто підтримує прошу голосувати, будь ласка.</p>
<p>&nbsp;</p>
<p>11:30:24</p>
<p>За-219</p>
<p>219 – "за". Рішення не прийняте, шановні колеги.</p>
<p>Шановні колеги! Ми всі вимоги, які були зранку в заявах від голів фракцій були поставлені на голосування, деякі з них пройшли, деякі не пройшли.</p>
<p>Зараз ми переходимо до наступного розділу порядку денного – це є перше читання. І я ставлю на розгляд перший закон, який є, проект Закону про внесення змін до деяких законодавчих актів України щодо удосконалення процедури відведення земельних ділянок при наданні їх для суспільних потреб чи з мотивів суспільної необхідності. 2155. Автори законопроекту просять розглянути його за скороченою процедурою, хто підтримує дану пропозицію, прошу проголосувати. За скорочену процедуру, будь ласка,&nbsp; голосуємо.</p>
<p>&nbsp;</p>
<p>11:31:27</p>
<p>За-68</p>
<p>Немає політичної волі за скороченою, вимагають повну процедуру і ми переходимо до розгляду за повною процедурою. І я запрошую до доповіді народного депутата України Підлісецького Лева Теофіловича. Будь ласка.</p>
<p>&nbsp;</p>
<p>11:31:40</p>
<p>ПІДЛІСЕЦЬКИЙ Л.Т.</p>
<p>Вельмишановні народні депутати, на ваш розгляд вноситься проект Закону України про внесення змін до деяких законодавчих актів України щодо удосконалення процедури відведення земельних ділянок при наданні їх для суспільних потреб чи з мотивів суспільної необхідності. Даний законопроект покликаний значно спростити надання земельних ділянок для будівництва критичних об'єктів транспортної інфраструктури, енергетичної, а також потреб національної безпеки і оборони, створення природно-заповідних територій та інших суспільно значущих цілей.</p>
<p>В основному дані проекти мають велику протяжність і, відповідно, велику кількість земельних ділянок, які потребують вирішення. Як відомо, процедура викупу земельних ділянок для суспільних потреб або з мотивів суспільної необхідності з моменту прийняття відповідного закону показала, що вона, на превеликий жаль, не є ефективна. Нагадаю, що для потреб 2012 року і проведення чемпіонату Євро-2012 було відповідно прийняті зміни до законодавства, які мали би врегулювати ці проблеми. Але, на жаль, вони не були ефективними. Так, ми знаємо, що чемпіонат 2012 року вже пройшов багато років тому, але ще й далі не всі об'єкти введені в експлуатацію, не тільки через фінансові питання, але, перш за все, через питання з землею. По величезних об'єктах, які необхідні державі, як наприклад, магістральні лінії електропередач, протяжність яких може сягати 500 кілометрів, проблем неймовірна кількість. І практика за останні роки напрацювалася, вона, по суті, стала основою для того, щоб підготувати цей законопроект і врегулювати більшість проблемних питань, які в процесі виникають.</p>
<p>У чому основні новели? Перша, і найголовніша, новела: запроваджується окрема процедура для надання земельних ділянок для тих випадків, коли в нас йде викупівля з метою суспільних потреб. Діючий на сьогодні закон передбачає, особливо акцентується переважно на викупи у приватної власності. Але в той же час прекрасно ми розуміємо, що коли у нас йдуть великі лінійні об'єкти, вони проходять по землях абсолютно різних форм власності. Це є і приватна власність, це є і колективна власність, це є державна власність, а також інша.&nbsp; І&nbsp; дуже багато питань є неврегульовані. Тому пропонується відповідно зробити одну процедуру, яка&nbsp; буде&nbsp; стосуватися&nbsp; абсолютно всіх типів земель.</p>
<p>Друга важлива новела. Ми припиняємо процедуру попереднього відбору. Що мається на увазі? Для потреб відведення земель для суспільних потреб передбачені три стадії, де перша стадія – це є відбір земельної ділянки до розміщення об'єкту, потім – дозволи на розробку відведення і аж потім –надання.</p>
<p>Що мається на увазі, наприклад, "відвід земельної ділянки"? Перша стадія – вивід земельної ділянки. Це коли будується, наприклад, лінія електропередач і до кожної опори треба пройти по всіх 500 кілометрів лінії і з кожним попередньо домовитися, чи можна ми будем проектувати на вашій ділянці. Це є, насправді, дуже довга процедура.</p>
<p>На перших двох етапах ті ж самі документи подаються двічі і ті самі. І ті самі чиновники розглядають. Тому власне пропонується зменшити ці етапи і передбачити лише два етапи.</p>
<p>Сьогодні у нас це великий… Сьогодні у нас це єдиний випадок залишився при викупі земельних ділянок&nbsp; для суспільних потреб, коли проходяться три стадії надання земельної ділянки.</p>
<p>У будь-якому випадку остаточне рішення&nbsp; питання відбувається після того,&nbsp; як будуть врегульовані земельні майнові питання з громадянами, вони отримають компенсацію, землекористувачі отримають відшкодування збитків,&nbsp; втрати, і таким чином закриється питання.</p>
<p>Зауважу, ще дуже важливе питання вартості і оцінки вартості землі, яка буде вилучатися з метою суспільних потреб. Саме&nbsp; в діючому законодавстві, на жаль,&nbsp; є (не знаю, чи навмисно) вилучена така процедура оцінки як порівняльна.</p>
<p>Тому насправді більшість мешканців, власників земель, які… по яких… по землях яких будуть проходити ці лінійні об'єкти, вони не хочуть відчужувати, оскільки оцінка їх не задовольняється. Тому, власне, тут виправляється, даним законопроектом виправляється ця проблема і усувається. Наприклад, навколо великих міст, так як навколо Києва і так далі, ми вимушені оцінювати земельні ділянки тільки методом капіталізації рентної плати, яку вони можуть отримати по паях, наприклад, дуже дешева ціна виходить, і банально власник відмовляється від викупу.</p>
<p>В цілому спрощується фінансування заходів по проведенню і підготовці, і оцінці земельних ділянок. Це головні новели.</p>
<p>Ми розуміємо, що цей законопроект дуже комплексний, він торкається&nbsp; багато актів земельного законодавства6 це і Земельний кодекс, Закон "Про землеустрій", "Закон "Про оцінку земель", Закон "Про Державний кадастр". Але ми переконані, що до другого читання можна буде доопрацювати і врахувати усі побажання і зауваження, які є в народних депутатів.</p>
<p>Я би хотів звернути увагу особливо на авторський колектив, який приймав участь у написанні даного законопроекту. Це саме: Мартин Андрій Геннадійович – доктор економічних наук, завідувач кафедри землевпорядкування, землевпорядного проектування Національного університету біоресурсів і природокористування України, Шевчук Іван Степанович – заступник начальника управління капітального будівництва НАК, Національної енергетичної компанії "Укренерго" і Паценко Євген Олексійович – начальник відділу землевідведення Національної енергетичної компанії "Укренерго".</p>
<p>Тому я би ще раз хочу звернутися до всього залу і підтримати даний законопроект в першому читанні для того, щоб ми могли розблокувати багато інфраструктурних проектів і почати будівництво ліній електропередач, доріг, об'їзних доріг, а також, зокрема, це буде стосуватися і оборонних фортифікаційних споруд на кордоні України.</p>
<p>Дякую і прошу підтримати.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>11:38:54</p>
<p>ГОЛОВУЮЧИЙ. Дуже дякуємо вам, шановний колега.</p>
<p>Слово для співдоповіді надається… Я перепрошую, так, прошу записатися на запитання. Ми по повній процедурі працюємо. Перепрошую, дуже дякую вам. Мене відволікли. Запис відбувається на запитання доповідачу.</p>
<p>Ще раз дякую пану Пинзенику, що нагадав про нашу повну процедуру. Прошу не відволікати під час ведення сесії інших наших колег. І пані Новак, будь ласка, ваше запитання до доповідача. Пані Наталя, у вас включений мікрофон.</p>
<p>&nbsp;</p>
<p>11:39:52</p>
<p>НОВАК Н.В.</p>
<p>Ні, не включений. Шановний доповідачу, скажіть, будь ласка, отака спрощена процедура відведення земельних ділянок начебто на інвестиційні проекти, чи не призведе до таких випадків, як, скажімо, будівництво вертолітного майданчику на Парковій алеї, коли земля відводилась під транспорту інженерну інфраструктуру, а врешті-решт ми отримали просто бізнес-центр, крім вертолітного майданчика? Як можна, користуючись вашим законом, запобігти отаких випадків?</p>
<p>&nbsp;</p>
<p>ГОЛОВУЮЧИЙ. Будь ласка, пан Лев, мікрофон включіть, будь ласка.</p>
<p>&nbsp;</p>
<p>11:40:27</p>
<p>ПІДЛІСЕЦЬКИЙ Л.Т.</p>
<p>Ви знаєте, при сьогоднішній процедурі існуючій його побудували. Звичайно, що коли є величезне бажання зловживати, то можна використати будь-який закон, який би він не був, з метою виконання тих злочинних рішень, які вони хочуть виконати. Але дала процедура насправді, вона дає можливість спрощувати будівництво дійсно державі необхідних об'єктів.</p>
<p>Якщо ми говоримо про Київ, ми вже всі знаємо, наскільки важлива в Києві є об'їзна дорога. І через отаку складну процедуру не може навіть початися проектування об'їзної дороги, оскільки навіть перше, ніж почати проектувати, треба прийти першу стадію узгодження з кожним землевласником потенційного в майбутньому вилучення землі. Відповідно це є перша стадія. Пізніше наступна стадія, це буде після проектування, це затвердження, а третя вже є викуп. Тобто ця процедура значно складна.</p>
<p>Я звичайно не можу гарантувати за зловживання, але воно насправді не…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, мікрофон пані Кужель увімкніть. Ваше запитання.</p>
<p>&nbsp;</p>
<p>11:41:38</p>
<p>КУЖЕЛЬ О.В.</p>
<p>Шановний пане доповідач! Ми розуміємо, що особисто для маленьких міст, селищних міст, дуже тяжко зробити план зонування і генеральний план. В цьому залі ми багато вже обговорювали питання, що міські влади ігнорують створення таких планів генеральних тільки для того, щоб вільно трактувати і виділяти землю. І приклад, який навела моя колега пані Новак щодо вертольотного майданчику, є дуже показовий. Ми дуже серйозно сьогодні на фракції обговорювали і цей і наступний законопроекти, які торкаються земельних ділянок. І всі вирішили, що вони можуть бути підтримані в першому читанні при одній умові, якщо там буде вказано, що це не торкається столиці міста Києва і населених пунктів в яких проживає більше 500 тисяч населення.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, ваша відповідь.</p>
<p>&nbsp;</p>
<p>11:42:41</p>
<p>ПІДЛІСЕЦЬКИЙ Л.Т.</p>
<p>Ми звичайно можемо розглянути до другого читання будь-які зауваження. Я правда не розумію чому, власне, в такий спосіб має бути обмежуватись, оскільки, ну, для таких великих міст, зокрема, для столиці України, будівництво тої ж об'їзної дороги це є мега важливий проект.</p>
<p>І дивіться… І, що до генерального плану. Но насправді, коли будується лінія електропередач від одного великого об'єкту енергетичного до іншого і воно проходить через якийсь населений пункт, а в тому населеному пункті немає генерального плану, відповідно вся держава і величезний об'єкт є залежний від того маленького населеного пункту. Навіть, якщо це буде велике місто і по якийсь частині тої території буде проходити, а ми внесемо оце ваше зауваження, я думаю це не зовсім буде об'єктивно бо не завжди так можна виконати такий проект.</p>
<p>Але давайте обговорювати до другого читання, а в першому читанні в будь-якому випадку треба приймати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, останнє запитання, пан Домбровський, "Блок Петра Порошенка".</p>
<p>&nbsp;</p>
<p>11:43:45</p>
<p>ДОМБРОВСЬКИЙ О.Г.</p>
<p>Я прошу передати слово Заболотному Григорію Михайловичу.</p>
<p>&nbsp;</p>
<p>ГОЛОВУЮЧИЙ. Мікрофон, будь ласка, пану Заболотному.</p>
<p>&nbsp;</p>
<p>11:43:52</p>
<p>ЗАБОЛОТНИЙ Г.М.</p>
<p>Дякую.</p>
<p>Шановний колега! Розглядаючи цей законопроект на Комітеті&nbsp; агропромислової політики, ми ставили за завдання, щоб ви передбачили розміри компенсації тим власникам земельних ділянок, які можуть вилучатися, якщо це буде будуватися об'єкт державного значення, чи то це автобан, чи ЛЕП, чи інші якісь потрібні&nbsp; вкрай державі інфраструктурні об'єкти. Як це передбачено і чи передбачено взагалі і особливо розміри, де в сільській місцевості повернення грошей за &nbsp;користування ділянкою і в містах&nbsp; великих? Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; мікрофон&nbsp; пану Льву для відповіді.</p>
<p>&nbsp;</p>
<p>11:44:39</p>
<p>ПІДЛІСЕЦЬКИЙ Л.Т.</p>
<p>При сьогоднішньому законодавстві, насправді, є тільки, використовується один метод оцінки вартості компенсації, і цей метод називається, тобто це є… який стосується оцінки&nbsp; рентної плати, скільки, яка її вартість.&nbsp; А насправді ми у даному законопроекті розширюємо&nbsp; можливість для залучення&nbsp;&nbsp;&nbsp; різних оцінщиків і використання різних методі оцінки, у тому числі і метод порівняння, де найбільш реально можна оцінити. Тобто якщо у нас ділянка там чи об'єкт проходить через якусь територію, де є&nbsp; там дорогі&nbsp; ділянки і вони дуже цінні, то&nbsp; звичайно вони мають мати&nbsp; преміальну оцінку. І відповідно як сусідня ділянку буде коштувати велику суму коштів, так само&nbsp; і ця ділянка, яка буде вилучатися для суспільних потреб,&nbsp; буде адекватно оцінена. Я думаю, власне, цей законопроект&nbsp; вирішує цю проблему,&nbsp; за яку ви переживаєте.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, згідно Регламенту зараз у нас співдоповідь від профільного Комітету&nbsp; з питань аграрної політики&nbsp; та земельних відносин. Я запрошую для співдоповіді заступника голови комітету Олександра Бакуменка.&nbsp; Йому надається&nbsp;&nbsp; 5 хвилин.&nbsp; Ввімкніть, будь ласка, мікрофон.</p>
<p>&nbsp;</p>
<p>11:46:03</p>
<p>БАКУМЕНКО О.Б.</p>
<p>Спасибі, пані головуюча. Комітет з питань аграрної політики та земельних відносин на своєму засіданні розглянув вказаний законопроект, метою якого&nbsp; є спрощення процедури відведення земельних ділянок при наданні їх для суспільних потреб чи з мотивів суспільної&nbsp; необхідності.</p>
<p>При розгляді цього законопроекту народними депутатами України, членами комітету було зазначено, що існуюча нині процедура відведення земельних ділянок при наданні їх для суспільних потреб чи з мотивів суспільної необхідності є дуже складною і потребує спрощення.</p>
<p>Для вирішення цієї проблеми автори пропонують скасувати процедуру вибору місця розташування об'єктів та уніфікувати вимоги щодо погодження документації із землеустрою при формуванні земельних ділянок, що надаються для суспільних потреб чи з мотивів суспільної необхідності.</p>
<p>Головне науково-експертне управління Апарату Верховної Ради України вважає, що за результатами розгляду в першому читанні законопроект може бути прийняти за основу із врахуванням висловлених зауважень та пропозицій.</p>
<p>З огляду на зазначене, комітет 2 лютого цього року вирішив рекомендувати Верховній Раді України зазначений законопроект прийняти за основу. Прошу підтримати рішення комітету. Дякую за увагу.</p>
<p>&nbsp;</p>
<p>ГОЛОВУЮЧИЙ. Дуже дякую.</p>
<p>Згідно регламенту зараз у нас запитання до співдоповідача. І я прошу записатися на ці запитання. Немає запитань до співдоповідача. Дякую, шановні колеги.</p>
<p>І зараз згідно регламенту у нас виступи від фракцій. Будь ласка, запишіться від всіх депутатських груп і фракцій на ці виступи. Будь ласка, я надаю слово пану Кулінічу від групи "Відродження". Ввімкніть мікрофон.</p>
<p>&nbsp;</p>
<p>11:48:29</p>
<p>КУЛІНІЧ О.І.</p>
<p>Олег Кулініч, 147-й виборчий округ, Полтавщина. Шановні колеги, надзвичайно важливий законопроект, тому що на сьогодні процедура відведення землі під будівництво об'єктів інфраструктури у нас дуже складна. Одні й ті ж питання погоджуються двічі, а навіть і тричі, і більше разів ,і все це дуже суттєво збільшує строки будівництва, що дуже важливо. Зокрема, до цього часу в Земельному кодексі існують непотрібні норми щодо погодження Верховної Ради, наприклад, відведення особливо цінних земель. І це при тому, що Земельний&nbsp; кодекс чітко визначає для яких саме цілей мають надаватися ці землі. Верховна Рада повинна займатися, на мій погляд, законодавством, а не наданням землі. І навіщо ці непотрібні погодження – незрозуміло нікому. Дуже слушною в цьому законопроекті є норма згідно якої розмір збитків, завданих завдяки&nbsp; відчуженню&nbsp; земельних ділянок, має визначатись згідно Закону про оцінку земель. На сьогодні&nbsp; встановлений урядом&nbsp; розмір збитків є дуже заниженим і це порушує права людей, які є власниками таких земельних ділянок, а люди мають справедливе право на відповідну компенсацію.</p>
<p>Тому, враховуючи вищевикладене,&nbsp; я пропоную, шановні колеги, підтримати цей законопроект&nbsp; в першому читанні.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую, шановний колега.</p>
<p>Будь ласка, від фракція "Батьківщина" пані Кужель, увімкніть, будь ласка, мікрофон.</p>
<p>&nbsp;</p>
<p>11:49:51</p>
<p>КУЖЕЛЬ О.В.</p>
<p>Будь ласка, передайте слово фахівцю нашої фракції по земельним відносинам депутату Івченку.</p>
<p>&nbsp;</p>
<p>ГОЛОВУЮЧИЙ. Будь ласка, пану Івченку, включіть мікрофон.</p>
<p>&nbsp;</p>
<p>11:50:01</p>
<p>ІВЧЕНКО В.Є.</p>
<p>Вадим Івченко фракція "Батьківщина". Шановні колеги, знаєте, сьогодні&nbsp; період розвитку міст, селищ, період розвитку територіальних громад, звісно, потребує вдосконалення&nbsp; земельного законодавства. Сьогодні занадто зарегульоване земельне законодавство коли ми, наприклад, хочемо побудувати в об'єднаній територіальній громаді дороги, а цій територіальній громаді доведеться, перш за все, сплачувати кошти за створення цього детального плану, або схеми планування&nbsp; територій,&nbsp; або зонування. Якщо ми говоримо про те, що нам потрібно, наприклад, зробити&nbsp;&nbsp; об'їзну дорогу, де вона буде проходити&nbsp; по землям державної власності, комунальної&nbsp; і приватної, нам теж прийдеться завідомо одні приймати рішення&nbsp; одна рада, а потім – затверджуються іншою радою, а приймається рішення, можливо приймати рішення&nbsp;&nbsp; по затвердженню проекту&nbsp; землеустрою і третьою радою.</p>
<p>Тому з даним законопроектом пропонується загальне спрощення порядку викупу&nbsp; і це є дуже суттєвий і позитивний момент. Загальне спрощення самого проекту&nbsp; землеустрою де та рада, яка приймає рішення, вона і буде відшкодовувати плату за, скажімо, відчуження даної земельної ділянки саме ця місцева рада.</p>
<p>Збільшується перелік тих організацій, які будуть проводити оцінку&nbsp; щодо відшкодування, і експертну оцінку, і порівняльна, і інші, і приватні, і державні, тобто&nbsp; ми збільшуємо.</p>
<p>Але наразі мене хвилює особисто питання щодо&nbsp; зміни до Закону "Про регулювання містобудівної діяльності". Я розумію, коли ми&nbsp;&nbsp; з вами говоримо про&nbsp; транспортну інфраструктуру (це дороги, мости, розв'язки), і це потрібно як для міста Києва, так і для міста Львова, а також для маленьких міст (об'їзні дороги чи будівництво доріг). Мене хвилює питання щодо енергетичної інфраструктури. Я розумію про те, що нам потрібні водопроводи. Я розумію про те, що нам потрібні лінії електропередач, де ми можемо провести навіть в ті села, де вони&nbsp; сьогодні не мають, газопроводи. Але я&nbsp; сьогодні, і ми на фракції прийняли рішення, що ми будемо голосувати за основу, і ми будемо вносити правки і убирати ті лобістські речі щодо нафтогазових… нафтопроводів, газових ….проводів, ліній&nbsp; електропередач, які будуть протягуватися&nbsp; приватниками, або вони будуть від приватних компаній. Тому ми відрегулюємо це питання. І прошу колеги всіх проголосувати&nbsp; за основу і будемо вносити правки, щоб ми&nbsp; не бачили тут лобістських речей, які сьогодні заважають нам і в обговоренні. І на комітеті ми це питання обговорювали. Дякую за увагу.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>11:52:53</p>
<p>ГОЛОВУЮЧИЙ. Дякую вам.</p>
<p>Від "Блоку Петра Порошенка" Соловей Юрій Ігорович.</p>
<p>&nbsp;</p>
<p>11:52:58</p>
<p>СОЛОВЕЙ Ю.І.</p>
<p>Юрій Соловей, 89 виборчий округ, Гуцульщина, Покуття. Шановні колеги, я думаю, що сьогодні одне з пріоритетних питань, яке повинно стояти на порядку денному, це серйозних поштовх у розвитку&nbsp; української економіки, у створенні нових робочих місць,&nbsp; залученні інвестицій,&nbsp; розвитку малого і середнього бізнесу.</p>
<p>Якщо в цілому світі цей процес супроводжується паралельно з розвитком інфраструктури, то в Україні, на жаль, зовсім навпаки.</p>
<p>Скажіть, чи знає хтось з нас сьогодні європейську державу, яка входить до Європейського Союзу, в якій відсутній&nbsp; хоча б один автобан? Я думаю, такої країни немає. Єдиною країною, яка не має жодного автобану сьогодні на території&nbsp; Європейського Союзу це є країна Україна. Чи можливо сьогодні збудувати автобан в нашій державі, навіть маючи на це ресурс? Я думаю, що відповідь очевидна, що це практично не можливо зробити через ті обмеження, які знаходяться сьогодні в діючому законодавстві, зокрема, в частині вилучення і надання в користування земельних ділянок для суспільних потреб. Сьогодні цей процес абсолютно заблокований даним чинним законодавством і, однозначно, що ми як парламентарі повинні зробити все, щоб максимально спростити цей механізм, щоб надати можливість швидко і ефективно органам місцевого самоврядування, центральним органам виконавчої гілки влади вилучати земельні ділянки, зокрема, для будівництва нових доріг, і я переконаний, що рано чи пізно в нас стане питання будівництва першого автобану в нашій державі.</p>
<p>І тому, розглядаючи цей законопроект сьогодні в залі, змушений констатувати, що він надзвичайно важливий, його однозначно потрібно приймати, хоча є декілька зауважень, його потрібно приймати в першому читанні з доопрацюванням його до другого читання.</p>
<p>Але, на жаль, ми чітко розуміємо, що сьогодні після обговорення законопроекту по спецконфіскації, на жаль, в нас немає голосів. Тому я все ж таки, зважаючи на актуальність даного законопроекту, пропоную його обговорити, а відкласти прийняття рішення на той час, коли в залі буде достатня кількість голосів, оскільки законопроект надзвичайно важливий для нашої держави.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, виступи від політичних фракцій завершені. Зараз у нас буде розділ "Виступи від депутатів".</p>
<p>Я на правах ведучого продовжую засідання до 12:15.</p>
<p>І зараз я прошу народних депутатів провести запис на виступи від народних депутатів. Будь ласка, прошу провести запис.</p>
<p>Кіраль Сергій Іванович, будь ласка.</p>
<p>&nbsp;</p>
<p>11:56:13</p>
<p>КІРАЛЬ С.І.</p>
<p>Шановні колеги, я з свого боку, також і від імені фракції "Самопоміч", хотів би сказати, що фракція, дійсно, буде підтримувати свого колегу, автора законопроекту. І закликаємо всіх сьогодні в залі чи в будь-який інший день, коли у нас буде достатня кількість депутатів, підтримати цей законопроект. Цей законопроект, дійсно, стає на захист людей, тому що цим законопроектом запроваджуємо можливість реальної оцінки вартості землі, за якою люди можуть отримувати реальні гроші, які визначені ринком. До сьогодні, хочу ще раз нагадати, у нас існувала лишень одна можливість, згідно якихось методик, визначати таку вартість.</p>
<p>Я також хотів би підтримати колег, які зазначали важливість цього законопроекту для стимулювання залучення інвестицій в інфраструктуру. Адже на сьогоднішній день в нашій країні це чи не єдина галузь, яка потребує значних коштів, інфраструктура України не відповідає і відстає від інфраструктури інших країн на десятки років, а це не дозволяє забезпечувати як конкурентоздатність нашої держави так і можливості для економічного розвитку наших підприємств, підприємців транзитного статусу України.</p>
<p>Важливо також зазначити те, що, як показував знову ж таки досвід міст, приймаючих Євро-2012, коли ми на етапі реалізації великих значних проектів, міжнародних подій, у нас стоять певні дедлайни, певні терміни підготовки інфраструктури. Наприклад, як свідчив досвід Львова, нам потрібно було десь понад рік для того, щоб викуповувати земельні ділянки для суспільних потреб, проходити Крим і Рим, різні суди, домовлятися з тими чи іншими власниками. Цим законопроектом процедура спрощується, але це не означає, що вона стає безконтрольною чи позбавляє прав власників земельних ділянок на утримання відшкодування компенсації, яке відповідає ринку.</p>
<p>Ще хотів зазначити, що це також крок до стимулювання інвестиційної діяльності на території громад наших міст, малих містечок чи великих міст. Ми знаємо, що за десятки років незалежності більшість земельних ділянок були або подерибанені, або передані у користування тим чи іншим групам впливу, депутатам і таке інше. І коли сьогодні приходить інвестор і хоче побудувати чи якийсь спортивний комплекс, чи школу, чи дитячий садок, немає для нього земельної ділянки. І знову ж таки цим законопроектом ми робимо крок до спрощення процедури і можливість залучити такого інвестора, залучити необхідні кошти для реалізації інвестиційного проекту. Тому закликаю всіх підтримати цей законопроект і до другого читання доопрацювати всі необхідні…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка,&nbsp; Андрій Іллєнко, включіть мікрофон.</p>
<p>&nbsp;</p>
<p>11:59:26</p>
<p>ІЛЛЄНКО А.Ю.</p>
<p>Прошу передати слово Юрій Левченку.</p>
<p>&nbsp;</p>
<p>11:59:31</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. От я знаєте, хотів би зразу продовжити з останніх слів останнього виступаючого, де було сказано про інвесторів для дитячих садочків, для спортивних комплексів і для інших дуже потрібних людям питань. Але є тільки одна дуже велика проблема, на превеликий жаль, сьогодні всі будь-які прогалини в законодавстві містобудівному, які вже зараз існують, так? Використовуються якраз, для того, щоб замість того, щоб будувати садочки і спортивні комплекси будуються на відповідних землях хмарочоси, торгово-розважальні центри, парки вирубуються, а людям під вікнами ставлять 25 поверхів, людям під вікнами будуть готелі, будуть людям під вікнами казино, ось, що зараз реально відбувається в країні. Це я так трошки реальності, бо тут дуже багато зараз у Верховній Раді йшло розмов про підняття економіки, про те, і інше. Але реальність полягає в тому, що сьогодні в кожному великому місті країни, і, особливо, до речі, в столиці, мажоритарником звідки я є, власне кажучи, є величезна проблема того, що&nbsp; будівельна мафія, просто-на-просто, контролює органи місцевого самоврядування і використовує прогалини у містобудівному законодавстві для того, щоб створювати тотальну вакханалію. Їм абсолютно плювати на права людей і будувати будь-що, будь-де і не зважаючи ні на що.</p>
<p>І, власне, кажучи проблема&nbsp; цього законопроекту якраз і полягає в тому, що він створює додаткові прогалини в містобудівному законодавстві через які будуть ще збільшуватись якраз ці проблеми незаконних забудов. Розповідають про суспільні потреби і так далі, насправді вже зараз є маса прикладів, коли під так званими суспільними потребами виділяють земельні ділянки, на яких потім з'являються… не, наприклад, посольство, під яке воно виділялося, а з'являється торговий центр, на якому з'являється не інфраструктурний проект, а, знаєте, є там 5 квартир формально, перепрошую, є 5 якихось офісів формально, а реально 10 поверхів житлового комплексу, теж у когось під вікнами. От, що реально відбувається в країні.</p>
<p>І зараз ви пропонуєте ще більше це полегшити. Нема питань. Якщо ви говорите про дороги, то, до речі, єдина логіка у ваших всіх цих розмовах, що дороги треба будувати, нема питань: пропишіть законопроект виключно, виключно під дороги, все, без будь-якого узагальнення про так звані суспільні потреби, коли буде земля виділятися під суспільні потреби, а потім ця земля буде використовуватися, наприклад, щоб побудувати чергову кондитерську фабрику, як нещодавно відбулося в одному із міст Київської області, де комунальну землю видали комунальному підприємству безкоштовно, а потім передали під будівництво фабрики "Рошен".&nbsp; От це, власне кажучи, що зараз пропонується.</p>
<p>Тому цей законопроект в такому вигляді категорично не можна підтримувати. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Домбровський Олександр Георгійович.</p>
<p>&nbsp;</p>
<p>12:02:37</p>
<p>ДОМБРОВСЬКИЙ О.Г.</p>
<p>Шановні колеги, важко не погодитись з попереднім виступаючим відносно того, що потрібно боротися з земельною мафією, і це потрібно робити. Але я хотів би розділити, що боротьба мафією – для того ми створили достатньо інструментів, які повинні виконувати свої функції, а, з іншої сторони, ми повинні робити все для того, щоб стратегічно розвивати важливі державні інфраструктурні проекти.</p>
<p>У цьому залі ми дуже часто чуємо: використання величезного транзитного потенціалу України. Ми говоримо про те, що потрібно інтегрувати енергетичну інфраструктуру України до інфраструктури Європейського Союзу. Так от, я вам можу сказати як фахівець: якщо не буде прийнято рішення по спрощенню землевідведення для стратегічних державних проектів, все це залишиться тільки на бумазі. Тому що, якби ці норми існували і діяли в державі, у нас би уже давно була об'їзна дорога навколо столиці і столиця не задихалася в транспортному колапсі. Якби у нас ці норми по спрощеному землевідведенню для стратегічних&nbsp; державних&nbsp; проектів працювали, нам&nbsp; би не потрібно було десятками років будувати лінії електропередач високовольтні для того, щоби оптимізувати передачу електричної енергії між атомними станціями.</p>
<p>Я хотів би привести такий приклад, що всі ми знаємо, що Європейський Союз створив Європейський енергетичний союз створює свою абсолютно нову оптимізовану енергетичну інфраструктуру. І ми повинні знайти своє місце Української газотранспортної&nbsp; мережі, електричної мережі для того, щоб ми могли експортувати електричну енергію, для того, щоб ми могли по реверсу газ отримувати в достатній кількості з європейських ринків.&nbsp; Для цього нам потрібно мати сучасну&nbsp; газову, електричну інфраструктуру. Для цього нам потрібно будувати відповідні стратегічні дороги. Тому цей законопроект є критично необхідним для розвитку держави. Да, він має зауваження. Ми його обговорювали на комітеті, і я хотів би сказати, що між першим і другим читанням&nbsp; у нас є можливість&nbsp; обсудити і продискутувати про всі ці речі.</p>
<p>І на завершення. Про інвестиції. Міжнародні експерти дають&nbsp; заключення, що якщо… якби в Україні була вирішена проблема землевідведення для великих інвестиційних державних проектів без корупційної складової, сума інвестицій могла би&nbsp; подвоїтись або потроїтись в українську економіку. Тому, на мій погляд, цей законопроект потрібний. Я&nbsp; закликаю всіх народних депутатів проголосувати в першому читанні і подискутувати, потім його проголосувати&nbsp; в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.&nbsp;</p>
<p>Бабак Альона Валеріївна, будь ласка.</p>
<p>&nbsp;</p>
<p>12:05:49</p>
<p>БАБАК А.В.</p>
<p>Прошу передати слово народному депутату&nbsp; Євтушку Сергію.</p>
<p>&nbsp;</p>
<p>12:05:57</p>
<p>ЄВТУШОК С.М.</p>
<p>Сергій Євтушок, фракція "Батьківщина", Рівненщина. Я хочу апелювати до свого колеги Юрія&nbsp; із "Свободи", сказати, що, пане Юрію, ми пам'ятаємо, в стінах парламенту ми не&nbsp; змогли пролонгувати можливість без плану зонування і Генерального плану&nbsp; виділяти земельні ділянки воїнам АТО, тим людям соціальних категорій, які цього потребують. Чому? Тому що, очевидно, ми в цьому законопроекті вбачаємо і процеси, які відбуваються в самій столиці. Я погоджуюсь з попереднім виступаючим, що це вкрай важливий закон, і в нас також до нього є певні свої застереження. Ми хочемо, аби місто Київ як столицю, а також міста обласного значення, які мають населення 500 і більше, виключили з цього переліку.</p>
<p>Друге. Звичайно, вимоги частини третьої та четвертої цієї статті не поширюють на випадки надання у користування та заміни цільового призначення земельних ділянок для розміщення лінійних об'єктів транспортної і енергетичної інфраструктури: дорогих мостів, естакад, нафто-, газо- та водопроводів, ліній електропередач і зв'язку. Ми також у цьому пункті хочемо виключити останніх декілька слів, які стосуються нафто-, газо-, водопроводів, лінійних електропередач.</p>
<p>Тому я закликаю, шановні колеги, проголосувати даний законопроект, який дає можливість в цих містах розвиватися економіці, розвиватися іншим секторам, будувати лінії електропередач, що сільські, селищні, міські голови малих районних міст не можуть зараз робити, тому що є заборона.</p>
<p>Також ми згадуємо державну виконавчу гілку влади, з якої ми можемо передати, якщо проголосуємо даний законопроект, від обласної державної адміністрації при зменшенні переліку документів, повноваження по затвердженню технічної документації в районні державні адміністрації. Це також мінімізує всі ризики.</p>
<p>Прошу колег проголосувати у першому читанні, спільно зафіксувати свою позицію і доопрацювати до другого читання, враховуючи ті зауваження, які я зараз озвучив, і проголосувати в цілому закон, який буде працювати дуже ефективно на розвиток громад. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І останній виступ – Заболотний Григорій Михайлович.</p>
<p>&nbsp;</p>
<p>12:08:32</p>
<p>ЗАБОЛОТНИЙ Г.М.</p>
<p>Дякую. Андрій Володимирович, я хочу, в першу чергу, звернутися до вас. Ви бачите, скільки зараз людей в залі. І можна було б після виступу Олександра Домбровського вже нікому не виступати. Виступ був надзвичайно толковий і, як кажуть, чітко, як спеціаліст, розставлені крапки над "і". Але ми просимо зробити сигнальне голосування, враховуючи, що цей законопроект не можна сьогодні зарізати, відкинути його десь назад. Я прошу обов'язково перевірити, чи є в залі люди, а потім ставити його н голосування. Якщо в разі не вистачає голосів, перенести його на слідуючий тиждень, голосування вважати як такий, що вже обговорений.</p>
<p>Дякую. Або&nbsp; після обіду.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Григорій Михайлович, розділяю ваше хвилювання і, власне, думаю, що над тим робити.</p>
<p>Після того, як "Народний фронт" дав заяву, що не буде брати участь в голосуванні, дійсно ставиться під ризик. Але я теж весь час розумію і чую слова і Віктора Пинзеника, і інших, які говорять, що ми не можемо входити в питання без розгляду, це пряме і грубе порушення закону, яке потім може поставити його під сумнів.</p>
<p>Шановні колеги, і ще одне. Очевидно немає великої проблеми в тому, якщо буде відхилений, можна перевнести законопроект, якщо він є готовий, і це шлях більш навіть коректний, аніж переносити. Тому давайте ми вийдемо на рішення… Колеги, ми якщо підемо тим шляхом, ми потім не зможемо організувати роботу Ради, тому жоден законопроект ми не зможемо прийняти.</p>
<p>Тому, колеги, сьогодні для того, щоб вийти з цієї колізії, ми будемо ставити постанови на відхилення, які є у нас в залі. Але зараз по даному законопроекту я проведу, звичайно, і рейтингове, але також проведу і голосування.</p>
<p>Вчорашні ратифікації, міжнародні угоди, це був той єдиний виняток, єдиний, наголошую вам, єдиний був виняток вчорашньої ратифікації.</p>
<p>Шановні колеги, ми обговорення завершили. Зараз ще має право по закону заключне слово, заключне слово. І я до заключного слова запрошую Підлісецького Лева Теофіловича. Будь ласка.</p>
<p>&nbsp;</p>
<p>12:10:53</p>
<p>ПІДЛІСЕЦЬКИЙ Л.Т.</p>
<p>Я би хотів подякувати залу за дуже гарне обговорення даного законопроекту в повному читані. Висловилися дуже багато думок, всі думки в переважній більшості, особливо тих людей, які читали даний законопроект, вони є позитивні, вони підтримують. Звичайно є зауваження, які ми готові доопрацювати до другого читання. Я би хотів зняти&nbsp;всі страхи щодо того, що ми погіршуємо права власників земель, які будуть відчужуватися для суспільних потреб. Насправді це тільки їм покращується, оскільки ми даємо їм можливість використовувати будь-яку оцінку земельної ділянки, в тому числі і порівняльну, на відміну від сьогоднішньої ситуації, коли є тільки оцінка на основі рентного доходу, що це насправді було можливо закладено в закон сьогоднішній діючий для того, щоби за копійки викуповувати для суспільних потреб. Тобто ми тут покращуємо ситуацію для людей.</p>
<p>Ми також… можна назвати даний законопроект антикорупційним, оскільки ми прибираємо одну стадію погодження – проходження погодження. І насправді з 3-х стадій на 2-х стадіях подаються такі самі документи до тих самих органів і ті самі люди перевіряють, тобто це є… усувається зайва можливість корупціонерам отримувати кошти.</p>
<p>І щодо застережень, що тим може скористатися різні приватні компанії для інших ніж суспільних потреб відведення земель. Насправді це є, ну, для того є містобудівельні обмеження і такого не можливо бути, щоби даними покращеннями, законопроект, з даними покращеними нормами скористалися для інших цілей ніж цілей для відведення земель суспільних потреб.</p>
<p>Тепер я, останнє, хотів би все-таки звернутись до головуючого. Пане Андрій, я би хотів все-таки, щоби ми провели сигнальне голосування і лишили на наступне пленарне засідання і проголосували по процедурі… Пане Андрій! Щоб по процедурі як дуже важливий законопроект. І проголосували вже після проговорення. І це було б справедливо, чесно, особливо після того як ми сьогодні вже 10 законопроектів, чи до 10 законопроектів, голосували проговоривши їх вчора. Тому би це було об'єктивно і правильно.</p>
<p>Тому, ще раз закликаю проголосувати за основу, якщо сьогодні то сьогодні, якщо ні тоді голосувати в інший день.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Лев Теофілович, справді вчора мною був вперше зроблений виняток, який стосується міжнародних договорів.</p>
<p>Вперше був зроблений&nbsp; виняток, щоб ми проголосували їх сьогодні. Я скажу своє глибоке переконання: як ми увійдемо в систему "по обговорених раніше", ми не зможемо налагодити законодавчу роботу Ради. Це, на жаль, така є реальність, яке є у нас. <i>(Шум у залі)</i></p>
<p>&nbsp;Шановні колеги, я перепрошую, я візьму на себе&nbsp; відповідальність,&nbsp; я поставлю його на голосування. Ми найдемо спосіб його&nbsp; перевнести, якщо він не пройде, Лев. Я, колеги… Я ставлю на голосування проект&nbsp; Закону про внесення змін до деяких законодавчих актів України щодо удосконалення процедури відведення земельних ділянок при наданні їх для суспільних потреб чи з мотивів суспільної необхідності (№2155) за пропозицією комітету за основу…</p>
<p>Добре, рейтингове голосування. Будь ласка, рейтингове голосування. Давайте проголосуємо&nbsp; рейтингове, проголосуємо.</p>
<p>&nbsp;</p>
<p>12:15:15</p>
<p>За-114</p>
<p>Я ставлю&nbsp; на&nbsp; голосування за пропозицією комітетів за основу 2155. Хто підтримує дану пропозицію, прошу проголосувати. Будь ласка,&nbsp; голосуємо.</p>
<p>&nbsp;</p>
<p>12:15:44</p>
<p>За-115</p>
<p>Рішення не прийняте. Законопроект відхилений.</p>
<p>Я зроблю усі зусилля для того, щоб його перевнести і щоб ми знову його розглянули, і буде повне сприяння.</p>
<p>Шановні колеги, згідно Регламенту я оголошую перерву на півгодини. Ми збираємося в&nbsp; 12:50 після перерви для продовження нашої роботи.&nbsp;</p>
<p>Дякую. До зустрічі.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>ГОЛОВУЮЧИЙ. Шановні колеги, 12:50. Час, відведений для перерви, завершений. Прошу народних депутатів заходити і займати робочі місця. Прошу блокуючих підходити до трибуни для продовження блокування трибуни.</p>
<p>Шановні колеги, хочу з вами порадитись по важливому питанню. Я прошу уваги в залі! Згідно Регламенту, коли є постанови про скасування рішень Верховної Ради&nbsp; України, згідно Регламенту, ми повинні їх ставити як невідкладні. До мене щойно надійшов з комітету проект Постанови про скасування рішення Верховної Ради&nbsp; України від 31 травня про прийняття&nbsp; в другому&nbsp; читанні та в цілому як закон проект Закону України про внесення змін до підрозділу V розділу XX "Перехідні положення" Податкового кодексу України щодо стимулювання розвитку ринку вживаних&nbsp; транспортних засобів.</p>
<p>Я не міг підписати даний закон до того моменту, поки ця важлива постанова не буде розглянута у Верховній&nbsp; Раді&nbsp; України. Я думаю, є потреба детально обговорити. Є потреба детально обговорити. Не провокуйте мене.</p>
<p>Наступна:&nbsp; проект Постанови про скасування рішення Верховної Ради&nbsp; України про прийняття в цілому як закону законопроекту 2506а, так само&nbsp; – 2506…07а, і також проект Постанови про скасування рішення Верховної Ради&nbsp; України про&nbsp; прийняття за основу та в цілому проекту Закону про судоустрій і статус суддів. Це чотири постанови, по яких ми мали би прийняти рішення Верховної Ради.</p>
<p>&nbsp;Шановні колеги, я хотів би попросити вибачення у представників агарного комітету, ми повинні це як невідкладне поставити. І я, з вашого дозволу, 1 хвилину Бакуменку дам&nbsp; слово для виступу.</p>
<p>Де він? Будь ласка, включіть мікрофон.</p>
<p>&nbsp;</p>
<p>12:55:04</p>
<p>БАКУМЕНКО О.Б.</p>
<p>Шановний пане Голово, шановні народні депутати, я від імені народних депутатів аграрного комітету прошу вас зняти з розгляду законопроекти аграрні, які в порядку денному, у зв'язку з тим, що нема депутатів і голосувати. І перенести ці, надважливі законопроекти, на наступний пленарний тиждень у вівторок або в четвер. Просимо це, звертаємося всі народні депутати аграрного комітету, прошу вас зробити це для нас.</p>
<p>&nbsp;</p>
<p>ГОЛОВУЮЧИЙ. Дякую. Ми почули вас. Тим більше, зараз має бути розгляд тих законопроектів.</p>
<p>Шановні колеги, зараз не обговорення. Я звернуся до вас, зараз у нас буде йти обговорення, всі зможуть виступити. Ви ж знаєте, я надаю слово всім, хто має.</p>
<p>Шановні колеги, я прошу перейти до розгляду проекту Постанови про скасування рішення Верховної Ради України від 31 травня про прийняття в другому читанні та в цілому, як закону, проекту Закону України про внесення змін "Перехідних положень" Податкового кодексу України щодо стимулювання розвитку ринку вживаних транспортних засобів. Є деякі думки, щоб ми розглянули це за скороченою процедурою.</p>
<p>Хто підтримує пропозицію розгляду за скороченою процедурою, прошу проголосувати. Будь ласка, голосуємо.</p>
<p>&nbsp;</p>
<p>12:56:36</p>
<p>За-50</p>
<p>Є політична воля залу розглядати в повному читанні даний законопроект. І я запрошую до доповіді народного депутата України Святоша Дмитра Володимировича, будь ласка.</p>
<p>Святош Дмитро Володимирович. Шановні колеги, надаю слово першому заступнику, поки Святош підійде, надаю слово першому заступнику голови Комітету з питань Регламенту та організації роботи Верховної Ради України Пинзеника Павла Васильовича. Прошу тишу в залі, важливий законопроект…</p>
<p>&nbsp;</p>
<p>12:57:22</p>
<p>ПИНЗЕНИК П.В.</p>
<p>Шановні колеги, в першу чергу зверну увагу шановних народних депутатів на те, що відповідно до статті 48 Регламенту Верховної Ради України такі питання розглядаються за скороченою процедурою і окремого процедурного рішення для цього пленарного залу не потрібно.</p>
<p>А тепер щодо суті питання: комітет на своєму засіданні 15 червні 2016 року розглянув проект Постанови Верховної Ради України про скасування рішення від 31 травня 2016 року. Про прийняття в другому читанні та в цілому як закону проекту Закону України про внесення змін до підрозділу 5 розділу ХХ "Перехідні положення" Податкового кодексу України щодо стимулювання розвитку ринку вживаних транспортних засобів. Внесений народним депутатам України Святашем Дмитром, реєстраційний 3251-П від 02.062016 року. Та його заяву до Голови Верховної Ради України від 2 червня 2016 року про скасування вище зазначеного рішення Верховної Ради України, оскільки було порушено вимоги Регламенту Верховної Ради України щодо процедури розгляду законопроектів у другому читанні.</p>
<p>Відповідно до поданих матеріалів стенограми ранкового пленарного засідання Верховної Ради України від 31 травня 2016 року комітет зазначив, що проект Закону про внесення змін до "Перехідних положень" Податкового кодексу (реєстраційний 3251) було розглянуто за процедурою другого читання, прийнято в другому читанні і в цілому. "За" проголосувало 237 народних депутатів, під час розгляду законопроектів звернень до головуючого із заявою про порушення Регламенту від народних депутатів і, зокрема, від народного депутата Святоша не надходило.</p>
<p>Згідно з частиною 8 статті 48 Регламенту комітет ухвалив висновок на проект Постанови 3251-П, в якому пропонує Верховній Раді України визначитися щодо прийняття чи відхилення зазначеного проекту Постанови шляхом голосування.</p>
<p>Колеги, ще раз нагадую, що питання по таким…</p>
<p>&nbsp;</p>
<p>ГОЛОВУЮЧИЙ. Дайте, будь ласка, можливість завершити, одну хвилину.</p>
<p>&nbsp;</p>
<p>12:59:35</p>
<p>ПИНЗЕНИК П.В.</p>
<p>Питання по таким постановам розглядається відповідно до 48 Регламенту за скороченою процедурою і окремого голосування щодо цього не потрібно. Дякую.</p>
<p>&nbsp;</p>
<p>ГОЛОВУЮЧИЙ. Дякую вам за роз'яснення.</p>
<p>Всупереч волі залу Регламент передбачає розгляд за скороченою процедурою, але сподіваюсь на активне і жваве обговорення. Я прошу включити запис на два – "за", два – "проти" по даному законопроекту. Будь ласка, прошу записатись.</p>
<p>Пастух Тарас Тимофійович, будь ласка.</p>
<p>&nbsp;</p>
<p>13:00:30</p>
<p>ПАСТУХ Т.Т.</p>
<p>Прошу передати слово Олегу Березюку.</p>
<p>&nbsp;</p>
<p>13:00:35</p>
<p>БЕРЕЗЮК О.Р.</p>
<p>Вельмишановний пане Голово, вельмишановні панове! Закон про зниження акцизів є чи не єдиним законом за півтора року Верховної Ради, який напряму віддає гроші людям в країні. І тому будь-які зволікання з підписанням цього закону є насправді злочин, прямий злочин проти людей і забирання грошей з їхніх кишень напряму.</p>
<p>Тому віддамо людям гроші. А сьогодні цей закон треба провалювати, цю постанову.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Блоку Петра Порошенка" Гудзенко Віталій Іванович, будь ласка.</p>
<p>&nbsp;</p>
<p>13:01:17</p>
<p>ГУДЗЕНКО В.І.</p>
<p>Дякую. Гудзенко Віталій, 92 виборчий округ. У мене прохання, запитання до Голови Верховної Ради. Сьогодні всі анонсували, що сьогодні в парламенті буде аграрний день. І оскільки в нас дуже мало сьогодні депутатів, у мене просто запитання до Голови Верховної Ради: коли внесеться в зал пройдений комітетом законопроект 3851-1? Це один аграрний закон, який влаштує всіх аграріїв країни. Дякую.</p>
<p>&nbsp;</p>
<p>ГОЛОВУЮЧИЙ. Дякую. Я тільки відреагую, бо до мене було звернення.</p>
<p>Щойно було звернення аграрного комітету про те, щоб зняти питання аграрного блоку. Я з повагою до аграрного комітету віднісся – і поставив згідно Регламенту постанови, які не потребують включення, які нами мають розглядатися невідкладно, як тільки вони попадуть до нас. І тому я поставлю ці питання, які потребують зараз розгляду. Дуже вам дякую.</p>
<p>І надаю слово Вознюку Юрію Володимировичу, "Народний фронт". Прошу включити мікрофон.</p>
<p>&nbsp;</p>
<p>13:02:21</p>
<p>ВОЗНЮК Ю.В.</p>
<p>Прошу передати слово Ігорю Гузю.</p>
<p>&nbsp;</p>
<p>13:02:26</p>
<p>ГУЗЬ І.В.</p>
<p>Шановні друзі! Ігор Гузь, 19 виборчий округ, Волинь.</p>
<p>Без перебільшення мільйони українців чекають прийняття цього замокну і підписання паном Парубієм і Президентом України Порошенком.</p>
<p>Вся спроби пана Святаша завалити законопроект, відтермінувати, я переконаний, не знайдуть підтримки в нашому залі, тому ми всі прекрасно розуміємо, як важко простому українцю сьогодні жити, цей закон дозволить ввозити&nbsp; фактично&nbsp; автомобілі з-за кордону, які будуть значно дешевші. Тому, шановні друзі я переконаний, що ми організовано&nbsp; завалимо пропозицію пана&nbsp; Святаша, Андрій Володимирович підпише, і Президента також не здригнеться рука підписати цей законопроект. Так що Святашу – ні, Закону про&nbsp; акцизи – так! Дякую.</p>
<p>&nbsp;</p>
<p>ГОЛОВУЮЧИЙ. Будь ласка… Я дам слово, товариство! Я всім дам слово.</p>
<p>Підійшов Головко. Будь ласка, прошу дати. Але по 3 хвилини давайте, повноцінний виступ. І потім дам Івченку, так саме 3 хвилини, повноцінний виступ. Будь ласка.</p>
<p>&nbsp;</p>
<p>13:03:47</p>
<p>ГОЛОВКО М.Й.</p>
<p>Михайло Головко, Всеукраїнського об'єднання "Свобода", Тернопільщина, 164-й виборчий округ.</p>
<p>Шановні виборці, те. що ми сьогодні розглядаємо, це всього-на-всього&nbsp; намагання групи АІС, яку представляє Дмитро Святаш, блокувати підписання Закону, який ми з великими потугами проштовхували через парламент, який саме є співавтором цього законопроекту, який багато депутатів підписалися, врешті таки представляти&nbsp; все ж таки українців, які сьогодні, на жаль, не можуть… не мають змоги купувати пристойні автомобілі.</p>
<p>Ми своїм законопроектом дали змогу тепер знизивши акциз на автомобілі, вживані до 2010 року, які зможуть тепер переважна більшість українців купити автомобілі. На жаль, ми… згідно даних Україна займає останнє місце по терміну, віку автомобілів. Нашим автомобілям в середньому більше 18 років, це найгірший показник в Європі. На душу населення купівельна спроможність автомобілів впала останні роки в принципі із 600 тисяч зменшилася до 200, потім… до 200 тисяч і це переважно з руки в руку перепродають, нові автомобіль всього-на-всього 5 тисяч в рік купують. Тобто люди не мають коштів, ми стали однією з найбіднішою державою і нацією в Європі, ми не маємо змоги купувати дорогі автомобілі, натомість лобісти, група Васадзе, яка сьогодні блокує це рішення, щоб вони не вступили в силу, не дає змогу по нормальним цінам людям купувати автомобілі, якісні європейські автомобілі. Наш закон, який ми так довго бились, нарешті прийняли.</p>
<p>Сьогодні наше завдання – провалити цю постанову, не дати, дати змогу все ж таки Голові Верховної Ради, Андрій Володимирович, ми сподіваємося, що ви підтримаєте і найшвидшим часом підпишете цей закон і дати на підписання законопроекту Президенту України, щоб цей закон врешті-решт вступив в силу і дати змогу Українцям купувати за доступними цінами автомобілі, бо в Європі автомобілі середні коштують 3 тисячі – 4 тисячі євро, у нас вони по 10, по 15 тисяч доларів, це є в той же час, коли українська нація є одна з найбідніших. Тому це неприпустимо.</p>
<p>Зараз наше завдання – все ж таки якомога швидше підписати цей законопроект і щоб він вступив в силу, а спроби Святоша ми маємо відхилити і постанову його провалити і не голосувати. Тому закликаю сьогодні депутатів не підтримувати цю постанову, бо вона є лобістська, вона розрахована проти народу, ми сьогодні маємо дати змогу людям їздити на безпечних, на якісних автомобілях, а не наші на черметі, на металобрухтах, які сьогодні, на жаль, українці їздять.</p>
<p>Тому прохання депутатів не підтримувати цю постанову.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Івченко 3 хвилини.</p>
<p>&nbsp;</p>
<p>13:06:42</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, ось дивіться що у нас відбувається в парламенті. Ми провалюємо закони про підвищення соціальних стандартів, які запропонувала "Батьківщина", 4316. Ми провалили закони проти збільшення фінансування, я маю на увазі ви, звичайно, проти збільшення фінансування всіх академій, в тому числі академії наук, педагогічних наук, медичних, які вчора виходили під Кабінет Міністрів і перекривали вулицю Грушевського.</p>
<p>Ми сьогодні не ставимо в порядок денний закони, які сьогодні потребують населення України, Закон, наприклад, про спадщину.</p>
<p>30 відсотків земель сьогодні не обліковується і не сплачується податків в місцеві бюджети. Ми не ставимо питання щодо повернення землі територіальним громадам вже півтора року, і всі чекають. Ми не ставимо питання про оподаткування. Натомість ми консолідуємось з вами, ми приймаємо рішення про те, щоби все ж таки зменшити акцизи на вживані авто для того, щоб наші громадяни могли користуватися такими ж авто, але за цінами рівними, як це в Польщі, в Словаччині чи в Німеччині.</p>
<p>Що з'являється? З'являється постанова від групи "Відродження. Так я хочу запитати, чи вони відстоюють інтереси людей, інтереси народу, чи вони відстоюють інтереси корпорації. Якщо так, то хай вийдуть і скажуть, якої саме корпорації. Чи вони поєднують свою професійну діяльність.</p>
<p>Я вважаю, колеги, що нам сьогодні вкрай важливо провалити цю постанову і нарешті-решт сказали: якщо в Верховній Раді будуть керувати олігархічні групи, то цей парламент більше ні на що не буде здатний. Якщо ми прийняли закон про людей, ми не маємо права робити крок назад. Я дякую. Прошу всіх провалити постанову і показати, що тоді, коли ми дійсно об'єдналися навколо цього закону, ми і сьогодні можемо прийняти консолідоване рішення.</p>
<p>Натомість, пан Андрій, прошу вас закони сьогодні, які дуже важливі, які сьогодні потребує, в тому числі і аграрне середовище, щоб ви дійсно зняли з порядку денного. Не потрібно сьогодні відігруватися на аграріях. Перший закон ми вже провалили, не потрібно. Аграрний комплекс дає майже 15 мільярдів, 37 відсотків валової експортної виручки. Він сьогодні годує всю країну. Давайте виважено ставитись тоді, коли ми формуємо порядок денний, а особливо, коли ми ставимо на голосування закони. А цей закон, коли ми мали прийняти рішення про вирішення питання щодо відчуження земель для суспільної необхідності, він дуже важливий для розвитку наших громад, міст, об'єднаних сіл і селищ. Ми його провалили, і тепер ми будемо думати, як знову його швидко провести.</p>
<p>Шановні колеги, давайте об'єднаємося. І "Батьківщина" завжди буде підтримувати такі речі, що стосуються конкретного громадянина і людини. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від Радикальної партії Олега Ляшка надається слово Чижмарю. Будь ласка, включіть мікрофон.</p>
<p>&nbsp;</p>
<p>13:09:51</p>
<p>ЧИЖМАРЬ Ю.В.</p>
<p>Фракція Радикальна партія Олега Ляшка, Юрій Чижмарь.</p>
<p>Однозначно, що ця постанова, яка сьогодні виноситься, це є фактор лобізму, коли деякі депутати лобіюють компанії яким надаються пільгові умови на виробництві. Але я хотів би зауважити про те, що сьогодні для більшості українців автотранспортні засоби це не розкіш, це спосіб заробити якісь гроші сьогодні, десь когось підвезти, обслужити власний бізнес. І тому ті захмарні ціни, які ми сьогодні маємо на автотранспортні засоби, ні в якому випадку не дають їм можливість зробити власну справу, і заробити якісь кошти, адже ті соціальні стандарти, які в Україні, вони аж ніяк не відповідають потребам сьогодення.</p>
<p>Наша фракція однозначно не підтримуватиме цю постанову.</p>
<p>Але я би хотів нагадати ще про один законопроект, який сьогодні внесено урядом у Верховну Раду під номером 4683, де на підтримку тої ж лобістської, ну, в кавичках сказано автомобільної групи, хочуть увести норму, коли усі автомобілі, які будуть переобладнуватися на газові установки повинні отримати згоду у виробника. Тобто, якщо машина не українського виробництва, то отримувати її треба за кордоном. Зрозуміло, що більшість українських громадян, які сьогодні не можуть корупційні ціни платити за бензин, 23-24 гривні вже сьогодні, які не можуть вже сьогодні оплачувати дизель по 20 гривень вже сьогодні, вони переходять на газові установи, причому, що газ це українського виробництва, це вироблено в Україні і сплачують по 8 гривень, по 7 гривень. Але ми і цю можливість їм сьогодні обрізаємо тільки на те, щоб підтримати лобістські інтереси однієї з компаній, яка за 25 років не те, що не розвинула український автомобільний ринок, а зробила одну-єдину модель, яка, до речі, в Росії продається за значно нижчою ціною, ніж в Україні.</p>
<p>Тому, я би просив усіх вас, ми повинні підтримати простих людей, які сьогодні на транспорті не шикують, це не "мерседеси", це не "BMV", це не "ренджровери", це прості автомобілі, які вони хочуть отримати за меншою ціною і дати можливість їм вільно і пересуватись, і обслуговувати власний бізнес.</p>
<p>Тому ми не підгримуємо цю постанову. І просимо на майбутнє всі ці лобістські закони провалювати, давайте не забувати про потреби простих громадян. Тому що тарифи зросли на опалення, на комунальні послуги, це уряд не бачить, відбирають дешевий газ це теж не бачать, біоетанол український не розвивають, але тим не менше дають можливість імпортерам бензинів, дизелів заробляти надприбутки на українських громадянах. Тому прошу цю постанову провалити і відповідно дати оцінку таким діям нашим депутатам із зали.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Кривенко. 3 хвилини.</p>
<p>&nbsp;</p>
<p>13:12:29</p>
<p>КРИВЕНКО В.М.</p>
<p>Шановні колеги, шановний головуючий,&nbsp; Віктор Кривенко, Народний Рух України. Ця проблема має два аспекти.</p>
<p>Перше. Нам, безумовно, треба&nbsp; цей законопроект&nbsp; якомога швидше підписувати і в ці важкі часи хоча б щось показувати людям, що їм допомагає&nbsp; в житті&nbsp; Верховна Рада і їм стає краще і легше.&nbsp; Але паралельно, і саме цим,&nbsp; мабуть,&nbsp; викликано і термін дії цього закону 2 роки, нам треба займатися&nbsp; розвитком нашого власного&nbsp; автопрому.</p>
<p>Подивіться на Словаччину. Країна 20 років тому&nbsp; була країною виключно агротуристичною. Через правильну політику, через індустріальні парки, через застосування правильних інструментів таких як&nbsp; плата за&nbsp; створення робочого місця, куча&nbsp; інших&nbsp; інструментів, вони створили&nbsp; країну, яка&nbsp; є номером 1 по виробництву&nbsp; автомобілів на душу&nbsp; населення в світі.&nbsp; Подивіться на Туреччину, локалізували&nbsp; 38 автовиробників. Бразилія –&nbsp; 58 автовиробників і&nbsp; ще й&nbsp; "Ембрайр". Таїланд.&nbsp; Якщо ми&nbsp; хочемо&nbsp; бути&nbsp; не лише агровидобуваючою і сировино видобуваючою&nbsp; країною,&nbsp; нам треба приймати ті закони, які у нас є по індустріальним паркам, які вже зараз&nbsp; ініційовані моїми колегами, і розвивати нашу індустрію. А це закон треба підписувати якомога швидше, а постанову провалювати.</p>
<p>Друге питання. Як співавтор Закону 3822, це не квоти для української пісні на радіо, це життєвий простір для української пісні, я хотів подякувати всім колегам депутатам, всім співавторам і хотів подякувати активній громадськості, це і Тарас Шамайда, і "Музбат", і дуже багато інших організацій. І показати, щоб вся Україна бачила, ось перелік українських&nbsp; пісень, це понад&nbsp; 100 сторінок, де кожен рядочок – це гурт і пісня, які з двох боків списані, що у нас дуже багато прекрасних творчих обдарованих&nbsp; колективів "С.К.А.Й", "Біла Вежа", Христина Панасюк, десятки, "Kozak System".&nbsp; Тому&nbsp; сьогодні&nbsp; дуже визначальний&nbsp; день для нашої держави. Я всіх вітаю з великим святом&nbsp; і дякую Голові&nbsp; Верховної Ради, що він долучився, дякую&nbsp; всім колегам депутатам, що&nbsp; проголосували цей&nbsp; законопроект. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Зараз –&nbsp; Каплін, будь ласка. Потім – Горват. Після Капліна – Горват і Юринець. Добре.&nbsp;</p>
<p>&nbsp;</p>
<p>13:14:41</p>
<p>КАПЛІН С.М.</p>
<p>Вельмишановні українці, нарешті прості українські люди будуть їздити на&nbsp; простих європейських автомобілях. І за 25 років, я думаю, це перший реальний законопроект, на який спромоглася Верховна Рада України і простий український народ нарешті реально відчує, що Верховна Рада України хоч щось за ці 25 років зробила для простої людини.</p>
<p>Шановні громадяни, шановні колеги, оце і є справжньою декомунізацією, коли на наших дорогах стане менше "девяток", "восьмерок", "волг", "нив" і інших радянських автомобілів і стане більше "Skoda", "BMW", нехай і середнього класу, "мерседесів" нехай і середнього класу, на яких будуть їздити прості українці.</p>
<p>Що стосується дій олігархічних груп, які засіли у Верховній Раді, то я хочу вам сказати от, що. Очевидно, що є лише одне рішення як розвивати український автопром. Очевидно, є лише одне рішення як очистити український парламент від спруту, гідри і шайки олігархів – це негайні перевибори українського парламенту. і потім силами нових, молодих, ідеологічних партій, зокрема, такої партії як Партія простих людей, яка обрала для себе ідеологію соціал-демократії, європейської соціал-демократії, націоналізувати український автопром, націоналізувати українське машинобудування, забрати назад українському народу в державу все те, що дісталося нам ще від Радянського Союзу, що наші діди, баби, наші рідні побудували для нашої держави і передали незалежній Україні. На жаль, нова влада всі діючі і попередні уряди не спромоглися побудувати жодної фабрики, жодного заводу, і не побудують з такими урядами і з такими парламентами.</p>
<p>Тому наше завдання сьогодні – зібрати в кулак політичну волю, зробити абсолютно все, щоб нам наступні десятки років не було соромно перед українцями, перед своїм народом, саморозпуститися і дати шанс новим політичним силам, новим молодим лідерам і новим партіям, дати шанс будувати нову країну, дати шанс відновити міць держави, дати шанс для простої української людини. Вперед на вибори і тоді таких законів буде не один, як зараз за 25 років, а десятки, сотні і кожен служитиме простим українцям.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я бачу, є багато виступаючих і я буду поступово давати слово всім, хто&nbsp; має бажання&nbsp; виступити.</p>
<p>Зараз&nbsp; Горват, &nbsp;будь ласка. Потім – Юринець. Потім: Соловей, Івченко. Я всім дам слово, товариство.&nbsp; Будь ласка, Горват.&nbsp;&nbsp;</p>
<p>&nbsp;</p>
<p>13:17:39</p>
<p>ГОРВАТ Р.І.</p>
<p>Доброго дня, шановні колеги! Я&nbsp; пропонував би всім сьогодні відреагувати на цю постанову одного із представників автолобі - червоною кнопкою. Чому? Тому&nbsp; що законопроект&nbsp; 3257 – це тільки початок&nbsp; боротьби з автолобі в нашій державі. Це закон, який має наповнити бюджет і закон, який іде назустріч&nbsp; людям. Ніхто не має права&nbsp; забороняти людині вільно обирати на якому автомобілі вона має їздити. Я, нарешті, думаю, що з вступленням цього&nbsp; закону в дію (адже&nbsp; 237 депутатів&nbsp; два тижні тому підтримали цей закон), ми, нарешті,&nbsp; перестанемо боятися на вулицях, на наших дорогах смерті від "жигулів", від "москвичів" і від "волг" – від автомобілів, де немає аербеків, від автомобілів, які залізними бамперами&nbsp; збивають наших пішоходів і велосипедистів на вулицях, і після того люди дістають травми. Одна справа збити залізним бампером, а друга справа – збити пластмасовим бампером. Одна справа: лоб в лоб "Москвич"–"Фольцваген" – виживають ті, що у "Фольцвагені". А друга справа: "Москвич"–"Жигулі" – помирають всі. Тому закордонні машини&nbsp; розраховані на те перше, щоб зберегти життя людини.</p>
<p>Друге. Закордонні машини не старі і оновлять український парк.</p>
<p>Я закликаю всіх нажати червону кнопку і наша фракція&nbsp; теж не буде підтримувати цю постанову. Я вірю в те, що закон найшвидше буде підписаний паном Парубієм і якнайшвидше буде підписаний&nbsp; Президентом, адже саме за електронної ініціативи, петиції, до Президента України цей закон почав крокувати в життя і ми бачимо, зараз він уже на виході. Я надіюся, що він за два тижні, місяць вступить в силу і наші громадяни зможуть вільно купити собі кожен автомобіль, який йому&nbsp; по душі.</p>
<p>Дякую колегам. Будемо нажимати червону.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Героям Слава!</p>
<p>Дякую вам. Будь ласка, Оксана Юринець, потім – Соловей, так.</p>
<p>&nbsp;</p>
<p>13:19:51</p>
<p>ЮРИНЕЦЬ О.В.</p>
<p>Оксана Юринець, 117 виборчий округ місто Львів. Насправді сьогодні хочу підтримати колег, в тренді буде червоний колір і саме цей колір треба нажимати за цю постанову. Але хочу наголосити ще одне, що саме автор цієї постанови великим потоком інфільтрату в адрес українців виливав на різних засобах масової інформації в Інтернет виданнях. Це буде&nbsp; червоний колір хамству, цинізму і того всього, що він намагався зробити, він відтягнув собі трошки часу, може це йому додало щастя або до життя.</p>
<p>Але я хочу вас всіх закликати, підтримайте сьогодні тих українців, які на це дуже довго чекали. Для Роберта Горвата це закон, який, він сказав, його життя і перебування тут, в цьому парламенті. Це важливо, що якщо б кожен з нас розібрав собі по одному моменту тому, який треба змінити в нашій державі, я думаю, що ми б швидко змінили цю країну. Червоний колір, прошу всіх проголосувати. Дякую.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Давайте, в мене є прохання Соловей, потім Матвієнков, а потім Кодола и Березняк, потім Ільченко, щоб ми отак по залу йшли по рівному.</p>
<p>Я перепрошую, Соловей, будь ласка.</p>
<p>&nbsp;</p>
<p>13:21:08</p>
<p>СОЛОВЕЙ Ю.І.</p>
<p>Юрій Соловей, 89 виборчий округ Гуцульщина і Покуття. Шановні колеги, законопроект 3251, який ми нещодавно прийняли, це один з небагатьох прикладів, коли Верховна Рада приймає рішення не у вузьких інтересах певних фінансово-промислових груп, а приймає рішення, яке стосується мільйонів українців. Бо законопроект 3251, він законопроект за останні 15 років, по суті, єдиний, який відкрив доступ простій пересічній людині в нашій державі купити автомобіль, вживаний у Європі, завезти його сюди в Україну і не сплачувати космічне мито, яке він, на жаль, змушений був сплачувати протягом останніх років.</p>
<p>Більше того, цей законопроект дозволяє автомобіль зробити не розкішшю для української сім'ї, а елементарним атрибутом, як це є давним-давно у кожній європейській сім'ї. І ті аргументи, що нібито цей законопроект вбиває вітчизняний автопром, навпаки, шановні колеги, до того часу, поки у нас будуть діяти так звані ці заборонні імпортні мита, у нас ніколи не появиться вітчизняного автопрому, бо у нас новий автомобіль, який коштує в Європі 10-12 тисяч євро сьогодні коштує 20 тисяч євро. І тому як тільки ми&nbsp; приймемо, Президент підпише цей законопроект, єдиним способом продати нові автомобілі це перенести виробництво в Україну, розмістити їх тут і зробити ціну на новий автомобіль 10-12 тисяч євро, які є сьогодні в цілому світі.</p>
<p>І тому, коли ці постанови появляються такими народними депутатами як Святош, які мають прямий вплив на свій бізнес, які лобіюють ці всі речі, то&nbsp; це є приклад просто не цивілізованого лобізму в інтересах конкретних людей і абсолютно не в інтересах українців.</p>
<p>Я вважаю, що кожен з нас повинен сьогодні натиснути червону кнопку, висловити свою позицію проти, зупинити цей шлях, відкрити можливість, щоб спікер парламенту підписав даний закон, направив його на підпис Президенту. Я впевнений, що Президент України підпише в найкоротший час цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Зараз від "Опозиційного блоку" Матвієнков.</p>
<p><i>&nbsp;</i></p>
<p>13:23:37</p>
<p>МАТВІЄНКОВ С.А.</p>
<p>Матвиенков, 57 округ, город Мариуполь, "Оппозиционный блок". Уважаемые коллеги, вы знаете, я внимательно слушаю то, что происходит сейчас в зале. Действительно, весь парламент в едином порыве сейчас осуждает, принятое, вернее, подготовленное постановление и&nbsp; предлагает его дружно завалить, вопросов нет. Но мне, честно говоря, как депутату, который не первый созыв в парламенте очень жаль нашего депутатского и парламентского времени. Если у нас на сегодняшний день нет возможности принимать законодательные акты давайте работать в другой форме парламентаризма, а не заниматься вот тем, чем мы занимаемся сейчас – это первое.</p>
<p>И второй вопрос. То, что касается самого законопроекта, к сожалению за эти два года, которые вот сейчас мы работаем&nbsp; мы практически не говорили здесь о поддержке собственного товаропроизводителя. Я понимаю данный вопрос очень сложный и не простой, но речи о поддержке собственного&nbsp; товаропроизводителя, речи о создании рабочих мест, речи о пополнении доходной части бюджета, речи о пополнении того же Пенсионного фонда, налоговых фондов, которые сегодня у нас есть, к сожалению, абсолютно не было.</p>
<p>Вы же смотрите, что происходит в стране? Два миллиона людей практически безработные, 5 миллионов людей&nbsp; нашли работу за&nbsp; пределами Украины, 7 миллионов из 12-13 миллионов трудоспособного населения в Украине. 2 миллиарда на сегодняшний день задолженность по заработной плате. Мы радуемся чему-то, тому, что мы откроем какую-то нишу. Да вопросов нет, давайте сделаем. Но давайте же параллельно развивать собственное производство, давайте, в конце концов, рассматривать и поворачиваться к таким вещам, которые когда-то мы принимали: поддержание машиностроения, поддержка легкой промышленности, поддержка металлургии. Были законы об экспериментах, были другие наработки, которые проводились. Ну, давайте, в конце концов, с Кабмином садиться вместе, нарабатывать эти вещи. Ноль на сегодняшний день. Не даст это позитивного результата. До тех пор, пока мы сейчас будем вот заниматься вот подобными вещами, не будет эффекта от работы парламента в подобном виде. Извините, пожалуйста. Спасибо.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Кодола. Включіть мікрофон.</p>
<p>&nbsp;</p>
<p>13:25:37</p>
<p>КОДОЛА О.М.</p>
<p>Олександр Кодола, 209 виборчий округ, Чернігівщина. Я хочу звернутися до всіх українців. Ви знаєте, що саме ця постанова депутата Святаша блокує ухваленим нами фактично революційний законопроект про здешевлення автомобілів для кожного українця. Ви знаєте, що наша команда була ініціаторами разом з колегами з усіх демократичних фракцій цього законопроекту.</p>
<p>Саме тому я закликаю припинити обговорення, не голосувати за постанову автомобільного лобі, "завалити" цю постанову і дати можливість Голові Верховної Ради підписати закон, ухвалений нами всіма, про здешевлення автомобілів. Закликаємо Президента України&nbsp; підписати закон – і надати доступніші автомобілі кожному українцю. Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Підберезняк Вадим, будь ласка.</p>
<p>&nbsp;</p>
<p>13:26:30</p>
<p>ПІДБЕРЕЗНЯК В.І.</p>
<p>Шановні колеги, я вважаю, що ми не повинні лишати права наших громадян користуватися "волгами", "жигулями" і так далі. Ми повинні підняти економічний рівень наших громадян для того і до того рівня, щоб вони могли собі дозволити користуватися іншими автомобілями. Тому що, як тільки ми це зробимо, всі громадяни не дозволять самі собі їздити на "жигулях", вони самі собі дозволять їздити на "жигулях", вибачаюсь, на "мерседесах", на "фольксвагенах", на "тойотах" та інших надійних автомобілях. І наш автопром автоматично буде підніматися до міжнародного рівня. Дякую.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; Євтушок. І прошу вибачення, що я сказав Івченко. Євтушок, будь ласка, мікрофон.</p>
<p>&nbsp;</p>
<p>13:27:28</p>
<p>ЄВТУШОК С.М.</p>
<p>Сергій Євтушок, фракція "Батьківщина". Шановний Андрій Володимирович, те, що сьогодні в порядку денному зараз ми розглядаємо цей проект&nbsp; постанови Святаша говорить лише про те,&nbsp; що ви маєте бажання негайно підписати той закон, який був ухвалений парламентом, який давав можливість нашим громадянам знизити акциз і купити дешевше авто. Це дуже добре. я хочу, щоб ви прокоментували відповідно до Конституції України, відповідно до Закону України "Про Регламент", що саме зараз відбувається в залі. А саме: що з колегами за їхнім поданням&nbsp; (величезного авторського колективу) добре напрацьованого закону, який давав цю можливість для наших громадян, проголосували цей закон, але ж знайшовся серед наших колег депутат, і це явно лобіст автопрому, який чітко зафіксував&nbsp; в секретаріаті постанову, яка блокує підпис Голови Верховної Ради, а також підпис Президента України, закону. Тому я хотів би, шановні колеги, щоби всі зрозуміли, тому що бачу, хтось запитує,&nbsp; що саме відбувається і чи потрібно голосувати.</p>
<p>Зараз даний документ потрібно проголосувати червоними кнопками лише того, що він розблокує&nbsp; підпис Голови Верховної Ради і підпис Президента країни.</p>
<p>Також я хочу другу частину свого виступу присвятити іншому процесу, який, на жаль, відбувається в Україні. За нашою інформацією Кабінет Міністрів України своєю постановою розподілив фінансовий ресурс&nbsp; мажоритарним депутатам, які лояльні до влади і голосують разом з&nbsp; більшістю, по 12 мільйонів гривень. Це реальний поділ депутатів на сорти, а&nbsp; також це реальний поділ&nbsp; і людей, які представляють ці депутати. Невже ті люди, яких представляють депутати з&nbsp; опозиції, мажоритарщики не можуть направити&nbsp; фінансовий ресурс для&nbsp; розвитку своїх громад? Для того, щоби там будували садочки, школи, об'єкти соціальної інфраструктури, дороги. Невже ми можемо в цей час, коли навіть у Януковича таких не було процесів застосовувати ці механізми, які дадуть можливість ще більше підголосовувати владі.</p>
<p>Тому я хочу, Андрій Володимирович, звернутися до вас. Якщо є і має місце такий факт, що тим депутатам-мажоритарникам, які підголосовують більшості, виділяють по 12 мільйонів гривень на округи, а іншим, які є в опозиції також мажоритарники, на їхні округи не направляється нічого, розібратися і не ділити парламент на сорти, а людей також позбавляючи їх права направляти фінансовий ресурс на їхні потреби.</p>
<p>&nbsp;</p>
<p>ГОЛОВУЮЧИЙ. Шановні колеги, я, з вашого дозволу, візьму 30 секунд часу. В залі ще появились приблизно 7 бажаючих виступити, колеги, ми просто ніколи не дійдемо до відхилення тої постанови.</p>
<p>Колеги, давайте ми ще, хто від фракцій не виступав, дамо. Колеги, но ми ж реально… Потім репліки по 30 секунд. Добре? репліки по 30 секунд.</p>
<p>Зараз від фракцій ще не виступала Радикальна партія, "Самопоміч" не виступала. Потім короткі репліки і переходимо до голосування.</p>
<p>Будь ласка, Олег Ляшко, потім – Острікова.</p>
<p>&nbsp;</p>
<p>13:31:06</p>
<p>ЛЯШКО О.В.</p>
<p>Олег Ляшко, Радикальна партія. Безумовно приємно, що парламент нарешті розглядає законопроект, який дасть можливість українцям менше платити за ввезені імпортні автомобілі. Але давайте ми подивимося на ситуацію по-іншому.</p>
<p>25 років незалежності в Україні проводили радикально неправильну економічну політику, ми перетворили Україну на сировинний придаток, у нас в структурі надходжень валюти 95 відсотків від проданої сировини, ми мали найпотужнішу науку, найпотужніші промислові, військово-технічні підприємства, тощо. Сьогодні цього немає. Учора ми читаємо повідомлення – українця призначають головним інженером провідної європейської компанії "Airbus", ми запрошуємо варягів сюди в Україну, бо, мовляв, ми українці самі не здатні навести лад у своєму домі.</p>
<p>Тому, шановні колеги, давайте не ставити воза попереду кобили, якщо ми хочемо, щоб наші українці їздили не лише на дешевих автомобілях, а на якісних дорогих автомобілях, у них повинно бути одне – гроші, зарплата і робочі місця. Що для цього треба?</p>
<p>Перше – радикальна зміна економічної політики, тому що ви вирішуєте проблему поверхово, не дивлячись її суть. Хто може взяти в кредит у банку, коли відсоткова ставка по кредитах 30 відсотків? Хто може почати власний бізнес, коли людина, щоб поставити кіоск, треба три роки ходити за ліцензіями, за дозволами. І він ще нічого не заробив, а до нього вже семеро стоять із ложкою. Хто платитиме податки в цій країні, коли вищі посадові особи держави виводять кошти за кордон, ховають в офшорах, не платять податків? Натомість платять пенсіонери, натомість платять безробітні, натомість платять усі, хто не може себе захистити.</p>
<p>Який інвестор, який бізнес прийде в Україну, коли ми маємо в парламенті "шарікових", які кажуть: "Все націоналізувати, отобрать и поделить". Надо не відбирати і ділити, а треба створювати додану вартість, треба створювати робочі місця, треба створювати сприятливий інвестиційний клімат. Ми прийняли Закон про підтримку металургії. Президент наклав вето, мовляв, ми лобіюємо інтереси металургів. Від доходів валюти в Україну завдяки проданому металу ми маємо стабільну гривню. Коли ми продаємо за кордон метал, зерно і всяке інше, і напівфабрикат, ліс вивозимо, ми забираємо робочі місця в наших людей, в наших українців. Ми з вами сьогодні не те, що Європу не доженемо, ми з вами скоро африканські і азіатські країни не доженемо з цією політикою, яку проводить нинішня влада останні 24 роки.</p>
<p>Тому я звертаюся до всіх вас. Треба радикально міняти економічну політику держави. Ставку на власного виробника, максимально сприятли… <i>(Оплески)</i></p>
<p>&nbsp;</p>
<p>ГОЛОВУЮЧИЙ. Будь ласка, Острікова. І потім репліки, короткі репліки. Будь ласка.</p>
<p>&nbsp;</p>
<p>13:34:18</p>
<p>ОСТРІКОВА Т.Г.</p>
<p>Шановні колеги, хочу звернути вашу увагу, що підставою для подання народним депутатом Святашем вказаної постанови, яку ми розглядаємо, стало порушення Регламенту. При цьому цей депутат з групи "Відродження", яка звісно "дуже думає про людей України і про їх добробут", він, мабуть, забув, як група "Відродження" абсолютно з порушеннями численними норм Закону України "Про Регламент України", голосувала за зміни до Податкового кодексу, не бачачи цих змін, голосувала за поправки до Податкового кодексу до поправок з голосу, голосувала за Закон України про Бюджет на 2016 рік, якого ніхто не бачив. І при тому жодних постанов про скасування результатів вони тоді не подавали, тому що мабуть мали наперед чітко домовлений інтерес свій у цих законах. А цей закон, 3251, який здешевлює імпортні авто для всіх людей, він позбавляє їх інструментів шантажу всіх автомобілістів України, тому що надвисоке податкове навантаження, яке вони завжди закладали в Податковий кодекс і завжди контролювали, щоб воно там зберігалося, воно сприяло тому, що українці вимушені купувати у них і їм подібних китайський автопром по ціні європейських авто середнього класу. І цим законопроектом раз і назавжди покладений цьому край.</p>
<p>А ті аргументи, які я зараз чую від колег про Словаччину, про інші держави сусіди, так я хочу колегам сказати, що в Словаччині податкове навантаження на нові автомобілі імпортні, які імпортуються і на автомобілі, які були у використанні, однакове. Так само, як в Польщі, так само, як в Естонії, так само, як в Угорщині, їх бюджети від цього не втратили. Тому мені дивно зараз чути від колег, що цей законопроект, одним із аргументів, що він призведе до втрат бюджету. В пояснювальній записці чітко зазначено, що за даними Державної фіскальної служби, українці перетнули в режимі транзиту кордон України на автомобілях 61 з лишнім тисячу раз. Це, що реальні перетени? Ні. Вони вимушені. Ми людей товкнули в схеми завозити авто в режимі транзиту, не розмитнювати або розмитнювати, платячи хабарі митникам, по різних схемах, по частинах, двигуни окремо, а інші, там, корпуси окремо. І від цього бюджет втрачає, а наповнюються кармани митників і таких депутатів, подібних Святашу. Ми повинні раз і назавжди цьому покласти край.</p>
<p>Голосуємо проти цієї постанови. І передаємо законопроект на майданчик Президента. Нехай підписує і нехай закон набирає чинності.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я пропоную вже переходити до прийняття рішень.</p>
<p>Короткі репліки: Рибак, Барна. Все, дві останні репліки. По хвилині, будь ласка.</p>
<p>&nbsp;</p>
<p>13:37:15</p>
<p>РИБАК І.П.</p>
<p>Шановні колеги, голосуючи проти цієї постанови, ми створюємо робочі місця в Україні, на шиномонтажах, станціях технічного обслуговування. Шановні колеги, прошу всіх проголосувати проти цієї постанови.</p>
<p>І стосовно репліки саме про виділення коштів по соціально-економічному розвитку на деякі із регіонів України. Та хочу сказати, ті голови адміністрацій такі як у мене, до прикладу, в Путильському районі Чернівецької області не подали жодної пропозиції до Кабінету Міністрів стосовно фінансування свого регіону і своїх сіл, своїх шкіл, і тому подібне. Тому якраз вся відповідальність повинна лежати на таких людях, які розкрадають у Карпатах ліси, а голова адміністрації разом з своїм зятем кришує ці всі речі. От якраз на цих людях повинна лежати відповідальність за те, що їхні регіони не отримають жодної копійки на фінансування соціально-економічного розвитку.</p>
<p>Голосуємо проти цієї постанови.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Останній заключний виступ Барни включіть. І прошу депутатів зайти в зал, приготуватись до прийняття рішення. Будь ласка, Барна.</p>
<p>&nbsp;</p>
<p>13:38:19</p>
<p>БАРНА О.С.</p>
<p>Я хотів би звернутися до тих власників, автодилерів, олігархів, власників великого автомобільного бізнесу, що дуже прошу вас не плутати інтереси вітчизняного товаровиробника, інтереси людей із власною кишенею. І якщо ви так дбаєте про власного товаровиробника, то перекладіть задниці з імпортних "мерседесів" на вітчизняні "таврії" і інші.</p>
<p>А відносно тез, то можна сказати дуже просто: народу – доступний автомобіль, податки – правдиві для олігархів, на російські автомобілі і комплектуючі – додаткове мито, російських лобістів – перерахувати до сепаратистів і садити, і тоді буде слава Україні. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, переходимо до прийняття рішення. Я прошу народних депутатів заходити в зал, займати робочі місця. Проводимо рейтингове чи відразу до прийняття рішення, колеги?</p>
<p>&nbsp;</p>
<p>ЛЯШКО О.В. <i>(Із залу)</i> Зразу голосуємо. Зразу голосуємо.</p>
<p>&nbsp;</p>
<p>ГОЛОВУЮЧИЙ. Зразу голосуємо. Добре, раз така вимога є. Я прошу зайняти робочі місця, приготуватись до прийняття… Прошу… Сигнальне, я кажу, чи проводити? Я прошу. Колеги, приготуватись… <i>(Шум у залі)</i></p>
<p>Я прошу переходити до прийняття рішення, колеги. Отже, я ставлю на голосування проект Постанови про скасування рішення Верховної Ради України від 31 травня 2016 року про прийняття в другому читанні та в цілому як закону.. проекту Закону України про внесення змін до підрозділу 5 розділу ХХ "Перехідні положення" Податкового кодексу України щодо стимулювання розвитку ринку вживаних транспортних засобів номер 3551. Хто… 3251, так. 3251-П (для стенограми). Хто підтримує дану постанову прошу голосувати. Будь ласка,&nbsp; колеги, голосуємо.</p>
<p>&nbsp;</p>
<p>13:40:54</p>
<p>За-1</p>
<p>Один голос "за". Рішення не прийняте.</p>
<p>Постанова відхилена, я прошу Апарат… по фракціях, по фракціях, будь ласка. Я прошу Апарат Верховної Ради принести закон прямо в зал,&nbsp; я його підпишу прямо в залі при всіх, колеги. Постанова відхилена – це відкриває шлях для того, щоб ми змогли підписати закон і ввести його в дію.</p>
<p>Наступний на порядку денному у нас серед тих законів, які маємо ставити як невідкладні, проект Постанови про скасування рішення Верховної Ради України від 02 червня 2016 року про прийняття за основу та в цілому проекту закону про судоустрій і статус суддів. І я надаю слово для доповіді народному депутату України Шухевичу Юрію-Богдану Романовичу, будь ласка,&nbsp; пане Юрій.</p>
<p>&nbsp;</p>
<p>13:41:51</p>
<p>ШУХЕВИЧ Ю.Р.</p>
<p>Шановні депутати! Проект Постанови, який подається на ваш розгляд прийнятий мною, підписаний мною, підготовлений, а також депутатом Надією Савченко. Річ в тому, що при розгляді цього законопроекту про статус суддів… судоустрій і статус суддів були допущені серйозні порушення Регламенту. Ці порушення Регламенту&nbsp; полягали в тому, що не можна розглядати за основу і в цілому законопроект, який має більше 100 статей. Вказаний законопроект має 160 статей. Не можна в цілому розглядати закон, якщо є заперечення депутатів. Пан Віктор Пинзеник подав&nbsp; таке заперечення, виступив з трибуни і подав заяву&nbsp; на ім'я Голови Верховної Ради.</p>
<p>Крім того, були застереження трьох фракцій. Крулько від "Батьківщина" сказав, що тільки в першому. Єгор Соболєв –&nbsp; так само (від&nbsp; "Самопомочі"). І буле ще заперечення, я не пам'ятаю, хто виступав від "Волі народу". Отже ж це дає підставу&nbsp; такі порушення для того, щоби постанову… написати про відхилення цього голосування і поставити на нове голосування. За основу, до другого читання.</p>
<p>Панове,&nbsp; не смішіть себе перед&nbsp; світом і давайте, як вже приймати такі закони про судоустрій, то будемо приймати їх цивілізовано, а не поспіхом, на-ура, демагогією займаючись.</p>
<p>Прошу підтримати нашу постанову.</p>
<p>&nbsp;</p>
<p align=center>Веде засідання заступник Голови Верховної Ради України СИРОЇД О.І.</p>
<p>&nbsp;</p>
<p>13:43:50</p>
<p>ГОЛОВУЮЧИЙ. Дякую.</p>
<p>Прошу записатися: два – "за", два – "проти". Я перепрошую, від комітету Павло Пинзеник.</p>
<p>&nbsp;</p>
<p>13:44:03</p>
<p>ПИНЗЕНИК П.В.</p>
<p>Шановний головуючий! Шановні колеги! Комітет з питань Регламенту&nbsp; розглянув проект Постанови (реєстраційний номер 4334-П) за авторством народних депутатів Юрія-Богдана Шухевича та Надії Савченко. Згідно з вимогами статті 48 Регламенту процедура скасування рішення Верховної Ради України передбачає, зокрема, звернення народного депутата України до головуючого на пленарному засіданні з заявою про порушення Регламенту Верховної Ради України. Ми розглянули подані матеріали, стенограму пленарного засідання від 2 червня і зазначили у своєму висновку, що проект Закону про судоустрій і статус суддів (реєстраційний 4734) було прийнято за основу і в цілому за пропозицією Комітету з питань правової політики та правосуддя, яка була підтримана 281 народним депутатом&nbsp; України. Комітет, звичайно, привернув увагу, що під час розгляду законопроекту мали місце порушення Регламенту Верховної Ради України, про які зазначав зокрема у своїй доповіді і автор законодавчої&nbsp; ініціативи пан Юрій-Богдан Шухевич, і на увагу головуючого&nbsp; на пленарному засіданні на ці порушення звертали також народні&nbsp; депутати України Крулько, Соболєв, Мельничук, Пинзеник Віктор Михайлович.</p>
<p>Згідно з частиною восьмою статті 48 Регламенту Верховної Ради України комітет&nbsp; ухвалив висновок на проект Постанови 4734-П і пропонує Верховній Раді України визначитися&nbsp; щодо&nbsp; прийняття&nbsp; чи відхилення зазначеного&nbsp; проекту&nbsp; постанову&nbsp; шляхом голосування.&nbsp; Дякую&nbsp; за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу провести запис: два – "за", два – "проти".&nbsp;&nbsp;&nbsp;</p>
<p>Прошу надати слово&nbsp; Олені Матузко, "Блок Петра Порошенка".</p>
<p>&nbsp;</p>
<p>13:46:05</p>
<p>МАТУЗКО О.О.</p>
<p>Прошу передати слово&nbsp; Владиславу Голубу.</p>
<p>&nbsp;</p>
<p>ГОЛОВУЮЧИЙ. Народний депутат Владислав Голуб, "Блок Петра Порошенка".</p>
<p>&nbsp;</p>
<p>13:46:13</p>
<p>ГОЛУБ В.В.</p>
<p>Дякую, колеги. Владислав Голуб, 197 виборчий округ, фракція "Блоку Петра Порошенка", Черкащина.</p>
<p>Ви знаєте, ми прийняли нещодавно нову редакцію Закону про&nbsp; судоустрій та статус суддів. Зокрема цим законопроектом ми, дійсно, робимо судову реформу, яка є чи не нагальніша&nbsp; для нашої держави. І я просив би все ж таки шановних колег&nbsp; зважати на те, що якщо ми не проведемо&nbsp; цю судову реформу і не імплементуємо цей закон в життя, то надалі ця вся закостеніла корупційна система правосуддя буде і надалі залишатися. Тому я все ж таки закликаю наших колег зважати на ці речі і все ж таки запустити процес зміни судоустрою, запустити процес люстрації суддів, які ми&nbsp; повинні це змінити заради того, щоб впроваджувати реформи в Україні.</p>
<p>Щиро дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Запрошую до слова народного депутата Надію Савченко,&nbsp; "Батьківщина".</p>
<p>&nbsp;</p>
<p>13:47:13</p>
<p>САВЧЕНКО Н.В.</p>
<p>Народні депутати, я не хочу, щоб ви&nbsp; подумали, що я, або пан Шухевич&nbsp; проти європейських реформ в судовій системі&nbsp; України. Ми проти того, щоб вони відбувалися як і все в нашій країні: швидко, нахрапом, необдумано і через коліно. Цей закон треба було приймати до першого читання і вичитувати, і поправляти&nbsp; його, щоб він не був сирим. Якісь законопроекти можуть бути сирими і це ще&nbsp; пробачить Україна. Але такі важливі стратегічні&nbsp; як реформа судової системи – не можуть бути напіввідсирівшими.</p>
<p>Ви вже в першому читанні, хоч ви і сказали, що поправки будуть,&nbsp; але ви вже&nbsp; прописали настільки негідні елементи в цьому&nbsp; законі, наприклад такі як судові пенсії, судові зарплати суддям – це не зупиняє від корупції. Мене судив російський суд, в якого такі самі високі зарплати і так само наших українців судить, але справедливого суду там немає, і це ніколи не виправить ситуацію. Я хочу, щоб ви обдумали і до першого читання його можна розглядати, але не відразу.</p>
<p>&nbsp;</p>
<p>ГОЛОВУЮЧИЙ. Дякую.&nbsp;</p>
<p>Запрошую до слова народного депутата Олександра Кодолу,&nbsp; "Народний фронт".</p>
<p>&nbsp;</p>
<p>13:48:19</p>
<p>КОДОЛА О.М.</p>
<p>Олександр Кодола. Я передаю слово своєму колезі і одному з ініціаторів судової реформи&nbsp; Леоніду Ємцю.</p>
<p>&nbsp;</p>
<p>ГОЛОВУЮЧИЙ. Прошу, народний депутат Леонід Ємець, "Народний фронт".</p>
<p>&nbsp;</p>
<p>13:48:29</p>
<p>ЄМЕЦЬ Л.О.</p>
<p>Дякую.</p>
<p>Леонід Ємець, "Народний фронт", місто Київ. Шановні колеги, дозвольте, я все-таки нагадаю історію того як ми прийшли до прийняття&nbsp;&nbsp; цього закону. Ви пам'ятаєте, що&nbsp; фракція&nbsp; "Народний фронт" ще на першому читанні змін до Конституції в частині&nbsp; судової реформи чітко заявила, що ці зміни без відповідного закону на реалізацію цих змін до Конституції, вони будуть неповноцінні. І цей законопроект був написаний, і за цим законом запроваджені унікальні для української ситуації заходи. Надзвичайно радикальні заходи такі як: звільняються судді Верховного Суду, ліквідується&nbsp; Вищий господарський суд, ліквідується Вищий адміністративний суд, ліквідується Вищий цивільний суд, запроваджується три декларації для судді&nbsp; і навіть якщо він візьме хабар, він вже не зможе його витратити, запроваджується Громадська рада доброчесності, яка буде слідувати за проведенням конкурсів і реалізації&nbsp; дотримання перевірки відповідних цих трьох&nbsp; декларацій.&nbsp;</p>
<p>Я абсолютно підтримую, що в нормальній ситуації нам варто було б пройти перше і друге читання, і потім виходити на зміни до Конституції. Але, на жаль, ми отримали те, що отримали. Наша вимога була єдина і дуже проста, проголосувати в цілому до змін до Конституції, бо ми усвідомлюємо, що вся ця суддівська мафія ніколи б не дала через своїх представників в українському парламенті, без підтримки Президента, з його вимогою проголосувати зміни до Конституції, ніколи б не дала проголосувати цей закон в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Запрошую до слова народного депутата Сергія Мельничука, "Воля народу".</p>
<p>&nbsp;</p>
<p>13:50:15</p>
<p>МЕЛЬНИЧУК С.П.</p>
<p>Шановні колеги, шановні глядачі і особливо шановні слухачі радіо, ніхто не бачить, що твориться зараз в залі, а в залі зараз твориться те, що немає людей, немає депутатів, які змогли б проголосувати за цю постанову. Мені напоминає це, як ми голосували за те, що стоїть група популістів, яка біля трибуни, коли треба було голосувати, вони винесли саме в середу, коли найменше людей в залі, вони винесли тоді на голосування, і саме зараз знову виноситься постанова. Треба виносити такі рішення саме тоді, коли можна проголосувати. А ті коробки пусті, які ви принесли, і ви піаритеся на них, теж заберіть, будь ласка. А постанову потрібно було вам сьогодні не виносити на голосування, а винести саме тоді, коли в залі буде достатня кількість людей.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>МЕПЛЬНИЧУК С.П. Я підтримую саме нашого колегу Юрія Шухевича.</p>
<p>&nbsp;</p>
<p>ГОЛОВУЮЧИЙ. Зараз я дам від фракції ще, хто не виступив і тоді Віктор Пинзеник. Прошу, Єгор Соболєв "Самопоміч".</p>
<p>&nbsp;</p>
<p>13:51:33</p>
<p>СОБОЛЄВ Є.В.</p>
<p>"Самопоміч" підтримує цю ініціативу Юрія Шухевича і Надії Савченко. До всіх колег, які вважають цей закон добрий, давайте зараз проголосуємо за очищення судів і звільнимо суддю, який в часи Януковича очолював Вищий господарський суд. Подання на звільнення судді Татькова лежить в парламенті з грудня минулого року. Я не розумію, чому зараз червень і ми не можемо за це проголосувати?</p>
<p>Прохання до головуючої і прохання до всіх колег в парламенті взяти і вигнати цього суддю. Це буде реальним кроком, який буде підтверджувати щирість слів.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Олег Ляшко, Радикальна партія.</p>
<p>&nbsp;</p>
<p>13:52:31</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги, давайте не дурити власних громадян. Немає в Україні незалежного суду і незалежного правосуддя. Якби в Україні була реально діюче Національне антикорупційне бюро, незалежний суд, незалежна Генеральна прокуратура, то наші правоохоронні органи за прикладом правоохоронних органів Європи і світу розслідували б офшорні скандали, розслідували б корупційні скандали, притягали б до відповідальності вищих посадових осіб держави. Натомість ми бачимо небажання ні парламенту, ні влади розслідувати ці скандали.</p>
<p>Ті закони, які ви протягнули, вони не дають реальну незалежність судової системи, бо Вища рада юстиції, Вища кваліфікаційна комісія суддів сформовані під впливом Президента, точно так же, як Президент Порошенко захотів отримати монопольний вплив на склад нової Центральної виборчої комісії. Тому все, що робить влада, підпорядковане одній меті: щоб за гроші людям рішали питання, а вони рішатимуть по бєспрєдєлу і через телефонне право. Хочете отримати незалежний суд – познімайте апарати урядового зв'язку в кабінетах суддів.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>13:53:42</p>
<p>ГОЛОВУЮЧИЙ. Дякую вам.</p>
<p>Будь ласка, Долженков. Прошу дати слово.</p>
<p>&nbsp;</p>
<p>13:53:50</p>
<p>ДОЛЖЕНКОВ О.В.</p>
<p>Дякую. Фракція "Опозиційний блок" також не голосувала за Закон України "Про судоустрій і статус суддів", тому що це кричущий випадок насправді в залі Верховної Ради України, коли такий системний законопроект, якими б гаслами він не обґрунтовувався, але він голосувався а основу і в цілому. Які наслідки від цього законопроекту? Це неконституційне позбавлення повноважень всіх суддів, відповідно протягування цих суддів через власні фільтри: так званої Громадської ради доброчесності, які не зрозуміло, за якими ознаками, будуть формуватися. Не зрозуміло, за якими ознаками буде визначатися, хто в нас доброчесний, хто в нас порядний, хто в нас професійно підкований, або компетентний, або не компетентний. Зазначені законопроекти ми не можемо, не маємо права приймати, особи, які в більшості в цій залі взагалі не мають юридичної фахової освіти, зараз судити про того, про те, чи дотримують вони закони, чи не дотримують вони закони при прийняті того чи іншого судового рішення. Звичайно це грубе порушення Регламенту, яке ми повинні виправляти, і, звичайно, реформувати поступово судову систему.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Віктор Пинзеник, Левченко і на тому завершуємо. Добре, Ємець, але це останні три виступи.</p>
<p>Будь ласка, Віктор Пинзеник.</p>
<p>&nbsp;</p>
<p>13:55:02</p>
<p>ПИНЗЕНИК В.М.</p>
<p>Шановні народні депутати, саме порушенням Регламенту я можу пояснити те, що сталось з цим законом.</p>
<p>Ніхто не заперечує проти норм, які стосуються реформи правосуддя в Україні, суддівської системи. Але в цьому законі прийшли норми, яким немає жодного економічного, ні морального виправдання. Цим законом зафіксовані безпрецедентні розміри заробітної плати, заробітної плати, яка майже в 200 разів перевищує мінімальну заробітну плату. Цим законом відновлені спеціальні пенсії в розмірі 90 відсотків заробітку, це майже максимальні пенсії 270 тисяч гривень. Це ганьба, що ми допускаємо такий діапазон коливань, коли більшість громадян України отримують пенсії і заробітні плати на рівні 1 тисячі гривень. Після цього закону в Україні введений новий стандарт чесності, виявляється чесність в Україні можна купити за 300 тисяч гривень. Чесність не купується і не продається.</p>
<p>Тому, шановні колеги, порушення Регламенту…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, завершити.</p>
<p>&nbsp;</p>
<p>13:56:14</p>
<p>ПИНЗЕНИК В.М. Порушення Регламенту спричинило те, що я не мав змоги скористуватися можливістю дати правку до закону. І я переконаний, багато колег підтримали б недопустимість таких норм в Законі "Про статус суддів".</p>
<p>Тому я прошу підтримати колег, закон, постанову, яку внесена нашими колегами: Шухевич і Савченко.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Юрій Левченко, потім Ємець.</p>
<p>&nbsp;</p>
<p>13:56:38</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. По-перше, про яку зміну до, яке очищення судів і про яку боротьбу з корупцією може іти мова, коли, приймаючи цей закон, який нібито покликаний на такі речі, Верховна Рада України порушує Закон, Закон України "Про Регламент Верховної Ради України". Тобто Верховна Рада – найвищий законодавчий орган, порушує &nbsp;закон, який сама ухвалювала, але при цьому розповідає, що порушує цей закон для того, щоб інші закони не порушувались. Це ж маячня насправді. Це зразу дає належну оцінку цьому закону. Це по-перше.</p>
<p>А по-друге, для тих, хто говорить про те, яка якісна ця реформа, насправді цей закон іде на виконання абсолютно жахливих змін до Конституції, згідно яких українські громадяни незабаром не будуть мати жодного доступу взагалі до судів, тому що не зможуть забезпечити захист себе в судах, згідно яких суддя буде вирішувати, чи є судовий спор юридичним спором чи не юридичним, і може сказати, що будь-який спірний юридичний, і людей відфутболити. І згідно яких консервується діюча Вища рада юстиції до 19 року, через яку, власне кажучи, призначать ще більш лояльних суддів, ніж зараз є. От…</p>
<p>&nbsp;</p>
<p>ГОЛОВУЮЧИЙ. Дякую вам. І заключний виступ – Леонід Ємець. І переходимо до прийняття рішення. Будь ласка.</p>
<p>&nbsp;</p>
<p>13:57:54</p>
<p>ЄМЕЦЬ Л.О.</p>
<p>Дякую.</p>
<p>Шановні колеги, хочу нагадати, що саме цим законом ми звільняємо не лише пана Татькова, якого вже дійсно два роки Вища кваліфкомісія, Вища рада юстиції ніяк не можуть довести до українського парламенту, щоб ми могли прийняти рішення про звільнення цього одіозного керівника господарського суду. Цим законом ми звільняємо його не менш одіозного заступника пана Ємельянова, звільняємо нарешті з посади судді.</p>
<p>А з приводу спецпенсій можу сказати, що, вибачте, ми тут уже законом нічого не можемо вирішити, бо Конституційний Суд минулого тижня прийняв рішення, яким так детально прописав питання пенсій для суддів, між іншим, на звернення Верховного Суду, що тут уже нічого не можна зробити. Тому я вважаю, що наступним нашим законопроектом і вимогою має бути повне звільнення суддів Конституційного Суду, які приймали рішення, яким повернули повноваження Януковичу, через що загинули наші хлопці на Майдані, і через що сьогодні відбувається війна в Луганську і Донецьку.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, обговорення завершене. І ми переходимо до прийняття рішення.</p>
<p>Репліку Юрію Шухевичу. Будь ласка, включіть, 1 хвилину, мікрофон Шухевичу.</p>
<p>&nbsp;</p>
<p>13:59:12</p>
<p>ШУХЕВИЧ Ю.Р.</p>
<p>Я хочу звернутися до вас. Тут я чую, багато говорять про досконалість цього закону. Що він вирішить все. Так я хочу сказати: а давайте домовимося так, не якщо на протязі кількох місяців хтось буде давати з тих, що голосує за зміни то я не скажу "куля в лоб", але хай покладе депутатський мандат. Голосує за такий прекрасний закон, то потім немає права змінювати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги! Я ставлю на голосування проект Постанови про скасування рішення Верховної Ради України від 2 червня 16-го року про прийняття за основу та в цілому проекту Закону про судоустрій і статус суддів, №4734-П. Хто підтримує дане рішення прошу проголосувати. Голосуємо, колеги.</p>
<p>&nbsp;</p>
<p>14:00:26</p>
<p>За-72</p>
<p>Рішення не прийняте. Постанова відхилена.</p>
<p>Шановні колеги, я хочу ще прочитати оголошення.</p>
<p>Відповідно до статті 60 Закону України "Про Регламент Верховної Ради України" повідомляю про створення у Верховній Раді України восьмого скликання міжфракційного депутатського об'єднання "Маємо право". Керівником цього об'єднання обрано народного депутата України Купрія Віталія Миколайовича.</p>
<p>І, колеги, як і обіцяв, публічно при всьому залі я ставлю підпис під Законом про внесення змін до підрозділу п'ять розділу ХХ "Перехідні положення" Податкового кодексу України щодо стимулювання розвитку ринку вживаних транспортних засобів. Зробимо нашим людям доступнішим. <i>(Оплески) </i>Підпис поставлений. <i>(Оплески) </i>Вітаю, шановні колеги!</p>
<p>Ранкове засідання Верховної Ради України оголошую закритим. О 16 годині зберемося для продовження нашої нелегкої, але такої потрібної для Батьківщини роботи.</p>
<p>Дякую вам. До зустрічі о 16:00.&nbsp;&nbsp;</p>
