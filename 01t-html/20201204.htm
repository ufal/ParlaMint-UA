Стенограма пленарного засідання
04 грудня 2020
<div>
<p align=center>ЗАСІДАННЯ ДВАДЦЯТЕ <a name=Temp></a></p>
<p align=center>Зал засідань Верховної Ради України</p>
<p align=center>04 грудня 2020 року, 10 година</p>
<p align=center>Веде засідання Голова Верховної Ради України РАЗУМКОВ Д.О.</p>
<p><b> </b></p>
<p>10:06:43</p>
<p>ГОЛОВУЮЧИЙ. Шановні колеги, будь ласка, підготуйтесь до реєстрації. Розпочинаємо нашу роботу. Я розумію, що велика кількість наших колег зараз на підході. Будемо сподіватися, що їм вдасться нормально потрапити на своє робоче місце. Підготуйтесь до реєстрації, будь ласка.</p>
<p>Шановні колеги, поки ми не розпочали реєстрацію, є пропозиція, щоб ми не втрачали час. У нас з вами був запланований наступний порядок розгляду питання "години запитань до Уряду": це виступ міністра Степанова, запитання від депутатських фракцій та груп, а в кінці - час для запитань до Прем'єр-міністра України.</p>
<p>Якщо ви не заперечуєте, якщо не буде заперечувати пан Прем'єр-міністр Денис Анатолійович, ми почнемо з запитань до Прем'єра. Єдине прохання, оскільки немає зараз міністра охорони здоров'я, звертатися з інших позицій, тому що він зможе відповісти самостійно на зону своєї відповідальності. <i>(Шум у залі)</i></p>
<p>Де він? Я думаю, що ви також проходили через кордон і ви бачили. <i>(Шум у залі) </i>Дивіться, зі мною точно не варто сперечатися, хто раніше на роботу приходить. Я о 7:30 тут, можу вас запросити. Дякую.</p>
<p>Не буде заперечень? Тоді, будь ласка, прошу реєструватись. Нагадую, реєстрація відбувається натисканням зеленої кнопки, першої зліва. <i>(Шум у залі) </i>Сергію Володимировичу, як завжди.</p>
<p></p>
<p>10:08:40</p>
<p>У залі зареєстровано 126 народних депутатів України. Пленарне засідання Верховної Ради України оголошую відкритим.</p>
<p>Будь ласка, запишіться на запитання до Прем'єр-міністра. Від народних депутатів.</p>
<p>Ті, хто запитував тільки що "а як?" Для того, щоб відкрити засідання, немає мінімальної кількості народних депутатів для прийняття рішення – 226.</p>
<p>Колтунович Олександр Сергійович.</p>
<p></p>
<p>10:09:23</p>
<p>КОЛТУНОВИЧ О.С.</p>
<p>Дякую. Шановні колеги, шановний пане Прем'єр-міністре! Я хотів би звернути увагу на ряд важливих моментів. У нас на сьогоднішній день є складна ситуація по виплаті заробітної плати. Ми маємо абсолютний антирекорд - там майже уже 3,8 мільярда гривень. Ну, я нагадаю, що ця цифра, коли ви заходили, була там менше 3, а коли уряд Гончарука заходив, ще менше. Тому, як будете вирішувати питання щодо виплати заборгованості по заробітній платі? Це раз.</p>
<p>Друге. Представники, депутати-мажоритарщики від нашої фракції, представники Донецької області, наполягають на тому, що ті кошти, які ми виділяли в обсязі 1,4 мільярда гривень для погашення заборгованості працівникам вугільної промисловості, вони їх уже два тижні ще не отримали. Коли до них дійдуть ці кошти?</p>
<p>І третє. Нас цікавлять сценарії конкретні щодо того, яким чином будемо ми працювати в грудні-січні місяці, як буде жити країна, які будуть заходи обмежувального характеру, для того щоб ми розуміли взагалі, і люди, в якому ми світі живемо.</p>
<p>Дякую. І прошу з цифрами.</p>
<p></p>
<p>10:10:33</p>
<p>ШМИГАЛЬ Д.А.</p>
<p>Доброго дня, шановні народні депутати! Отже, стосовно заборгованості по зарплаті. Стосовно державних підприємств, робота профільними міністерствами ведеться щоденно для того, щоб заборгованість гасилась. Стосовно заробітної плати шахтарів, був проголосований відповідний законопроект. В середу уряд прийняв відповідні рішення щодо розподілу коштів, які передбачається отримати від "Укртранснафти" і "Укрнафти" відповідно, і 1,4 мільярда гривень, які передбачаються на виплату державної частини заробітної плати шахтарям, однозначно будуть виплачені протягом найближчого часу.</p>
<p>Стосовно ситуації в грудні-січні. Сьогодні міністр охорони здоров'я заявив про те, що медична система витримує в грудні місяці навантаження, хоча вони надзвичайно високі і надзвичайно важко працювати медикам, але ми можемо допустити, що протягом грудня місяця посилення карантинних заходів не буде необхідності здійснювати. Тобто дальше ми будемо говорити про січень місяць. Я сьогодні, презентуючи закони про підтримку малого бізнесу і підприємців, доповім детальніше про ці кроки і ці плани, які ми здійснюємо.</p>
<p>Дякую.</p>
<p></p>
<p>ГОЛОВУЮЧИЙ. Гончаренко Олексій Олексійович.</p>
<p></p>
<p>10:12:10</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановний пане Прем'єр-міністр, маю два запитання до вас.</p>
<p>Перше. Я цитую ваш виступ по стенограмі Верховної Ради від 6 листопада: "До кінця листопада стоїть завдання, щоб більше 42 тисяч ліжок були з відповідним постачанням кисню". Повідомляю вам, пане Прем'єр-міністр, ваше завдання не виконано: 31 тисяча ліжок, за моїми даними. Повідомте всій країні, скільки ліжок на 1 грудня було, і яку відповідальність хто понесе, що їх немає.</p>
<p>І друге запитання. Ви вчора в інтерв'ю сказали: Кабмін працює над проектом тотального тестування на COVID-19. Вчора ж міністр охорони здоров'я Степанов у прямому ефірі зі мною сказав, що все це брехня і ніякого тотального тестування ніхто робити не буде. Вибачте, у вас що там, шизофренія в уряді якась менеджментська? Хто керує урядом? Чи буде, чи не буде тотальне тестування, чи готуєте ви відповідну постанову?</p>
<p>Дякую. Хотілося, щоб вся країна почула відповідь.</p>
<p></p>
<p>10:13:18</p>
<p>ШМИГАЛЬ Д.А.</p>
<p>Стосовно забезпечення ліжками. Медична система абсолютно готова до того, щоб приймати ту кількість хворих, яка сьогодні є, ліжка підготовлені. Якщо рівняти ситуацію на той момент, коли починався карантин, і сьогодні, кількість ліжок перевищує вдвічі на сьогоднішній день ту кількість хворих, яка знаходиться в наших лікарнях. Крім цього, кількість ліжок, забезпечених підведеним киснем або кисневими концентратами, забезпечує сьогодні можливість надавати медичні послуги всім хворим, які цього потребують.</p>
<p>Стосовно хвороби і діагнозу, який ви ставите. Прошу бути коректним, коли ви висловлюєтеся, щоб ми з вами не вступали в перепалки, і ставитися з повагою до уряду.</p>
<p>Конкретні цифри і про тотальне тестування, якого, зокрема, вимагала і Верховна Рада у своїй постанові до уряду, попрошу доповнити, доповісти міністра охорони здоров'я Степанова Максима Володимировича.</p>
<p></p>
<p>10:14:42</p>
<p>СТЕПАНОВ М.В.</p>
<p>Перше. Такі висловили, як брехня і все решта, – це виключно ваш лексикон. Тому я прошу не вживати, що я нібито вам таке говорив. В уряді ми вже неодноразово говорили, є чіткий план по тестуванню, є чітка стратегія по тестуванню щодо збільшення ПЛР-тестування. Це перше.</p>
<p>І друге: щодо запровадження тестів на антиген, так званих експрес-тестів, на які були виділені кошти. Вони вже поступили, вже почали ми їх розподіляти по регіонах, і ми суттєво збільшуємо кількість тестувань.</p>
<p></p>
<p>ГОЛОВУЮЧИЙ. Папієв Михайло Миколайович. <i>(Шум у залі)</i></p>
<p>Шановні колеги, не кричіть, будь ласка.</p>
<p>Папієв Михайло Миколайович.</p>
<p></p>
<p>10:15:20</p>
<p>ПАПІЄВ М.М.<b> </b></p>
<p>Дякую. "Опозиційна платформа – За життя".</p>
<p>Пане Прем'єр-міністр, дивіться, у нас дуже велика кількість народних депутатів України, які вже перехворіли на COVID і які прекрасно знають реальну ситуацію в медичній сфері України. Лікарі сьогодні і медичні сестри знаходяться без грошей, без заробітних плат, без ліків. Оте, що ви говорите, знаєте, таке враження, що ви з космосу. А тут є реальні люди, які на місцях бачать реальну ситуацію, бачать, що ви обманюєте людей. Це така ж сама ситуація, як з фізичними особами-підприємцями, які зараз зібралися під Верховною Радою України. І фактично люди сьогодні, які очікували би, як в Європі, як в усьому світі державної допомоги в ці скрутні часи, вони лишилися сам-на-сам. Крім того, ви ще і знищуєте їх.</p>
<p>От у мене просте питання до вас. Що ви можете сказати підприємцям, які під Верховною Радою України?</p>
<p></p>
<p>10:16:33</p>
<p>ШМИГАЛЬ Д.А.</p>
<p>Не зрозумів вашого питання. Попрошу його конкретизувати.</p>
<p></p>
<p>ГОЛОВУЮЧИЙ. На жаль, немає можливості додатково надати час.</p>
<p>Бурміч Анатолій Петрович. Можете передати Михайлу Миколайовичу.</p>
<p></p>
<p>10:16:51</p>
<p>БУРМІЧ А.П.</p>
<p>Прошу передати слово Шуфричу Нестору Івановичу.</p>
<p></p>
<p>ГОЛОВУЮЧИЙ. Шуфрич Нестор Іванович.</p>
<p></p>
<p>10:17:01</p>
<p>ШУФРИЧ Н.І.</p>
<p>Дякую. Пане головуючий, у мене запитання до міністра охорони здоров'я і до уряду в цілому. Можливо, хоч Прем'єр щось буде знати.</p>
<p>Скажіть, будь ласка, зараз вакцина "Супутник V" поставляється в більше ніж 50 країн світу. Пфазерівська вакцина починає використовуватись у Великобританії вже з понеділка, а в Німеччині – перед Різдвом католицьким. Коли ми отримаємо і звідки вакцину?</p>
<p>І друге питання. Мій колега - народний депутат України в п'ятницю здав тест в державній клініці, ще в середу не мав результатів. Ми бачимо суттєве зменшення хворих. З чим це пов'язано? Це "чудо святого Йоргена", як в тому відомому фільмі, чи все ж таки недостатність тестування або покриття реальної інформації?</p>
<p>Дякую за увагу.</p>
<p></p>
<p>10:18:18</p>
<p>СТЕПАНОВ М.В.</p>
<p>Дякую за запитання.</p>
<p>Перше. Те, що стосується вакцинації. Україна отримає вакцину близько 8 мільйонів доз по глобальній ініціативі COVAX, до 7 грудня у нас підписання відповідних документів. Я думаю, що термін отримання цієї вакцини – це кінець І - початок ІІ кварталу. Окрім того, ми знаходимося на стадії фіналізації домовленостей з компаніями, світовими компаніями-виробниками вакцин, які вже закінчили проведення відповідної третьої фази клінічних випробувань (це в тому числі і компанія Pfizer, яку ви сьогодні згадували) щодо поставки вакцин у нашу країну. Теж розраховуємо ми їх отримувати, починаючи з ІІ кварталу наступного року.</p>
<p>Тепер те, що стосується по тестуванню. Дійсно, у нас інколи виникають проблеми в тих чи інших клініках, в тих чи інших лабораторних центрах, в тих чи інших містах, і ми з вами про це говорили свого часу, Несторе Івановичу. Тому, з великою повагою, будь ласка, передайте мені, якої саме клініки це стосується, тому що цілком по країні ми в багатьох містах цю проблематику, термін тестування було вирішено. Інколи у нас виникають такі проблеми. Ми про це відверто говоримо, нічого не приховуємо.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Чайківський Іван Адамович.</p>
<p></p>
<p>10:19:50</p>
<p>ЧАЙКІВСЬКИЙ І.А.</p>
<p>Прошу слово передати Лубінцю.</p>
<p></p>
<p>ГОЛОВУЮЧИЙ. Лубінець Дмитро Валерійович.</p>
<p></p>
<p>10:19:56</p>
<p>ЛУБІНЕЦЬ Д.В.</p>
<p>Шановний Прем'єр-міністр! Лубінець Дмитро Валерійович, депутатська група "За майбутнє". От ви ображаєтесь на народних депутатів за наше формулювання. А скажіть нам, будь ласка, як реагувати? От таке враження, що міністри між собою не спілкуються. Один міністр каже - карантин вже потрібно вводити, інший каже - не потрібно вводити. Ви як Прем'єр-міністр сказали - карантин вихідного дня. Три тижні експериментували над країною, над малим, середнім бізнесом, потім самі прийшли до того, що це неефективно, відмінили.</p>
<p>Люди чекають конкретних планів. Перше: конкретна дата, якщо потрібно вводити повний карантин. Друге: що буде відбуватися з "Укрзалізницею", з громадським транспортом? Люди планують новорічні свята, відпустки умовні. Ви можете їх заспокоїти і сказати: у нас план є? І третє, саме головне: що оцей період, карантин, не просто так зупинити країну, а що ви будете за цей час робити? Ви поїдьте на рівень районів, а не великих міст і подивіться, що в лікарнях: там люди гинуть, немає кисню, обладнання...</p>
<p></p>
<p>ГОЛОВУЮЧИЙ. Дякую.</p>
<p>Денис Анатолійович.</p>
<p></p>
<p>10:21:10</p>
<p>ШМИГАЛЬ Д.А.</p>
<p>Дякую. План є дуже чіткий, абсолютно по етапах, по кожній дії він вивірений. Ми дивимося на те, що роблять всі країни світу, зокрема маємо і свої нововведення, жодних експериментів, все надзвичайно ретельно прораховується. Використовуються всі можливості наукової системи, аналітичних центрів українських і урядових. І всі рішення приймаються на підставі чітких розрахунків, я вас в цьому запевняю. Можете доєднуватися і приймати в цьому участь.</p>
<p>Ведеться комунікація на сьогоднішній день з головами громад, з головами обласних державних адміністрацій. Ми чітко розуміємо потреби і застереження регіонів щодо тих або інших обмежень. Я вже сказав, в грудні місяці ми не плануємо, окрім ось існуючих на сьогодні обмежень, які стосуються помаранчевої зони, в якій находиться Україна, посилювати інші карантинні заходи. Можемо так прогнозувати, що медична система витримає, і сьогодні міністр охорони здоров'я про це повідомляв.</p>
<p>Якщо говорити про запровадження жорсткіших заходів, то, очевидно, що якщо буде погіршення ситуації, то ми можемо підняти це питання на початку січня, і також сьогодні я про це буду говорити. Конкретика заходів, вона буде озвучена в середу на урядовому засіданні.</p>
<p>Стосовно, чи буде працювати транспорт. Так, транспорт буде працювати. І авіакомпанії, і залізниця, міський транспорт закривати не планується навіть при більш жорсткому обмеженні карантинному. Тобто всі наукові дослідження показують, що транспорт не є основним джерелом поширення, активного поширення цієї пандемії.</p>
<p></p>
<p>ГОЛОВУЮЧИЙ. Цимбалюк Михайло Михайлович.</p>
<p></p>
<p>10:23:19</p>
<p>ЦИМБАЛЮК М.М.</p>
<p>Шановний пане Прем’єр-міністр України, у мене два запитання.</p>
<p>Перше. Всі ми і вся держава пам'ятає минулі вихідні, коли страшна звістка прийшли з Жовківської районної лікарні на Львівщині, де загинуло двоє людей у зв'язку з надзвичайною подією – відсутності електроенергії.</p>
<p>Запитання до вас як до керівника виконавчої гілки влади. Яку відповідальність чи покарання понесли керівники місцевого органу виконавчої влади? Не керівник РДА, тому що Жовківської РДА вже не буде, і ця посада йде під скорочення, а конкретно ті, які відповідають за цей напрямок. Не робіть крайнім голову…вірніше, керівника районної лікарні, бо районної ради вже де-юре не існує, бо це вже Львівський район. І я хотів би, щоби не чекали результату діяльності правоохоронних органів. Люди чекають відповіді, хто вже поніс…</p>
<p></p>
<p>10:24:34</p>
<p>ШМИГАЛЬ Д.А.</p>
<p>Я почну з того, що висловлю співчуття родинам загиблих. Це дійсно трагедія. Це урок, який мають врахувати всі наші лікарні і всі наші виконавчі і місцеві органи влади, для того щоби подібні речі не повторювалися.</p>
<p>Буквально напередодні я особисто проводив нараду з керівниками областей і регіонів, і наголошував на тому, що необхідно сьогодні вжити всіх заходів для стабільного електропостачання лікарень і постачання кисню на ліжко-місця. Всі відповідні дії уряду і доручення здійснені і здійснюються. Іншого шляху, ми живемо в демократичній, але в державі, де дотримуються закони, порушена відповідна кримінальна справа, і до її завершення, ви чудово це знаєте і розумієте як колишній працівник правоохоронних органів, розголошення будь-яких матеріалів слідства неприпустимо, лише слідчий може оголошувати ці речі, триває і кримінальна справа. Я переконаний, і буду тримати це на особистому контролі, що винні особи в смерті пацієнтів будуть покарані.</p>
<p>Я також попрошу Міністерство внутрішніх справ доповнити по даній ситуації.</p>
<p></p>
<p>ГОЛОВУЮЧИЙ. Дякую.</p>
<p>Час для запитань до Прем?єр-міністра вичерпаний. Повертаємося до стандартної процедури. Я прошу на трибуну пана міністра охорони здоров'я. Максим Володимирович Степанов, будь ласка.</p>
<p>І, шановні колеги, ми трохи так сумбурно розпочали, я забув привітати нашого колегу. Сьогодні день народження у Лопушанського Андрія Ярославовича. Я бажаю здоров'я, бажаю від себе, від вас щастя, успіхів і досягнень.</p>
<p></p>
<p>10:26:31</p>
<p>СТЕПАНОВ М.В.</p>
<p>Доброго дня, шановні українці! Я прошу вашої уваги, зараз я буду говорити про працівників української медицини. Я прошу вашої поваги до медиків - наших героїв, які щодня рятують тисячі життів українців, а сьогодні частина з них стала живим щитом між коронавірусною хворобою і українським народом. І сьогодні ці люди, десятки тисяч медиків, знаходяться на межі, вони хотіли б вийти під стіни Верховної Ради та сказати: "Досить!". Досить закривати очі на стан медицини та робити вигляд, що якось воно працює, досить не помічати, що люди, які щодня борються зі смертю, щодня рятують життя, ледь зводять кінці з кінцями.</p>
<p>З усією повагою, вибачте, але посада народного депутата чи міністра далеко не найважливіша в країні. Сьогодні, коли вірус наступає, найважливіша професія – це медики, бо коли настає час, саме вони будуть поруч з кожним з нас.</p>
<p>Сьогодні наші медики отримують заробітну плату на рівні виплат по безробіттю. Колеги, вдумайтесь, це соромно. У лікарів вже немає сил терпіти. Вони хотіли б вийти та сказати про це, але вони не можуть, бо якщо вони залишать пацієнтів і прийдуть до Верховної Ради, десятки тисяч життів опиняться під загрозою. Вони не можуть, бо давали клятву. І 29 років українські політики користуються їхньою вірністю клятві і відповідальністю перед українським народом.</p>
<p>Більше не можна мовчати, тому я скажу від медичної спільноти. Наш обов'язок – забезпечити медикам нормальні умови для праці і життя, на які вони не просто заслуговують, а які їм обіцяли. 23 тисячі, 17 тисяч, 12 тисяч – я хочу, щоб ви запам'ятали ці цифри. Це те, що було обіцяно медикам, і вони розраховують на нас. Ми не можемо їх підвести, бо вони нас не підводять. Тому я дуже прошу уможливити ці зарплати в бюджеті. Це наш обов'язок перед півмільйона медичних працівників. Це не абстрактні цифри для абстрактних людей, це наш обов'язок, наприклад, перед Жанною Васьківською, лікаркою Житомирської обласної лікарні. Вона вже 15 років працює в реанімації неврологічного відділення, рятує хворих на гострий мозковий інсульт, які поступають у лікарню з усієї області. Жанна сьогодні з колегами чергує 5 днів на тиждень. Вона ставить на ноги важких пацієнтів. Натомість її місячна зарплата становить 6 тисяч гривень. І таких лікарів, як Жанна, котрі живуть своєю професією, в нас у країні сотні тисяч лікарів, існування яких влада не помічала 29 років. Ми дали медикам надію, надію на те, що наступного року ситуація зміниться і держава врешті-решт належно оцінить їхню працю, про це неодноразово заявляв Президент України Володимир Зеленський, про це з усією відповідальністю як міністр охорони здоров'я говорив я.</p>
<p>Міністерство охорони здоров'я зробило всі необхідні розрахунки та передбачило в своєму бюджетному запиті фінансування медицини на рівні, який забезпечить зарплату лікаря у розмірі 23 тисячі гривень, середнього медичного працівника – 17 тисяч гривень, молодшого медичного працівника – 12 тисяч гривень. 23, 17, 12 тисяч гривень – це той рівень оплати праці, за який я буду боротися.</p>
<p>Я зараз стою перед вами та закликаю: не ставте лікарів перед вибором працювати за безцінь чи покинути країну в пошуках кращої долі. Польща відмінила нострифікацію дипломів українським медикам, тепер вони можуть безперешкодно туди поїхати і працювати. Їх там чекають, і якщо ми не підвищимо їм зарплату, повірте, вони всі поїдуть за кордон.</p>
<p>Збільшення фінансування медицини в Україні – це необхідний крок, аби не допустити занепаду галузі і розпочати процес її відродження. Нинішніх 3,5 відсотка ВВП вкрай мало. 5 відсотків ВВП – це той необхідний мінімум, щоб медицина почала виходити з коми, в якій вона знаходиться 29 років.</p>
<p>Цього року ми започаткували важливі зміни в медичній галузі, урядом були зроблені перші кроки щодо підвищення зарплат медикам. З 1 вересня усі медичні працівники отримують доплати: 3,5 тисячі гривень – лікарі; 2,5 тисячі гривень – середній медичний персонал; 1 тисяча 250 гривень – молодший медичний персонал. Медикам, які лікують хворих на COVID-19, виплачується 300 відсотків надбавки до зарплати. Без належного фінансування у наступному році ми не зможемо продовжити розпочате.</p>
<p>У лікуванні пацієнтів з коронавірусною хворобою задіяна майже 81 тисяча <a name=_GoBack></a>медиків із 500 тисяч, які є в нашій країні. Тобто зараз відносно справедливу заробітну плату отримують трохи менше ніж 20 відсотків медичних працівників, однак лікарі інших спеціальностей так само борються за життя пацієнтів. І ми не можемо робити вигляд, що їх в країні не існує.</p>
<p>За дорученням Міністерства охорони здоров'я регіони перепрофільовують багатопрофільні лікарні під лікування хворих на COVID-19. Міністерство охорони здоров'я веде роботу з розгортання мобільних госпіталів у разі необхідності у Києві, Одесі та Донецькій області. Ми ініціювали зміни до Постанови Кабінету Міністрів № 65, яким збільшили капітаційну ставку до 651 гривні на надання первинної медичної допомоги. Крім цього, вдосконалено порядок формування мобільних бригад.</p>
<p>Щодо кількості ліжок, виділених для надання медичної допомоги хворим на COVID-19, то з початку листопада ми збільшили їх кількість з майже 40 тисяч до понад 61 тисячі ліжок. Нагадаю, що у квітні в Україні до прийому хворих на COVID-19 умовно було готово 12 тисяч ліжок. Ми не просто розгортаємо додаткові ліжка - нарощується кількість ліжко-місць з підведеним киснем. На початок грудня у нас 51 відсоток ліжок забезпечений подачею киснем або централізовано, або за допомогою концентраторів. І до кінця року ця цифра буде становити 80 відсотків.</p>
<p>Нараз наші можливості з виділенням ліжко-місць під ковідних хворих ставлять приблизно 90 тисяч, вони можуть бути задіяні у разі необхідності. Але я вкотре наголошую, що ресурси медичної системи є обмеженими. Епідеміологічна ситуація, як і в усьому світі, так і в Україні, загострюється, проте залишається контрольованою. Ми нарощуємо потужності нашої медичної системи. З моменту мого останнього виступу ми вийшли на заплановане збільшення кількості ПЛР-тестувань – майже до 50 тисяч на добу. Нагадаю, що на початку епідемії ці можливості медичної системи були 200 тестів на добу.</p>
<p>Міністерство охорони здоров'я продовжує збільшувати кількість тестувань. До кінця року ми вийдемо на показник понад 70 тисяч ПЛР-тестів щодня. Міністерство запровадило використання нових експрес-тестів на антиген для виявлення COVID-19. Вже виділені відповідні кошти та почались перші поставки. Це дозволить робити ще 1 мільйон тестів у місяць.</p>
<p>Щодо питання вакцин, то нарешті є хороші новини. Великобританія офіційно схвалила вакцину проти COVID-19 від компаній Pfizer і BioNTech. Це означає, що нарешті з'явиться захист від хвороби, який, врешті-решт, дозволить відновити життя та знову запустити економіку.</p>
<p>Ми зі свого боку співпрацюємо зі всіма світовими ініціативами щодо виготовлення вакцин проти коронавірусу заради того, щоб українці отримали вакцину якнайшвидше. Одним із таких механізмів є глобальна ініціатива COVAX, яка об'єднує 172 країни світу. Згідно з розрахунками та попередніми домовленостями ми отримаємо вакцину у кількості 8 мільйонів доз. Усі закупівлі будуть проводитись через Державне підприємство "Медичні закупівлі України".</p>
<p>Згідно з розрахунками Міністерства охорони здоров'я необхідна сума, яка має бути закладена в бюджети на вакцинацію населення від COVID-19, становить 15,1 мільярда гривень. Ці розрахунки прозорі та зрозумілі. Ми маємо попередню вартість вакцини, кількість людей, яких ми повинні вакцинувати за кошти державного бюджету. Це люди, які знаходяться в групі ризику за професійною ознакою. Це медичні працівники, працівники освіти, працівники Національної поліції, тобто ті люди, які постійно контактують з іншими і за професійною ознакою можуть інфікуватись на COVID-19. Також це люди віком понад 60 років і ті, які мають серйозні супутні захворювання, тобто входять до групи ризику.</p>
<p>Зараз головна тема, яка обговорюється у суспільстві, – введення локдауну. Ми, звісно, можемо губитися в здогадках і будувати теорії, але є конкретні дані і очевидні закони епідеміології, на які ми опираємося, коли ухвалюємо важливе рішення для всієї країни.</p>
<p>Усі лікарі розуміють, що з кінця січня і в лютому очікуємо пік сезонної захворюваності по грипу. Це також призведе до серйозного навантаження на нашу медичну систему. Саме тому до цього періоду треба підійти з мінімально можливими цифрами по захворюваності на СOVID-19.</p>
<p>Наразі ми як Міністерство охорони здоров'я не будемо рекомендувати вводити жорсткий карантин до кінця грудня, адже бачимо стабільний приріст нових випадків коронавірусної хвороби без різких стрибків. Але у зв'язку з тим, що рівень захворюваності та рівень госпіталізації все одно залишається достатньо високим, ми бачимо необхідність збити цю хвилю розповсюдження СOVID і довести його до мінімально можливих цифр. Спираючись на медичні та протиепідеміологічні показники, ми пропонуємо, будемо пропонувати плановий жорсткий карантин з максимальними обмеженнями, починаючи з перших чисел січня. Тривалість такого карантину прогнозуємо протягом 2-3 тижнів.</p>
<p>Окрім того, я як міністр охорони здоров'я стверджую, що згідно з нашими медичними і епідеміологічними показниками ми бачимо ефективність тих карантинних заходів, які вводилися на території країни, зокрема карантин вихідного дня. Карантин вихідного дня вводився з метою збити хвилю ураганного розповсюдження коронавірусної хвороби. Максимальний ефект, який ми від цього очікували, – це зниження кількості нових випадків на 20 відсотків. Так, ймовірно, ми не досягли максимального ефекту, але ефект зупинки динаміки зростання ми отримали в повному обсязі.</p>
<p>Ці епідеміологічні показники також дозволяють нам сказати, що в нас немає необхідності вводити тотальний карантин до кінця грудня, адже наша медична система витримує навантаження. І я впевнений, що вона повністю його витримає до кінця грудня. </p>
<p>А тепер слово до опонентів. За даними дослідження групи "Рейтинг", 33 відсотки українців довіряють Міністерству охорони здоров'я. Незважаючи на проблеми, з якими зіткнулася українська медицина, незважаючи на відверту брехню політичних опонентів, з липня цього року довіра до нашого міністерства зросла на 8 відсотків. Звісно, ми далекі від ідеалу і наша медична система має багато прогалин та недопрацювань. Але в умовах пандемії нам вдалось підвищити довіру українців, і це найцінніше. Підкреслюю, що найважливіша оцінка для мене – це думка медичної спільноти та українського суспільства. Не можна просто не передбачити кошти в бюджеті, а потім критикувати Міністерство охорони здоров'я, що воно погано працює. Так не буває. Відповідальність лежить на кожному з нас, присутніх у цій залі. Законопроекти голосуються тут.</p>
<p>Коли настане час робити вибір, я прошу вас, шановні народні депутати, подумайте не про абстрактне поняття "медик", я прошу вас подумати про своїх близьких і рідних, коли хтось, не дай Боже, опинився у лікарні, і тоді ви надієтесь на лікаря, який рятує життя вашої найдорожчої людини. І подумайте, будь ласка, про те, що у цього лікаря дома є також найдорожчі йому люди, їх треба годувати, одягати, навчати, доглядати. Щоб медики могли повністю сконцентруватися на спасінні життів, вони не повинні думати про те, де взяти гроші або накрити вечерю після цілодобової зміни. Рано чи пізно у кожного з нас наступає мить, коли він надіється на лікаря. Зараз лікарі і всі медики надіються на нас. Ми не маємо морального права їх підвести. Якщо залишити все як є, нас чекає катастрофа. Це не жарт або зухвалий закид. Критикувати легко, набагато важче щось зробити. Медики завжди пам'ятають про свій обов'язок, вони завжди пам'ятають про свою клятву, так давайте про свій обов'язок пам'ятати і ми.</p>
<p>Я прошу вас з повагою до українських медиків запам'ятати три простих цифри: 23, 17 і 12 тисяч гривень. Це зарплати, від яких залежить здоров'я всієї нації, і вони повинні бути у бюджеті. Моя місія на посаді міністра охорони здоров'я - захистити інтереси кожного працівника медичної галузі і зробити нормальні умови для лікування пацієнтів. Це суть і сенс моєї роботи, кожна моя дія спрямована на досягнення саме цієї мети. Я не тримаюся за посаду заради посади, я не боюся політичних опонентів. Як міністр охорони здоров'я я буду боротися за заробітну плату кожного інфекціоніста, кардіолога, медичної сестри, фельдшера, лаборанта, кожного працівника медичної галузі, буду боротися до кінця. Я вірю, що наших медиків буде почуто.</p>
<p>Дякую за увагу.</p>
<p></p>
<p>ГОЛОВУЮЧИЙ. Запишіться, будь ласка, на запитання до Прем'єр-міністра від депутатських фракцій та груп.</p>
<p>Соболєв Сергій Владиславович.</p>
<p></p>
<p>10:44:12</p>
<p>СОБОЛЄВ С.В.</p>
<p>Добрий день! Пане міністр, в мене питання щодо виконання постанови Верховної Ради України, яка чітко регламентувала порядок і проведення тестів, і виділення коштів на них. І яким чином далі буде реалізовуватися концепція, щоб хворий або підозрілий на хворобу не їздив по містах або селах для того, щоб отримати тести, а щоб ці тести можна було б робити або принаймні в одних місцях, де це буде робитися максимально з меншою кількістю черг, або щоб ці тести робилися на дому?<b> </b></p>
<p>І друге питання. Скажіть, будь ласка, в цій ситуації яка ваша конкретна пропозиція по виходу із фінансової кризи цього року і наступного року щодо фінансування медицини?</p>
<p></p>
<p>10:45:14</p>
<p>СТЕПАНОВ М.В.</p>
<p>Дякую за запитання. Перше. Щодо виконання постанови Верховної Ради. Всі заходи, які в ній передбачені, вони всі виконуються Міністерством охорони здоров'я.</p>
<p>Щодо тестування. У нас чітко викладена наша позиція і що ми робимо. Ми вважаємо, що при такому захворюванні, як COVID-19, людині тестування повинна робити виключно мобільна бригада або безпосередньо в лікарні, якщо він доставлений швидкою допомогою. Якщо ми говоримо про мобільні бригади, то вони були започатковані ще в квітні місяці. Ми знаємо про ті проблеми, які інколи виникають, коли, наприклад, сімейному лікарю не можна додзвонитися або сімейний лікар чомусь не відправляє бригаду. У нас є такі збої, ми їх визнаємо.</p>
<p>Що ми зробили, щоб нашим громадянам, які захворіли, щоб їм було легше? Ми запровадили єдиний контакт-центр на всю країну, який діє в нашій країні. Окрім надання медичної допомоги і решти консультацій нашим пацієнтам, зараз, починаючи з минулого тижня, людина може викликати мобільну бригаду за допомогою цього контакт-центру. І вже наші пацієнти почали користуватись цією можливістю. Все, що стосується іншого: тестування, стратегії тестування, - я розповідав, що зараз ми вже запровадили експрес-тести, вже перші тести прийшли до регіонів.</p>
<p>Що стосується фінансових питань, ваше друге запитання. Перше. В цьому році всі ці питання вже вирішені, і навіть те недофінансування, яке було 5,6 мільярда гривень для НСЗУ, кошти вже відповідні виділені.</p>
<p>В наступному році, я вважаю, що треба просто звернути увагу на ті цифри, які розраховані Міністерством охорони здоров'я, там все чітко, ми готові відповісти за кожну цифру. Там немає жодної розкоші, там є тільки життєва необхідність нашої країни.</p>
<p></p>
<p>ГОЛОВУЮЧИЙ. Шуфрич Нестор Іванович.<b> </b></p>
<p></p>
<p>10:47:26</p>
<p>ШУФРИЧ Н.І.</p>
<p>Дякую. Пане міністре, я дещо повторю своє питання, зараз більш конкретно. Вакцину "Супутник V" російського виробництва купує більше 50 країн світу, купують як вакцину, і купують ліцензію на її виробництво. Чому Україна не розглядає це питання, коли ця вакцина поки що найдешевша у світі, і найбезпечніша, і простіша у транспортуванні? Перше питання.</p>
<p>Друге питання. Кількість хворих на цьому тижні значно менше, ніж на минулому. Чи означає це, що ми пройшли пік другої хвилі або першої? Чи означає це, що локдауну не буде, не буде в ньому необхідності? Чи це означає, що у нас проблема з тестами і виявленням реальної кількості хворих?</p>
<p>Дякую.</p>
<p></p>
<p>10:48:28</p>
<p>СТЕПАНОВ М.В.</p>
<p>Дякую за запитання.</p>
<p>Перше. Ми можемо говорити, що на території країни для наших пацієнтів ми можемо використовувати тільки ті вакцини, які є безпечними. Безпечними є вакцини, які пройшли всі стадії клінічних випробувань, в тому числі третю стадію клінічних випробувань, яка є наймасштабніша і яка передбачає вакцинацію десятків тисяч людей. Усі ці дані відповідно публікуються, в тому числі на ресурсах Всесвітньої організації охорони здоров'я. Ми передбачили, що ми будемо закуповувати виключно ті вакцини, які предкваліфіковані Всесвітньою організацією охорони здоров'я.</p>
<p>Те, що стосується російської вакцини, у світі не існує даних про проходження третьої стадії клінічних випробувань. Наскільки мені відомо, знову ж таки з різних інформаційних джерел, зараз тільки відбувається третя стадія клінічних випробувань. І я повторюсь ще раз, поки не пройде третя стадія клінічних випробувань, на мою думку, немає про що говорити. Бо саме на третій стадії клінічних випробувань ми бачимо, чи безпечна, чи небезпечна, і які супутні загрози можуть викликати використання тої чи іншої вакцини, не тільки від COVID, а будь-якої іншої вакцини.</p>
<p>Тепер те, що стосується цифр, які ми бачимо на цьому тижні. Я ще раз повторююсь, вже декілька днів поспіль ми бачимо цифри менші, ніж вони були тиждень тому в такий самий день, тобто в середу, в четвер, в п'ятницю. Це говорить в тому числі, як би це кому подобалося, не подобалося, це результат карантинних обмежень, які були введені в нашій країні, в тому числі карантину вихідного дня. Справа в тому, що закони епідеміології, які є,, яким вже сотні років, їх неможливо обійти і неможливо змінити своїм бажанням.</p>
<p></p>
<p>ГОЛОВУЮЧИЙ. Мазурашу Георгій Георгійович.</p>
<p></p>
<p>10:50:39</p>
<p>МАЗУРАШУ Г.Г.</p>
<p>Пане міністре, запитання до вас. Наскільки доцільно в цей період було реорганізовувати Республіканську клінічну лікарню шляхом передачі Національному медичному університету? Чи це є в рамках боротьби проти COVID?</p>
<p>І якщо можете, залиште там трішечки часу для нашого профільного міністра Вадима Гутцайта, якого хотілося б запитати, як іде підготовка до Олімпійських ігор в цих складних умовах і як Міністерство молоді і спорту готується захищати інтереси спортивної сфери в умовах можливого локдауну повного.</p>
<p>Дякую.</p>
<p></p>
<p>10:51:27</p>
<p>СТЕПАНОВ М.В.</p>
<p>Дякую за запитання. Те, що стосується Республіканської клінічної лікарні, то було відповідне звернення нашого Національного університету імені Богомольця щодо бажання створити університетську клініку на базі цієї лікарні. Коли ми побачили всі ці пропозиції, ми вважаємо, що це дуже гарна ініціатива, тим паче, що в нашому медичному університеті, в університеті Богомольця, на кафедрах працюють, ну, мабуть, найпровідніші наші лікарі, які є в нашій країні, в тому числі ті люди, на яких ми зараз покладаємо велику надію при боротьбі з COVID-19. Тому це абсолютно зважене рішення, так повинно бути.</p>
<p>Більше того, ми з вами знаємо, що таке університетські клініки за кордоном. Ми хочемо такі самі мати в себе провідні лікарні, високоспеціалізовані, тому передана була лікарня.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>10:52:29</p>
<p>ГОЛОВУЮЧА. Рахманін Сергій, фракція "Голос", будь ласка.</p>
<p>А, будь ласка, ще Гутцайт.</p>
<p></p>
<p>10:52:31</p>
<p>ГУТЦАЙТ В.М.</p>
<p>Доброго дня, шановні депутати. Дякую за запитання, пан Георгій.</p>
<p>Спортсмени готуються на сьогоднішній день. На жаль, міжнародні змагання ще не розпочалися в 95 відсотків видах спорту. Ми більше проводимо в Україні місцевих змагань, всеукраїнських, чемпіонати України, тому що потрібно проводити змагання, щоб наші спортсмени були в тонусі до підготовки до Олімпійських ігор.</p>
<p>Ми тестуємо наших спортсменів при виїзді за кордон, ми тестуємо наших спортсменів, які знаходяться на тренувальних зборах. Тобто на сьогоднішній день ми зробили всі умови в такий час, щоб наші спортсмени готувалися. Кошти є, на наступний рік кошти передбачені в повному обсязі на підготовку до Олімпійських ігор в бюджеті, і ми сподіваємося… Дякуємо, що ви підтримуєте цей бюджет.</p>
<p>Що стосовно карантину і локдауну на наступний рік. Це дуже важливо для нас, щоб спортсмени продовжували готуватися. Але, по-перше, нам дуже важливо, щоб спортсмени були здорові, наші тренери були здорові, тому що це найголовніше на сьогоднішній день. І якщо локдаун буде в перший тиждень чи два наступного року, то ви ж знаєте, що це свята, і як завжди, спортсмени теж люди, вони відпочивають. Тому я вважаю, що це не буде таких проблем до підготовки до Олімпійських ігор.</p>
<p>Дякую.</p>
<p></p>
<p>10:53:59</p>
<p>ГОЛОВУЮЧА. Дякую.</p>
<p>Рахманін Сергій, фракція "Голос", будь ласка.</p>
<p></p>
<p>10:54:01</p>
<p>РАХМАНІН С.І.</p>
<p>Прошу передати слово Ярославу Железняку.</p>
<p></p>
<p>ГОЛОВУЮЧА. Ярослав Железняк, будь ласка.</p>
<p></p>
<p>10:54:07</p>
<p>ЖЕЛЕЗНЯК Я.І.</p>
<p>Пане міністре, у вас така промова була! Знаєте, схоже, що це передвиборча промова на якусь іншу посаду, наприклад Прем’єр-міністра. І, можливо, недарма у нас спікер обмовився і якраз переставив це слово.</p>
<p>Я хотів би вам нагадати, що якщо ви хотіли бути політиком, то треба було йти в обласну, Одеську раду, а не залишатися на посаді міністра. Тому у мене до вас перше питання.</p>
<p>Якщо вам не подобається цей бюджет, тому що ця політична мережа - оте, що ви розповідали, - я так зрозумів, що вам не подобається бюджет. Так скажіть, зараз сидять перед вами народні депутати, що "не голосуйте за цей бюджет, поки там не нададуть грошей на медицину".</p>
<p>І друге питання. Розкажіть мені, будь ласка, 30 листопада заява міністра охорони здоров'я (це, напевно, ви були), що карантин вихідного дня не спрацював. І початок грудня, 2 грудня, якщо я не помиляюсь, заява того ж самого міністра, поки що не звільнили: карантин вихідного дня працює. Так спрацював чи ні? Тому що у мене питання: хто буде нести відповідальність за те, що ми вбиваємо бізнес через ваші недолугі дії?</p>
<p>Дякую.</p>
<p></p>
<p>10:55:20</p>
<p>СТЕПАНОВ М.В.</p>
<p>Перше. Те, що стосується показників бюджету і взагалі цифр, які там закладені, ці цифри, я їх відстоював протягом вже практично всього періоду, поки я перебуваю на посаді. Я говорю про те, що треба робити і які цифри необхідні для нашої української медицини. І сказав я і вам, щоб ви врахували ці показники при голосуванні і при доопрацюванні цього бюджету. Мені здається, що це абсолютно нормально, коли міністр охорони здоров'я захищає медичну спільноту, медиків, і коли він їх захищає постійно, а не тільки тоді, коли це вигідно робити, коли це вигідно робити заради тих чи інших політичних уподобань.</p>
<p>Те, що стосується карантину вихідного дня. Якщо ви вже говорите, про що я сказав, тоді, будь ласка, передивляйтесь безпосередньо те, що я говорив, в якій спосіб я говорив і що я мав на увазі. Для вас повторюсь, що максимальний ефект, який ми очікували від карантину вихідного дня, це було 20 відсотків зниження рівня захворюваності, це максимальний ефект. В той же час, ми розраховували на те, що нам вдасться збити відповідну динаміку поширення коронавірусної хвороби, і нам вдалось досягти цього ефекту. Не вдалось максимального, але збити динаміку нам вдалось, і ми це бачимо безпосередньо по цифрах. І я вам ще раз хочу наголосити, закони епідеміології, які є в світі, при всьому вашому бажанні, ви просто не в змозі поміняти.</p>
<p></p>
<p>ГОЛОВУЮЧА. Дякую.</p>
<p>Сергій Вельможний, група "Довіра".</p>
<p></p>
<p>10:57:16</p>
<p>ВЕЛЬМОЖНИЙ С.А.<b> </b></p>
<p>Прошу передати слово Люшняку Миколі.</p>
<p></p>
<p>ГОЛОВУЮЧА. Будь ласка, передайте слово. Люшняк Микола.</p>
<p></p>
<p>10:57:23</p>
<p>ЛЮШНЯК М.В.</p>
<p>Доброго дня. Микола Люшняк, група "Довіра", Тернопільщина.</p>
<p>Шановний пане міністр, маю сьогодні два питання. Ви зробили великий перелік медичних працівників, лікарів, медичних сестер, але ви сьогодні забули за працівників лабораторій. Лаборанти, які сьогодні працюють по 18 годин, їм сьогодні ніякої доплати ковідної немає. Люди масово звільняються, просто немає кому працювати. Я прошу виправити це.</p>
<p>І друге питання. Сьогодні сільські лікарі не мають можливості обслуговувати 2 тисячі жителів. Тому прошу ввести ще одну ставку і зменшити навантаження на одного сімейного лікаря. Тому що сьогодні ми бачимо багато випадків, коли жителі багатьох сіл взагалі залишаються без лікаря, якщо з ними, не дай Бог, щось стається.</p>
<p>Дякую.</p>
<p></p>
<p>10:58:27</p>
<p>СТЕПАНОВ М.В.</p>
<p>Перше. Всі без виключення працівники, які працюють в лабораторіях Міністерства охорони здоров'я, а це в тому числі лікарі-лаборанти, біологи – да, це правда – всі, які працюють Міністерства охорони здоров'я в наших лабораторних центрах, вони отримують відповідно 300 відсотків ковідних коштів. Ви, мабуть, говорите про тих лаборантів-біологів, які працюють у лікарнях в лабораторіях. Це просто різні речі, ви в своєму виступі сказали про лабораторії.</p>
<p>Те, що стосується безпосередньо лікарень. Як ви знаєте, лікарня на сьогоднішній день є КНП, вона отримує відповідні кошти. Ми дали всі можливості, в тому числі безпосередньо директор цього КНП, у минулому це головний лікар, він вирішує, кого включати в бригаду по наданню медичної допомоги хворим на COVID-19, для того щоб підвищити відповідно заробітну плату і щоб вони отримували більше коштів.</p>
<p>Наскільки я знаю, у вас є відповідна ініціатива в парламенті щодо їх врахування в якомусь переліку. Ми, в принципі, коли враховуються такі речі, Міністерство охорони здоров'я повністю підтримує це. Але те, що стосується лабораторних центрів Міністерства охорони здоров'я, які роблять основну частину тестів, їм заробітна плата 300 відсотків передбачена. Більш того, вона передбачена 372 Постановою Кабінету Міністрів, яку ми прийняли ще в травні місяці, і в повному обсязі ми фінансуємо цю потребу.</p>
<p></p>
<p>ГОЛОВУЮЧА. Софія Федина, "Європейська солідарність".</p>
<p></p>
<p>11:00:18</p>
<p>ФЕДИНА С.Р.</p>
<p>Прошу передати слово колезі Іванні Климпуш-Цинцадзе.</p>
<p></p>
<p>ГОЛОВУЮЧА. Іванна Климпуш-Цинцадзе, будь ласка.</p>
<p></p>
<p>11:00:24</p>
<p>КЛИМПУШ-ЦИНЦАДЗЕ І.О.</p>
<p>Пане міністре, ми почули "плач Ярославни" на трибуні про те, як не вистачає коштів на лікування хворих на COVID і не вистачає коштів на оплату медикам. Вам ніщо не заважає виконувати закон і передбачати 5 відсотків ВВП у тому проекті бюджету, який ви подаєте до Верховної Ради України.</p>
<p>А тепер далі питання. Ви кажете, що 81 тисяча медиків бореться зараз з COVID. За 8 місяців МОЗ закупив всього 18,5 тисяч пар рукавиць для цих медиків. Це їхня робота, тільки частини з них, на кілька годин. Насправді ви знову підписуєте розпорядження про додаткові лікарні, які долучаєте до боротьби з COVID, не захищаючи медиків, не надаючи їм потрібних ані ліків, ані засобів захисту. На основі якого аналізу і якої інвентаризації ви долучаєте нові лікарні і звітуєте про так звані ліжко-місця для…</p>
<p></p>
<p>11:01:36</p>
<p>СТЕПАНОВ М.В.</p>
<p>Знаєте, скажу відверто, пані народний депутат, що мені, конечно, дуже прикро, що для вас реальний стан української медицини, яку в тому числі ви не помічали 29 років, виявляється, є "плачем Ярославни". Це та реальність, в якій ми живемо, це та реальність, в якій знаходяться наші лікарні. Завдяки COVID ми побачили цю реальність, всі громадяни нашої країни.</p>
<p>Тепер те, що стосується закупівлі засобів індивідуального захисту і всіх решта позицій забезпечення лікарень. Я думаю, що ви, напевно, знаєте, що в нас в країні є децентралізація, і згідно децентралізації власником лікарень в тому числі є відповідні місцеві громади. Це перше.</p>
<p>По-друге. Як ви, напевно, знаєте, що лікарні фінансуються в тому числі через Національну службу здоров'я України. В Національній службі здоров'я України були передбачені відповідні кошти. Кошти на лікування, кошти на інші потреби, які є в лікарнях, в тому числі вони закуповують і засоби індивідуального захисту через ці програми. Окрім того, засоби індивідуального захисту закуповуються ще за кошти місцевих бюджетів. І це абсолютно нормально в умовах децентралізованого бюджету. Так повинно бути.</p>
<p>І те, що стосується додання лікарень, які є. На основі чого вони додаються? На основі аналізу, медичного аналізу необхідності додання лікарень. В нас на сьогоднішній день 476 лікарень, які додані, виходячи з конкретної ситуації в конкретній області. В тому числі, як я сказав, ми переробили багатопрофільні лікарні, які, окрім COVID, лікують ще і інфаркти, інсульти і решту хвороб, особливо в людей, в яких є COVID-19.</p>
<p></p>
<p>ГОЛОВУЮЧА. Тарас Батенко, будь ласка, група "Партія "За майбутнє".</p>
<p></p>
<p>11:03:46</p>
<p>БАТЕНКО Т.І.</p>
<p>Пане міністр, по-перше, ми обурені, що ви прикриваєтеся іменами рядових медиків, ховаючи в такий спосіб власну відповідальність. Ми вважаємо, що проблема номер один сьогодні в місцевих лікарнях, районних лікарнях, міськрайонних лікарнях – це проблема кисню.</p>
<p>Що вам заважало за 8 місяців на цій посаді вирішити цю проблему номер один? Я вже навіть не говорю про Жовківську районну лікарню Львівщини, де померли люди, загинули люди від перебою з електроенергією. Я говорю про Новояворівську міську лікарню, в якій вчора ми разом з пані Микичак, вашим заступником міністра, яка теж хвора на COVID, в ручний спосіб вирішували проблему з киснем, який завершився о 12 годині ночі. І таких міських районних лікарень десятки в Україні. Чому досі не вирішена проблема кисню за 8 місяців вашого міністерського управління?</p>
<p>Я вважаю, що це ганьба вам, і ви повинні подати у відставку. </p>
<p></p>
<p>11:04:45</p>
<p>СТЕПАНОВ М.В.</p>
<p>Те, що стосується кисню, я вже не знаю, мабуть, десятий раз говорю про те, що так, у нас існують проблеми з киснем в деяких регіонах. У нас на початку епідемії було на всю країну 3,5 тисячі ліжок з киснем. Зараз, сьогодні на ранок – 31 тисяча 224 ліжка. Зрозуміло, що ці проблеми виникають в тих чи інших лікарнях, в тому числі і та трагедія, про яку ви сказали. Зрозуміло, що таке буде ще і далі виникати. А чому це виникає? Тому що 29 років, вам в тому числі, було невигідно звертати увагу на українську медицину і в якому стані знаходяться наші лікарні.</p>
<p>Так, ми знаємо про ці проблеми і вирішуємо їх далі, ці проблеми. І знаю, у який спосіб ми їх вирішимо, ці проблеми. Кількість ліжок з киснем буде доведено до 80 відсотків вже до кінця року.</p>
<p>Щодо моєї відставки. Ви, по-моєму, підписи почали збирати там з квітня місяця? То збираєте їх, то не збираєте. А я з квітня місяця збільшую кількість тестувань і збільшую кількість ліжок. У кожного свої досягнення.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:06:13</p>
<p>ГОЛОВУЮЧИЙ. Дякую. Пане міністр, час на запитання до вас вичерпаний. Я хотів би вам подякувати.</p>
<p>Пане Прем'єр-міністр, шановні колеги з уряду, дякую. Я думаю, що ми повертаємось всі до своєї роботи. Гарного дня!</p>
<p>Шановні колеги, будь ласка, запросіть народних депутатів до зали. Шановні колеги, запросіть народних депутатів до зали. Надійшла заява про перерву з заміною на виступ. Хто буде виступати? Леонов?</p>
<p></p>
<p>11:07:08</p>
<p>ЛЕОНОВ О.О.<b> </b></p>
<p>Шановні колеги! Шановні українці! Дорогі одесити! Сьогодні рівно рік, рік потому сталася жахлива пожежа в Одесі. Жахлива пожежа, яка забрала життя 16 людей. Це горе, біль та страждання всього міста та всієї України. Я прошу вас вшанувати хвилиною мовчання.</p>
<p><i>(Хвилина мовчання)</i></p>
<p>Дякую.</p>
<p></p>
<p>ГОЛОВУЮЧИЙ. Шановні колеги, послухайте, будь ласка. Є пропозиція. У нас ще підходять наші колеги. Ви самі бачили, самі приходили в зал, бачили ті проблеми, які є щодо доступу до Верховної Ради.</p>
<p>Є пропозиція, зараз щоб були зачитані запити від народних депутатів. І цей час ми просто потім зможемо працювати, голосувати. Не буде заперечень?</p>
<p>Будь ласка, Олена Костянтинівна.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>11:08:45</p>
<p>ГОЛОВУЮЧА. Але в нас, шановні колеги, є два запити до Президента України, тому нам потрібно буде голосування. Чи є в нас 226 зареєстрованих, Дмитро Олександрович?</p>
<p></p>
<p>РАЗУМКОВ Д.О. Є. В залі зареєстровано 307 народних депутатів України.</p>
<p></p>
<p>ГОЛОВУЮЧА. Гаразд. Дякую.</p>
<p>Отже, шановні колеги, надійшло два запити до Президента України.</p>
<p>Отже, ставиться на відкрите поіменне голосування підтримка запиту Олександра Ковальова до Президента України щодо ситуації, яка склалась в Управлінні державної охорони України.</p>
<p>Прошу приготуватися до голосування. Нам тут необхідно набрати 150 голосів. А далі, якщо ми наберемо 150, 226. Прошу приготуватися до голосування. Голосуємо.</p>
<p>Ще раз: до Президента України запит Олександра Ковальова щодо ситуації, яка склалась в Управлінні державної охорони України. Ставиться на відкрите поіменне голосування підтримка цього запиту. Прошу голосувати.</p>
<p></p>
<p>11:09:57</p>
<p>За-218</p>
<p>Рішення прийнято.</p>
<p>Колеги, ставиться на голосування рішення про направлення попередньо підтриманого цього депутатського запиту до Президента України. Прошу голосувати.</p>
<p></p>
<p>11:10:26</p>
<p>За-231</p>
<p>Рішення прийнято.</p>
<p>Шановні колеги, ставиться на відкрите поіменне голосування підтримка запиту Любові Шпак до Президента України щодо повернення на Батьківщину українських жінок та їх неповнолітніх дітей із Сирійської Арабської Республіки. Прошу голосувати.</p>
<p></p>
<p>11:10:58</p>
<p>За-245</p>
<p>Рішення прийнято.</p>
<p>Колеги, ставиться на голосування рішення про направлення попередньо підтриманого цього депутатського запиту до Президента України. Прошу голосувати.</p>
<p></p>
<p>11:11:23</p>
<p>За-248</p>
<p>Рішення прийнято.</p>
<p>Отже, шановні народні депутати, протягом пленарного тижня внесено 112 депутатських запитів. З них: до Президента України – 2 депутатські запити, які ми проголосували вже; до органів Верховної Ради – 1 депутатський запит; до Кабінету Міністрів України – 58; до керівників інших органів державної влади та органів місцевого самоврядування – 42; до керівників підприємств, установ і організацій, розташованих на території України, незалежно від їх підпорядкування і форм власності – 9.</p>
<p>Переходимо до зачитування запитів. Отже, запити народних депутатів. </p>
<p>Ігоря Негулевського до виконувача обов'язків директора державного підприємства "Миколаївський морський торговельний порт", виконувача обов'язків голови Правління приватного акціонерного товариства "Українське Дунайське Пароплавство", виконувача обов'язків директора державного підприємства "Морський торговельний порт "Чорноморськ", виконувача обов'язків директора державного підприємства "Морський торговельний порт "Южний" щодо надання інформації.</p>
<p>Олександра Качури до голови Державної аудиторської служби України, Голови Рахункової палати щодо державного фінансового аудиту використання Державним агентством України з питань кіно коштів із бюджетів усіх рівнів.</p>
<p>Кирила Нестеренка до Прем'єр-міністра України щодо реформування галузі фізичної культури та спорту в частині ліцензування тренерської діяльності.</p>
<p>Кирила Нестеренка до міністра охорони здоров'я України щодо впровадження озонових технологій для дезінфекції та стерилізації.</p>
<p>Неллі Яковлєвої та Василя Мокана до Прем'єр-міністра України щодо врегулювання ситуації з адміністративно-територіальним устроєм селища Опитне на Донбасі, пов'язаного з підпорядкуванням до діючої військово-цивільної адміністрації або створення окремої військово-цивільної адміністрації.</p>
<p>Андрія Деркача до міністра закордонних справ України про надання інформації щодо захисту інтересів громадянина України.</p>
<p>Марини Бардіної до Прем'єр-міністра України про гарантії держави щодо виконання судових рішень.</p>
<p>Групи народних депутатів (Ткаченка, Шинкаренка та інших, всього 4 депутатів) до Міністерства внутрішніх справ України, Уповноваженого Верховної Ради України з прав людини, Офісу Генерального прокурора стосовно необхідності всебічного розгляду звернення Марії Бочевар щодо неналежного проведення досудового розслідування у кримінальному провадження за фактом загибелі її сина.</p>
<p>Групи народних депутатів (Ткаченка, Шинкаренка та інших, всього 4 депутатів) до Кабінету Міністрів України стосовно необхідності всебічного розгляду звернення Татарбунарської міської ради щодо перерозподілу бюджетних призначень.</p>
<p>Групи народних депутатів (Ткаченка, Шинкаренка та інших, всього 4 депутатів) до Міністерства юстиції України стосовно вжиття дієвих заходів для виконання судового рішення про стягнення аліментів на утримання дитини.</p>
<p>Групи народних депутатів (Ткаченка, Шинкаренка, Славицької) до Офісу Генерального прокурора, Державного бюро розслідувань стосовно необхідності всебічного розгляду звернення мешканки міста Вилкове Руслани Степаненко щодо неналежного проведення досудового розслідування у кримінальному провадженні за фактом дорожньо-транспортної пригоди, що спричинила тяжкі наслідки.<b> </b></p>
<p>Групи народних депутатів (Ткаченка, Шинкаренка та інших. Всього 4 депутатів) до Офісу Генерального прокурора стосовно необхідності всебічного розгляду звернення мешканців територіальної громади села Кароліно-Бугаз щодо можливої неправомірної забудови пляжної зони Чорного моря.</p>
<p>Михайла Цимбалюка до Прем'єр-міністра України щодо надбавки працівникам академічних театрів України.</p>
<p>Михайла Цимбалюка до Прем'єр-міністра України щодо збереження закладів позашкільної освіти на Львівщині.</p>
<p>Кирила Нестеренка до Прем'єр-міністра України щодо цільового використання сплачених коштів військового збору.</p>
<p>Ольги Саладухи до Кабінету Міністрів України, Міністерства охорони здоров'я України, Міністерства молоді та спорту України щодо включення в програму державних гарантій медичного обслуговування населення фінансування для проведення медичного контролю осіб, які займаються фізичною культурою і спортом.</p>
<p>Ольги Саладухи до Київської міської державної адміністрації щодо вирішення питання перенесення смітника з метою усунення порушень санітарних норм його експлуатації.</p>
<p>Сергія Демченка до Голови Служби безпеки України щодо незаконного видобутку граніту у селі Волоське Дніпровського району Дніпропетровської області.</p>
<p>Сергія Демченка до Генерального прокурора щодо зволікання у вирішенні ситуації з незаконним будівництвом автозаправної станції у провулку Полігонний, 11, селища Дослідне, Дніпровського району Дніпропетровської області.</p>
<p>Групи народних депутатів (Ткаченка, Шинкаренка та інших) до Кабінету Міністрів України стосовно необхідності всебічного розгляду звернень мешканців Одеської області щодо порядку користування земельними ділянками.</p>
<p>Групи народних депутатів (Ткаченка, Шинкаренка та інших) до Кабінету Міністрів України стосовно необхідності всебічного розгляду звернень мешканців міста Білгород-Дністровський щодо вирішення актуальних соціально-економічних питань.</p>
<p>Ярослава Дубневича до голови Львівської обласної державної адміністрації щодо проведення у 2021 році капітального ремонту дороги загального користування місцевого значення С-141404 Колбаєвичі-Конюшки-Королівські.</p>
<p>Олега Волошина до Державної фіскальної служби України щодо перевірки сплати податків приватним підприємством "НикВести Продакшн".</p>
<p>Соломії Бобровської до голови Національної поліції України щодо законності забудови земель об'єкту культурної спадщини національного значення – Городище літописного міста Дубена.<b> </b></p>
<p>Соломії Бобровської до міністра юстиції України стосовно забезпечення Державною виконавчою службою України виконання судового рішення Рівненського міського суду Рівненської області від 20 жовтня 2016 року по звільненню самовільно зайнятої ділянки по вулиці Данила Галицького, 25 в місті Рівному.</p>
<p>Михайла Цимбалюка до Прем'єр-міністра України щодо пенсійного забезпечення осіб з числа евакуйованих із зони відчуження.</p>
<p>Олега Волошина до Київської обласної ради щодо перевірки надання послуг за бюджетні кошти приватним підприємством "НикВести Продакшн".</p>
<p>Анатолія Костюха до Прем'єр-міністра України щодо продовження дії Державної програми забезпечення молоді житлом та удосконалення механізму її реалізації.</p>
<p>Анатолія Костюха до Прем'єр-міністра України щодо неналежного фінансування комплексних протипаводкових програм в Закарпатській області.</p>
<p>Лариси Білозір та Миколи Кучера до Прем'єр-міністра України щодо змін до постанови Кабінету Міністрів України від 20 березня 2020 року №225 задля можливості оперативного збільшення ліжкового фонду.</p>
<p>Лариси Білозір та Миколи Кучера до міністра охорони здоров'я України щодо включення до переліку закладів, що надають медичну допомогу пацієнтам з COVID-19, відповідні структурні підрозділи Вінницького національного медичного університету імені М.І. Пирогова.</p>
<p>Антона Полякова до Голови Національного банку України щодо недопущення вчинення Національним банком України дій, які містять у собі ризики для банківської системи.</p>
<p>Пане Олександр Качура, я вам не заважаю? Олександр Качура, я вам не заважаю? Прошу.</p>
<p>Миколи Кучера та Лариси Білозір до Прем'єр-міністра України стосовно розгляду звернення Комунальної установи "Тростянецький центр професійного розвитку педагогічних працівників" та надання роз'яснення щодо правового статусу центрів професійного розвитку педагогічних працівників.</p>
<p>Ігоря Гузя до Прем'єр-міністра України щодо необхідності невідкладного налагодження процедури видачі посвідчення встановленого зразка та призначення пільг для ветеранів ОУН і УПА, у зв'язку із наданням їм статусу учасників бойових дій.<b> </b></p>
<p>Ігоря Гузя до Голови Верховної Ради України щодо необхідності невідкладного розгляду та прийняття Верховною Радою України законопроектів №№ 2458, 3508, 3912, задля реформування та оздоровлення сфери надання комунальних послуг для населення.</p>
<p>Володимира Арешонкова до тимчасово виконуючого обов'язки міністра освіти і науки України щодо права випускників 2020-2021 навчального року на нарахування додаткових балів при вступі до ВНЗ.</p>
<p>Володимира Арешонкова до заступника голови Державної служби України з питань геодезії, картографії та кадастру щодо зміни виду використання земельної ділянки в межах однієї категорії земель.</p>
<p>Богдана Торохтія до виконуючого обов'язки начальника Служби автомобільних доріг у Кіровоградській області щодо стану виконання поточного середнього ремонту автомобільної дороги загального користування державного значення Н-23 (Кропивницький-Кривий Ріг-Запоріжжя).</p>
<p>Юлії Світличної до Кабінету Міністрів України стосовно усунення диспропорції у чинному законодавстві України щодо пенсійного забезпечення громадян, які брали участь у ліквідації аварії на Чорнобильській АЕС.</p>
<p>Юлії Світличної до Національної комісії, що здійснює державне регулювання у сферах енергетики та комунальних послуг щодо врегулювання відносин між ОСББ міста Лозова та постачальником електроенергії АТ "Харківобленерго".</p>
<p>Володимира Кабаченка до Кабінету Міністрів України стосовно необхідності всебічного розгляду звернення мешканців села Борисівка Татарбунарського району Одеської області щодо забезпечення фінансування робіт пов'язаних з ремонтом дороги Татарбунари-Борисівка-Глубоке.</p>
<p>Тетяни Плачкової до Прем'єр-міністра України про необхідність ефективного здійснення державного контролю за додержанням законодавства про охорону навколишнього природного середовища, особливо в аспекті водних об'єктів у межах території та акваторії морських портів.</p>
<p>Тетяни Плачкової до міністра внутрішніх справ України, Генерального прокурора про необхідність розслідування фактів забруднення моря та приховування відомостей про екологічний стан, який пов'язаний із забрудненням водних ресурсів.</p>
<p>Павла Мельника до міністра охорони здоров'я України, тимчасово виконуючого обов'язки голови Національної служби здоров'я України, голови Запорізької обласної державної адміністрації, голови Запорізької обласної ради щодо недопущення закриття медичного закладу КНП "Санаторій медичної реабілітації "Глорія" Запорізької обласної ради (м. Приморськ).</p>
<p>Павла Мельника до голови Державного агентства автомобільних доріг України, начальника Служби автомобільних доріг у Запорізькій області, голови Запорізької обласної державної адміністрації щодо здійснення дієвих заходів реагування стосовно незадовільної організації руху автомобільного транспорту, що їде в об'їзд через населені пункти Веселівського та Михайлівського районів Запорізької області, через ремонт автомобільного шляху міжнародного значення М-18.</p>
<p>Павла Мельника до міністра розвитку громад та територій України, міністра фінансів України щодо активізації реалізації важливих для Запорізької області проектів у сферах відновлювальної енергетики, енергоефективності та водопостачання в рамках програми Danida Business Finance of Ukraine, що здійснюється урядом Данії у співпраці з урядом України.</p>
<p>Павла Мельника до віце-прем'єр-міністра України - міністра з питань реінтеграції тимчасово окупованих територій щодо здійснення дієвих заходів реагування по вирішенню проблеми низького покриття ефірним сигналом Т2 у містах Приморськ та Токмак Запорізької області.</p>
<p>Ірини Констанкевич до Прем'єр-міністра України, міністра розвитку економіки, торгівлі та сільського господарства України, міністра соціальної політики України щодо удосконалення законодавства в сфері публічних закупівель із надання послуг харчування в закладах освіти.</p>
<p>Ірини Констанкевич до голови Волинської обласної державної адміністрації щодо забезпечення належного управління сферою культури в рамках проведення реформи децентралізації у Волинській області.</p>
<p>Ольги Василевської-Смаглюк до міністра внутрішніх справ України, Генерального прокурора щодо досудового розслідування у кримінальному провадженні.</p>
<p>Арсенія Пушкаренка до Прем'єр-міністра України щодо необхідності забезпечення збереження життя та здоров'я громадян під час перебування на зупинках громадського транспорту.</p>
<p>Групи народних депутатів (Грищенко, Кицака та інших. Всього 14 депутатів) до міністра охорони здоров'я України, Прем'єр-міністра України щодо вирішення питання забезпечення КНП "Малинська міська лікарня" киснем, шляхом встановлення автономного кисневого генератора з виробництва медичного кисню.</p>
<p>Віктора М'ялика до міністра інфраструктури України, голови Рівненської обласної державної адміністрації, голови правління акціонерного товариства "Українська залізниця", виконуючого обов'язки директора регіональної філії "Львівська залізниця" Акціонерного товариства "Укрзалізниця" щодо відновлення курсування рейсу потяга приміського сполучення номер 6391 Антонівка-Зарічне та номер 6392 Зарічне – Антонівка ПрАТ "Львівська залізниця".</p>
<p>Наталії Піпи до міністра культури та інформаційної політики України щодо проблематики офіційного перекладу Європейської хартії регіональних мов.</p>
<p>Наталії Піпи до виконуючого обов'язки директора департаменту містобудування Львівської обласної ради щодо впорядкування меж, захисту та облаштування парку Архангела Михаїла на вулиці Стрийській.</p>
<p>Групи народних депутатів (Шахова, Сухова та інших. Всього 4 депутатів) до Генерального прокурора щодо неналежного розслідування злочинів, пов'язаних з діяльністю Одеської обласної територіальної виборчої комісії.</p>
<p>Володимира Іванова до тимчасово виконуючого обов'язки міністра освіти і науки України, Прем'єр-міністра України щодо забезпечення належного функціонування закладів фахової передвищої освіти Херсонської області.</p>
<p>Володимира Іванова до Прем'єр-міністра України, міністра фінансів України, голови Державного агентства автомобільних доріг України щодо необхідності перегляду обсягу фінансового забезпечення заходів з ремонту автомобільних доріг загального користування місцевого значення у Херсонській області.</p>
<p>Сергія Штепи до міністра охорони здоров'я України щодо покращення рівня надання медичної допомоги хворим на COVID в місті Запоріжжі.</p>
<p>Олеся Довгого до міністра охорони здоров'я України, тимчасово виконуючого обов'язки голови Національної служби здоров'я України щодо врегулювання питання надання медичних послуг "Стаціонарна допомога пацієнтам з гострою респіраторною хворобою COVID-19, спричиненою коронавірусом SARS-CoV-2".</p>
<p>Віктора М'ялика до міністра внутрішніх справ України, міністра захисту довкілля та природних ресурсів України, голови Державного агентства лісових ресурсів України щодо фактів незаконного видобутку піску на території ССВК "Селянський ліс".</p>
<p>Групи народних депутатів (Пушкаренка, Герасименка та інших. Всього 6 депутатів) до Національної поліції України, Офісу Генерального прокурора, Державного бюро розслідувань, Служби безпеки України щодо розслідування справ за фактом пожеж, що відбувалися у березні-травні 2020 року на території Житомирської області.</p>
<p>Дениса Маслова до Прем'єр-міністра України щодо необхідності дотримання статей 126, 130 Конституції України при фінансуванні видатків судової влади на 2021 рік.</p>
<p>Володимира Ар'єва до голови правління Публічного акціонерного товариства Акціонерного банку "Укргазбанк" щодо невиконання керівництвом АБ "Укргазбанк" законних вимог народного депутата України, передбачених частиною 3 статті 19 Закону України "Про статус народного депутата України", у зв'язку з ненаданням для ознайомлення народному депутату запитуваної у депутатських зверненнях інформації про розміри посадових окладів, місячних премій та надбавок, які отримало керівництво "Укргазбанку" у 2020 році.</p>
<p>Групи народних депутатів (Скороход, Полякова та інших. Всього 9 депутатів) до Офісу Президента України щодо протиправного (рейдерського) заволодіння службовими особами Щасливської сільської ради Бориспільського району Київської області майном ТОВ "Вест Менеджмент Системс".</p>
<p>Групи народних депутатів (Скороход, Галушка та інших. Всього 11 депутатів) до Офісу Президента України щодо розтрати службовими особами Щасливської сільської ради Бориспільського району Київської області бюджетних коштів.</p>
<p>Сергія Власенка до Генерального прокурора щодо здійснення екс-головою Правління Національного банку України Гонтаревою злочинних дій, пов'язаних із фінансовими оборудками оточення Януковича на суму більшу 1 мільярд 200 мільйонів доларів США.</p>
<p>Юлії Овчинникової до Генерального прокурора щодо порушення природоохоронного законодавства в НПП "Голосіївський".</p>
<p>Групи народних депутатів (Наталухи, Кисилевського та інших. Всього 26 депутатів) до Прем'єр-міністра України стосовно надання інформації та матеріалів щодо укладення Угоди про вільну торгівлю між Україною та Турецькою Республікою.</p>
<p>Геннадія Вацака до міністра інфраструктури України, директора регіональної філії "Одеська залізниця" Акціонерного товариства "Укрзалізниця", голови правління акціонерного товариства "Українська залізниця" про заходи безпеки на залізничному транспорті для жителів селища Крижопіль.</p>
<p>Групи народних депутатів (Новинського, Гриб та інших. Всього 6 депутатів) до міністра культури та інформаційної політики України, Прем'єр-міністра України щодо інформації Прем'єр-міністра України про надання соціальної та економічної підтримки окремим релігійним організаціям.</p>
<p>Романа Грищука до тимчасово виконуючого обов'язки міністра освіти і науки України щодо прозорості та публічності використання видатків у сфері освіти.</p>
<p>Романа Грищука до голови Солом'янської районної в місті Києві державної адміністрації щодо реалізації проектів-переможців Громадського бюджету у 20-му році.</p>
<p>І два останніх запити, шановні колеги.</p>
<p>Олега Кулініча до міністра соціальної політики України щодо надання роз'яснення про функціонування з січня 21-го року на перехідний період діючих Управлінь соціального захисту населення районних державних адміністрацій.</p>
<p>Сергія Льовочкіна до Прем'єр-міністра України щодо загострення кризових тенденцій в економіці.</p>
<p>Це всі депутатські запити. Дуже дякую вам за увагу.</p>
<p></p>
<p>Веде засідання Голова Верховної Ради України РАЗУМКОВ Д.О.</p>
<p></p>
<p>11:30:03</p>
<p>ГОЛОВУЮЧИЙ. Дякую, Олена Костянтинівна.</p>
<p>Шановні колеги, запросіть народних депутатів до зали. Надійшла заява про перерву із заміною на виступ. Хто виступати буде? Скороход Анна Костянтинівна. І після цього переходимо до роботи.</p>
<p>Паралельно є пропозиція, зверталися представники різних депутатських фракцій та груп, скасувати перерву з 12 до 12:30 і завершити нашу роботу о 13:30. Не буде заперечень? Дякую.</p>
<p>Анна Костянтинівна, будь ласка, 3 хвилини.</p>
<p></p>
<p>11:30:42</p>
<p>СКОРОХОД А.К.</p>
<p>Дякую.</p>
<p>Шановні колеги, ми з вами кожного дня з жахом спостерігаємо статистичні дані МОЗ по захворюваності на COVID-19. У Верховній Раді, мабуть, немає жодного депутата та його сім'ї, який не перехворів на COVID-19. Ми знаємо статистичну захворюваність Апарату Верховної Ради України і дивуємося з вами, чому ситуація не покращується, а карантинні заходи, які ввелися і вводяться, не діють.</p>
<p>Я поясню чому. Шановні колеги, от маска, яку нам сьогодні кожному видали при вході до Верховної Ради. Можете її зняти, шановні колеги, бо це повна бутафорія. Ця маска не відповідає стандартам якості. Це агроволокно. І все, що вона може захистити, – це ваші рослинки, не більше. Ми з вами посили штрафи за неносіння маски. Ми не можемо нічого вдіяти з тим. Ми навіть не можемо захистити саму Верховну Раду, тому що наші засоби захисту не відповідають стандартам якості та сертифікації. Бо Україна – єдина країна, яка не перевіряє засоби захисту та тести на їх відповідність сертифікатам якості та стандартам. Шановні колеги, понад 50 відсотків тестів не показують реального результату!</p>
<p>Я всіх закликаю до того, щоб ми виправили цю ситуацію. Я закликаю до того, щоб ми не були "смітником". Адже товари, від яких відмовився західний світ, Європа, від яких відмовилась Африка, від яких відмовилась Азія, вся неякісна продукція поїхала до України, і ми з вами її використовуємо. Ми самі з вами винні в тому, що у нас така висока захворюваність і так багато гине людей.</p>
<p>Шановні колеги, сьогодні в СЕДО ви знайдете законопроект, який повністю вирішує дану ситуацію. Я пропоную зобов'язати Кабінет Міністрів, також щоб проводили повну перевірку засобів захисту сертифікатам відповідності та якості.</p>
<p>Прошу всіх долучитись до даного законопроекту, профільний комітет якнайшвидше розглянути даний законопроект, а спікера Верховної Ради винести його на голосування до зали.</p>
<p>Дякую. Бережіть себе та своїх близьких.</p>
<p></p>
<p>ГОЛОВУЮЧИЙ. Шановні колеги, переходимо до роботи. З процедури – Арахамія.</p>
<p></p>
<p>11:33:52</p>
<p>АРАХАМІЯ Д.Г.</p>
<p>Шановні колеги, у мене є пропозиція. Давайте зараз без обговорення приймемо ті закони, які чекає Україна, на допомогу всім по COVID, щоб скоротити час і як можна скоріше прискорити цю процедуру. Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, у нас є законопроекти 4429, 4430, 4431. Пропонується розглянути їх без обговорення. <i>(Шум у залі) </i>З обговоренням, з обговоренням.</p>
<p>Шановні колеги, є пропозиція наступна. Давайте іншим шляхом підемо. Візьмемо коротку процедуру виступи по всім трьом: два – за, два – проти, доповідачі, доповідає просто Прем'єр-міністр. Якщо ви не заперечуєте... А, ні, тут треба рішення комітетів зачитати. Шановні колеги, обов'язково рішення... Давиде Георгійовичу, я вам відповідаю! Треба рішення комітетів заслухати. Ми можемо не заслуховувати авторів. Ми можемо тоді заслухати рішення комітетів, після цього два – за, два – проти, а після цього голосуємо три законопроекти. Можемо взяти таку процедуру. Немає заперечень?</p>
<p>Ще раз. Зараз виступають три комітети, після цього виступи: два – за, два – проти… <i>(Шум у залі) </i> Колеги, наполягають на виступах. Ладно, тоді, значить, по процедурі.</p>
<p>Законопроект 4429. Ми можемо не заслуховувати доповідача, а лише комітет? Немає заперечень? І доповідач наполягає. Тоді до слова запрошується...</p>
<p>Пропонується розглянути це питання (реєстраційний номер 4429) за скороченою процедурою. Прошу підтримати та проголосувати.</p>
<p></p>
<p>11:36:21</p>
<p>За-247</p>
<p>Рішення прийнято.</p>
<p>До слова запрошується Прем'єр-міністр України Денис Анатолійович Шмигаль.</p>
<p></p>
<p>11:36:36</p>
<p>ШМИГАЛЬ Д.А.</p>
<p>Шановний пане Голово Верховної Ради, шановна президія, шановні народні депутати, шановні українці, доброго дня! 26 листопада Президент України Володимир Зеленський вніс до Верховної Ради України пакет законопроектів про підтримку українців та бізнесу у випадку впровадження посиленого карантину. Це необхідні ініціативи, яких потребуватимуть люди, якщо протиепідемічні заходи в Україні будуть посилені.</p>
<p>Наразі ситуація складна, але контрольована. Проте ми не виключаємо сценарію погіршення епідеміологічної ситуації, і треба буде реагувати швидко і прогнозовано. Карантин вихідного дня відіграв свою роль, досяг своєї цілі, ми бачимо це по цифрах: темпи зростання епідемії знизилися останній тиждень.</p>
<p>Сьогодні міністр охорони здоров'я Максим Степанов запевнив нас з вами, що в грудні медична система витримає навантаження, спричинене епідемією. Такі прогнози Міністерства охорони здоров'я дозволяють нам точніше прогнозувати дати можливих зимових канікул заради безпеки: на початку січня, ймовірно на початку січня наступного року. Отже, зараз ми можемо припустити, що жорсткого посилення карантинних обмежень до Нового року не буде. Ми будемо аналізувати дані по кількості хворих, по заповненості ліжок, по забезпеченості лікарень, але наразі ми розраховуємо пройти грудень з нині діючими карантинними обмеженнями.</p>
<p>Щодо того, якими саме вони можуть бути, я хочу сказати, що жоден з планів, які зараз розглядаються, не передбачає закриття міського, громадського транспорту, ми також не розглядаємо можливості закриття міжміського та міжнародного сполучення. Кордони залишаться відкритими, візити в інші міста можливими. Повний перелік можливих обмежень буде оприлюднений вже наступної середи, 9 грудня. Ми маємо чітке бачення, як діяти і що робити. Ми…</p>
<p></p>
<p>ГОЛОВУЮЧИЙ. Дякую. Дякую.</p>
<p>До слова запрошується голова Комітету з питань соціальної політики та захисту прав ветеранів Третьякова Галина Миколаївна.</p>
<p></p>
<p>11:38:58</p>
<p>ТРЕТЬЯКОВА Г.М.</p>
<p>Шановний головуючий, шановні народні депутати! 4 грудня Комітет з питань соціальної політики та захисту прав ветеранів розглянув проект закону України, про який щойно доповідав Прем'єр-міністр, реєстраційний номер 4429. </p>
<p>Я вдячна Кабінету Міністрів, Міністерству економічного розвитку особливо, за підготовку цього законопроекту. Цей законопроект був поданий Президентом України Зеленським Володимиром Олександровичем та визначений ним як невідкладний для позачергового розгляду Верховною Радою України.</p>
<p>Заінтересовані центральні органи виконавчої влади підтримують зазначений законопроект. ГНЕУ Апарату Верховної Ради України висловило зауваження щодо окремих положень законопроекту. І ми на своєму засіданні обговорили всі зауваження і пропозиції, надані народними депутатами України І комітет прийняв рішення рекомендувати Верховній Раді України за наслідками розгляду у першому читанні зазначений законопроект підтримати з урахуванням таких пропозицій. Ці пропозиції викладені і є на сайті Верховної Ради України. Відповідно вони стосуються того, що ми змінили 2020 рік на 2020-2021, тому що до кінця року залишилося не так багато часу після введення цього законопроекту. І ми маємо встигнути виплатити всім, кому потрібна буде допомога, не тільки в цьому році, але і в наступному.</p>
<p>Крім того, ці зміни стосуються механізму виплати, бо він новий для України. Виплата буде відбуватися через "Дію". Вона буде діджиталізована, а тому технічні речі - достатньо амбітний проект, тому що ми думали, що ми виплатимо у декілька тижнів, - і тому технічні зміни були надані для того, щоб забезпечити цей механізм дуже швидкої виплати надання допомоги нашим громадянам.</p>
<p>Прошу поставити на голосування зазначені пропозиції та прийняти законопроект за основу, як і рекомендував комітет, та в цілому як закон з їх урахуваннями.</p>
<p>Дякую за підтримку. Маю надію від комітету, що ми приймемо зараз цей законопроект, так потрібний нашій Україні.</p>
<p>Дякую.</p>
<p></p>
<p>ГОЛОВУЮЧИЙ. Дякую, Галина Миколаївна.</p>
<p>А хто з фракцій наполягає на виступах окрім "ЄС"? Всі? Тоді запишіться: два – за, два – проти - на виступи від фракцій.</p>
<p>Приходько Борис Вікторович.</p>
<p></p>
<p>11:41:27</p>
<p>ПРИХОДЬКО Б.В.</p>
<p>Прошу передати слово Сергію Шахову.</p>
<p></p>
<p>ГОЛОВУЮЧИЙ. Шахов Сергій Володимирович.<b> </b></p>
<p></p>
<p>11:41:44</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, безумовно, група "Довіра" буде підтримувати цей законопроект, соціальна допомога сьогодні потрібна вкрай людям, які проживають в нашій державі.</p>
<p>Але хотів би звернутися також до Кабміну. Не один раз з цієї трибуни ми виступали про те, що сьогодні незахищеними є такі верстви населення робочих, як шахтарі. Ніхто досі не дав відповіді, коли людям заплатять заробітну плату. Допомогу підприємцям дамо, незахищеним, хто не буде мати роботи під час пандемії, дамо. Коли за півроку сплатять заробітну плату роботягам, які сьогодні працюють? Чому вугілля українське "горить" на складах, а везуть вугілля з Африки? Хто буде відповідати за цей злочин, який сьогодні є в Україні? Хто-небудь може в цій державі сказати, парламент сидить, люди говорять, пишуть мені у Фейсбуці: "Сергій, чому немає відповіді?".</p>
<p>По-друге, з цієї трибуни щойно наша колега говорила про те, що сьогодні є тести, які не відповідають дійсності. Це правда, так. Мінімум вісім людей мені зателефонували і сказали, що у них температура 37, як була колись і у мене, але тести показують зворотний результат – негативний.</p>
<p>Також хто буде відповідати за те, що сьогодні люди, які хворі, можуть вийти і заражати інших? Чому сьогодні закуповують тести за кордоном, а українські тести не використовують? Не використовують тести на антитіла саме українського виробника, наших вчених? Хто буде відповідати за розтрату мільярдів гривень з бюджету нашої держави? "Не буває бюджетних грошей – бувають гроші платників податків", – так говорила Маргарет Тетчер.</p>
<p>Дякую. Сергій Шахов, депутатська група "Довіра".</p>
<p></p>
<p>ГОЛОВУЮЧИЙ. Дякую.</p>
<p>Наталія Юріївна Королевська.</p>
<p></p>
<p>11:43:54</p>
<p>КОРОЛЕВСЬКА Н.Ю.</p>
<p>Шановні колеги! Шановний Прем'єр-міністр України! Шановний Прем'єр-міністр України, ми чекаємо від вас вже дев'ять місяців антикризового плану, плану виходу країни з тої складної економічної ситуації, в якій опинились всі українці, у першу чергу, як ми бачимо, опинились малі та середні підприємці, яких ви то закривали, то відправляли на карантин, то вводили локдаун вихідного дня, то зараз тримаєте в повній невизначеності, як буде працювати малий та середній бізнес, особливо в сфері обслуговування населення на новорічні свята. Тобто країна почала жити постійно під гнітом ваших експериментів, непрофесіоналізму та незрозумілості, як жити далі.</p>
<p>І тому ми вимагаємо від вас або терміново дати нам всім план дій уряду, програму дій уряду, план виходу країни з кризи, план захисту людей сьогодні від коронавірусу; або, якщо ваш уряд не спроможний, ми всі це все бачимо, не маєте ви сьогодні можливості презентувати країні адекватний план виходу країни з кризи, то, будь ласка, напишіть заяву та не експериментуйте ви вже над країною. Досить вже нам всім терпіти ті помилки, які ви кожний раз дієте, і після цього немає ніяких результатів.</p>
<p>Тому сьогодні команда "Опозиційної платформи – За життя" підтримує цей президентський законопроект, тому що це хоч маленький крок назустріч сьогодні малому підприємництву. Нас він не влаштовує в цілому, але ж ми понімаємо, що це найкраще, що ви могли запропонувати.</p>
<p>Дякую.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>ГОЛОВУЮЧА. Ярослав Железняк, фракція "Голос", будь ласка.</p>
<p></p>
<p>11:46:08</p>
<p>ЖЕЛЕЗНЯК Я.І.</p>
<p>Шановні колеги, звичайно, ми підтримуємо цей законопроект за основу та в цілому, але попереджаємо, що там є багато технічних помилок, і, сподіваємося, хоча б уряд зможе виконати обіцянки, які закладені в цьому бюджеті і в цьому законопроекті.</p>
<p>Але давайте скажемо чесно, у нас є величезна проблема, в принципі, з плануванням. Спочатку бізнес чекав, скільки у нас буде захворілих, потім, поки уряд визначиться з карантином вихідного дня, потрібен, не потрібен, спрацював чи ні, а зараз чекає, коли буде оголошена офіційно нова дата і локдауну, чи взагалі вона буде, і які обмеження будуть.</p>
<p>А тим часом, я не знаю, тут були деякі майстри спорту по боротьбі з коронавірусом, от графік. Він говорить про те, що Україна єдина в Європі, в якій досі зростає захворюваність. Це вирок тим восьми місяцям, які було покладено, в тому числі і за рахунок бізнесу і обмежень на нього, до тих дій, які робив уряд.</p>
<p>Щодо допомоги. 8 тисяч гривень – звичайно, це мало. Давайте скажемо відверто, ФОП другої групи заплатив за вісім місяців більше ніж 13 тисяч податків, а ми йому повертаємо 8. І, дай Боже, щоб на це вистачило грошей.</p>
<p>До речі, про гроші. Ще раз нагадаю, що якщо б ми не дозволили б уряду закатати 30 мільярдів в асфальт, то ми могли б дати кожному підприємцю не 8 тисяч, а більше 30. Це ціна популізму, в тому числі і передвиборчого піару.</p>
<p>Але, ще раз говоримо, що якщо у нас єдина це можливість, то, напевно, уряду треба дати цю можливість реалізувати. Тому що, якщо ми не дамо зараз підтримку бізнесу, то коляда і посівна буде, справді, на новорічні свята єдиним джерелом заробітку для бізнесу, а локдаун, справді, відбудеться без карантину і назавжди для українського бізнесу.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Ніна Южаніна, "Європейська солідарність".</p>
<p>Олексій Гончаренко, будь ласка.</p>
<p></p>
<p>11:48:19</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, я хочу вам сказати наступне. Ви знаєте, звичайно, ми будемо голосувати за цей закон, тому що краще пізно, ніж ніколи, краще щось, чим нічого.</p>
<p>Але де ви були весь цей час? З квітня місяця наша політична сила, інші казали вам: давайте допомагати людям, давайте робити, як це роблять в усіх країнах. Так, ми не можемо дати, як США, 1 тисячу 200 доларів кожній людині, яка не може вийти на роботу, ми не можемо дати сотні євро, як Франція і Італія. Ну, давайте дамо хоч щось. Ви нічого не давали. Нарешті, коли дійшло до кінця року, в останню мить, ну, нарешті, давайте хоч щось дамо, ну давайте спробуємо хоч щось дати. Але вже немає жодної довіри вам.</p>
<p>Тому я звертаюся до вас, пане Прем’єр-міністре, вам нецікаво слухати нас. Ви ж на засіданні Верховної Ради, пане Прем’єр-міністре! Пане Прем’єр-міністре, звертаємося до вас! Бачите, шановні друзі, Прем’єр-міністру в принципі нецікаво. Він у нас на засіданні, ну а нащо відповідати?</p>
<p>Я кажу вам тоді, громадянам України. Тут, з цієї трибуни, місяць тому Прем’єр-міністр сказав: до кінця листопада в країні буде 42 тисячі ліжок, обладнаних киснем. Де вони? Їх немає. Їх 31 тисяча. Я ставлю питання – каже: все гаразд. Нам казали: карантин вихідного дня. Виходить Степанов: не спрацював, тому що люди не дотримувалися обмежень. Це він сказав 30 листопада. Сьогодні він вже каже: карантин вихідного дня спрацював.</p>
<p>Тому у мене просто питання: а чого ж ви його не продовжили? Якщо карантин вихідного дня спрацював, а ви його відміняєте, ви самі можете хоч в собі розібратися? Люди вам не вірять, тому що люди сьогодні мають все робити самі. Вже навіть люди мають йти в лікарні зі своїм власним кисневим балоном. Раніше люди скупляли спічки, гречку і, я не знаю, сіль, то тепер треба вже людям купувати, власний кисень мати, щоб, не дай Боже, вони захворюють. Та ще й дизель-генератор, щоб їх не відімкнули від апарату ШВЛ в лікарні.</p>
<p>Це ганьба, що ви наробили. І це просто катастрофа…</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p align=center></p>
<p>ГОЛОВУЮЧИЙ. Соболєв Сергій Владиславович.</p>
<p></p>
<p>11:50:36</p>
<p>СОБОЛЄВ С.В.</p>
<p>Шановна президія! Шановний пане міністре! Шановні колеги! Ви знаєте, накінець-то ми перейшли до конкретних законопроектів, які "Батьківщина" вносила протягом останніх 8 місяців, коли ця загроза була нами відчута з першого ж дня. Але питання не як ввійти в локдаун, а питання, як потім вийти з локдауну, і хто вийде з локдауну, і в якому стані.</p>
<p>Саме тому, пане Прем’єр, міністр охорони здоров'я, пане Степанов, зверніть увагу на ключові речі. Якщо, дійсно, ви готові на жорсткий локдаун, підіть на те, щоб ввести локдаун для найбільш вразливих категорій наших громадян. Введіть доплати для працюючих пенсіонерів, щоб вони мали можливість зараз бути вдома, а не працювати. Бо 45 відсотків тих, хто має смертельні випадки, - це пенсіонери. Введіть локдаун для тих, хто має найважчі хвороби, їх треба забезпечити, а потім введіть локдаун для всіх інших.</p>
<p></p>
<p>ГОЛОВУЮЧИЙ. Зараз ще два виступи з мотивів: Батенко, Качура. Після цього голосуємо. Запросіть народних депутатів до зали.</p>
<p>Батенко.</p>
<p></p>
<p>11:51:55</p>
<p>БАТЕНКО Т.І.</p>
<p>Шановні колеги, нам треба було чекати вісім місяців, щоб сьогодні в поривах великого усердя допомогти малому і середньому бізнесу і проголосувати ці три законопроекти.</p>
<p>Щодо ФОПів, про які ми сьогодні згадуємо, не заважало ж кремим фракціям в парламенті вийти, мати бажання вийти і поспілкуватися з представниками малого і мікропідприємництва, які під стінами парламенту досі нас пікетують і вимагають правди і можливості їм працювати, і виживати.</p>
<p>Щодо цього законопроекту. Ми, безумовно, будемо підтримувати. Але ми ставимо питання Прем?єр-міністру України: для чого нам відновлювати у повному обсязі в законопроекті проведення органами державного нагляду планових заходів і здійснення державного нагляду у сфері господарської діяльності за підприємцями? Фактично це повний державний контроль за діяльністю суб'єктів господарювання. Тобто ми хотіли зробити благо для підприємців, але відновлюємо повний за ними контроль, тобто хотіли - як краще, а вийшло - як завжди.</p>
<p>Ми, безумовно, голосуємо "за", але я вважаю, що це неприпустимі такі дальше контрольні функції зберігати в цьому законопроекті.</p>
<p>Дякую.</p>
<p></p>
<p>ГОЛОВУЮЧИЙ. Качура Олександр Анатолійович.</p>
<p></p>
<p>11:53:01</p>
<p>КАЧУРА О.А.</p>
<p>Олександр Качура, фракція "Слуга народу".</p>
<p>Знаєте, можна дуже багато говорити. Давайте голосувати, мабуть, підтримаємо все-таки людей, підтримаємо підприємців, які є платниками податків, які утримують всіх нас, всіх вас: Кабінет Міністрів, Верховну Раду. Тому тут немає про що говорити, давайте голосувати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, підготуйтесь, будь ласка, до голосування.</p>
<p>Комітет рекомендує за основу і в цілому. Ми розуміємо, що треба підтримати позицію комітету, тому що немає часу, на жаль, у нас не так багато часу.</p>
<p>Я ставлю на голосування пропозицію про прийняття за основу проект Закону про соціальну підтримку застрахованих осіб та суб'єктів господарювання на період здійснення обмежувальних протиепідемічних заходів, запроваджених з метою запобігання поширенню на території України гострої респіраторної хвороби COVID-19, спричиненої коронавірусом SARS-Co V-2 (реєстраційний номер 4429).</p>
<p>Готові голосувати? Готові? Прошу підтримати та проголосувати.</p>
<p></p>
<p>11:54:27</p>
<p>За-298</p>
<p>Рішення прийнято.</p>
<p>Ставлю на голосування пропозицію про прийняття в цілому з урахуванням пропозицій комітету та необхідними техніко-юридичними правками проект Закону (реєстраційний номер 4429). Прошу підтримати та проголосувати.</p>
<p></p>
<p>11:54:55</p>
<p>За-297</p>
<p>Рішення прийнято. Закон прийнятий в цілому.</p>
<p>Почекайте. Олена Костянтинівна.</p>
<p></p>
<p>11:55:08</p>
<p>КОНДРАТЮК О.К. Давайте ми зараз проголосуємо за те, щоб негайно підписав це спікер парламенту.</p>
<p></p>
<p>11:55:16</p>
<p>ГОЛОВУЮЧИЙ. Немає заперечень, шановні колеги? Немає.</p>
<p>Олена Костянтинівна, поставте, будь ласка, на голосування.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>11:55:25</p>
<p>ГОЛОВУЮЧА. Ставлю на голосування про негайне підписання даного прийнятого законопроекту номер 4429: проекту Закону про соціальну підтримку застрахованих осіб та суб'єктів господарювання на період здійснення обмежувальних протиепідемічних заходів, запроваджених з метою запобігання поширенню на території України гострої респіраторної хвороби COVID-19, спричиненої коронавірусом SARS-Co V-2. Давайте проголосуємо. Прошу ставити на голосування і голосувати, шановні колеги.</p>
<p></p>
<p>11:56:08</p>
<p>За-301</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>11:56:11</p>
<p>ГОЛОВУЮЧИЙ. Рішення прийнято. Дякую.</p>
<p>Шановні колеги, запропонований до розгляду проект Закону про внесення змін до Податкового кодексу України та інших законів України щодо соціальної підтримки платників податків на період здійснення обмежувальних протиепідемічних заходів, запроваджених з метою запобігання поширенню на території України гострої респіраторної хвороби COVID-19, спричиненої коронавірусом SARS-Co V-2 (реєстраційний номер 4430).</p>
<p>Щодо законопроекту альтернативного 4430-1 народного депутата Гетманцева, він був відкликаний, тому розглядатися сьогодні на засіданні Верховної Ради не буде.</p>
<p>Пропонується розглянути це питання за скороченою процедурою. Прошу підтримати та проголосувати.</p>
<p></p>
<p>11:57:04</p>
<p>За-273</p>
<p>Рішення прийнято.</p>
<p>До слова запрошується Прем’єр-міністр України Денис Анатолійович Шмигаль.</p>
<p></p>
<p>11:57:17</p>
<p>ШМИГАЛЬ Д.А.</p>
<p>Шановний пане Голово, шановні народні депутати, сьогодні ми просимо підтримати ініціативи Президента Володимира Зеленського, що якраз-таки спрямовані на підтримку людей, і малого, і мікробізнесу. Тобто це пакет з трьох законопроектів. Дякую за підтримку таку активну законопроекту № 4429. Також ще два законопроекти попереду.</p>
<p>Отже, треба зазначити, не встиг в першому представленні, що цими законами пропонується надати одноразову матеріальну допомогу застрахованим особам в розмірі 8 тисяч гривень. Допомога може надаватися найманим працівникам, які втратили частину заробітної плати внаслідок посилення карантинних обмежень, фізичним особам-підприємцям, які втратили частину доходу через заборону на повноцінне функціонування.</p>
<p>Звичайно, є певні вимоги для отримання такої допомоги: працівник має бути офіційно оформлений на підприємстві, діяльність якого обмежується на період дії посилених карантинних обмежень, а фізична особа-підприємець для отримання такої допомоги в переліку видів діяльності повинна мати першим той вид, який обмежується під час карантину.</p>
<p>Щоб отримати допомогу, треба буде зробити три простих кроки. Перше: зайти на Єдиний державний веб-портал електронних послуг, більш відомий як "Дія", або встановити мобільний застосунок "Дія". Друге: на цьому порталі чи в застосунку "Дія" пройти електронну ідентифікацію за допомогою BankID. І третє: заповнити номер банківського рахунку і очікувати виплату, про яку ми говоримо.</p>
<p>В законопроекті, який пропонується для голосування зараз, є цілий ряд податкових ініціатив. Це запровадження податкових канікул для 200 тисяч ФОПів першої групи, звільнивши їх від нарахування та сплати єдиного податку та єдиного внеску з грудня 2020 року по травень 2021 року. Також списати податковий борг платникам податків у разі, якщо сукупний розмір боргу за усіма податками і зборами не перевищує 3 тисячі 60 гривень і він не погашений станом на 1 листопада.</p>
<p>Пропонується відкласти на термін до одного року...</p>
<p></p>
<p>ГОЛОВУЮЧИЙ. Дякую.</p>
<p>Будь ласка, до слова запрошується голова Комітету з питань фінансової, податкової та митної політики Гетманцев Данило Олександрович.</p>
<p></p>
<p>11:59:35</p>
<p>ГЕТМАНЦЕВ Д.О.</p>
<p>Дякую.</p>
<p>Шановні колеги, сьогодні комітет зранку розглянув цей законопроект, і ми прийняли рішення рекомендувати Верховній Раді прийняти цей законопроект за основу та в цілому як закон з техніко-юридичним опрацюванням з урахуванням наступних пропозицій.</p>
<p>В абзаці другому пункту 1 слова "витрат, понесених за сплату єдиного внеску на загальнообов'язкове державне соціальне страхування за найманих осіб" виключити.</p>
<p>В абзаці другому та третьому підпункту 1 пункту 5 слова "які можуть втратити доходи в разі повної заборони у сфері їх діяльності внаслідок посилення обмежувальних заходів" та слова "з метою збереження робочих місць найманих працівників" виключити.</p>
<p>В абзаці третьому підпункту 2 та абзаці другому підпункту 3 пункту 5 слова "витрат, понесених на оплату єдиного внеску на загальнообов'язкове державне соціальне страхування за найманих працівників" виключити.</p>
<p>В абзаці третьому підпункту 3 пункту 5 та в абзаці 22 підпункту 2 пункту 2 розділу ІІ слова "які можуть втратити доходи в разі повної заборони у сфері їх діяльності внаслідок посилення обмежувальних заходів" виключити.</p>
<p>В абзаці двадцять другому підпункту 2 пункту 2 розділу ІІ слова "з метою збереження робочих місць найманих працівників та/або одноразової компенсації суб'єктам господарювання витрат, понесених за сплату єдиного внесу на загальнообов'язкове державне соціальне страхування" виключити.</p>
<p>Про що цей закон, тепер людською мовою. Перше: автоматичне списання 3 тисяч 60 гривень для всіх платників податків. Друге: розстрочка на рік суми боргу податкового в розмірі 6 тисяч 800 гривень для платників податків - фізичних осіб. Списання пені та штрафів для тих, хто погасить борг за 6 місяців. Це і юридичні, і фізичні особи. Звільнення від ЄСВ та єдиного податку на 6 місяців для підприємців першої групи та продовження строків для списання єдиного соціального внеску для так званих "сплячих" ФОПів на 3 місяці і дозвіл для "сплячих" ФОПів, які були ліквідовані до цього року, тобто до моменту прийняття нами відповідного закону, на таке списання.</p>
<p>Прошу підтримати зеленою кнопкою. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться: два – за, два – проти по фракціям.</p>
<p>Королевська Наталія Юріївна.</p>
<p></p>
<p>12:02:09</p>
<p>КОРОЛЕВСЬКА Н.Ю.</p>
<p>Шановні колеги! Шановний Прем'єр-міністр! На жаль, ми не дочекались від уряду комплексної програми виходу країни з економічної та соціальної кризи. І тому сьогоднішній законопроект Президента – це краще ніж нічого. Тому що це надасть хоч якусь сьогодні можливість малим підприємцям побачити свою перспективу хоча б на півроку. Це добра сторона цього законопроекту.</p>
<p>Але є і не дуже добра. Це стосується того, що багато пільг, які запропоновано, вони будуть компенсовані за рахунок місцевих бюджетів. Ми всі розуміємо, що місцеві вибори закінчились, і тому можна розпочинати дерибанити місцеві бюджети. Але ж ви всі дуже добре розумієте, що сьогодні як дефіцит державного бюджету, так сформовані і дефіцити місцевих бюджетів. І якщо держава своїми законодавчими ініціативами пропонує щось компенсувати за рахунок місцевого бюджету, то треба передбачити компенсатори, які отримають місцеві бюджети. На жаль, в цьому законопроекті цього немає.</p>
<p>Тому я звертаюсь до уряду. Шановний уряд, будь ласка, якщо ви не можете запропонувати хоч якийсь антикризовий план, то хоча б запропонуйте сьогодні механізм компенсації місцевим бюджетам тих пільг, які ми сьогодні роздаємо.</p>
<p>Також ми ще раз звертаємось до уряду. І 8 тисяч гривень, які пропонуються підприємцям, і податок, який ви пропонуєте скасувати, і розстрочка на виплату податку – це все добре. Але хоч один з міністрів, от пане Прем'єр-міністр, візьміть 8 тисяч гривень та поїдьте до міста Селидове, або до міста Нетішин, або до іншого міста і проживіть там на 8 тисяч гривень. І ви зрозумієте, що це нічого, це не реальна допомога. Тому ми вимагаємо від вас терміново антикризового плану або заяви на звільнення.</p>
<p></p>
<p>ГОЛОВУЮЧИЙ. Васильченко Галина Іванівна.</p>
<p></p>
<p>12:04:29</p>
<p>ВАСИЛЬЧЕНКО Г.І.</p>
<p>Галина Васильченко, фракція "Голос", 118 виборчий округ, Львівщина. Дорогі українці, шановні народні депутати! Дрібний бізнес першим постраждав і зазнав на собі всіх ризиків під час економічної кризи, під час коронакризи, бо в нього немає такої подушки міцності і подушки запасу, яку має великий бізнес. І однозначно, що критичною є допомога, яку просто зараз необхідно надавати представникам мікробізнесу.</p>
<p>Звісно, що фракція "Голос" буде підтримувати дані законопроекти, адже там є багато добрих ініціатив. Наприклад, є доброю ініціатива для найдрібніших підприємців, зокрема ФОПів першої групи, звільнити їх від сплати єдиного податку та єдиного соціального внеску на півроку. Водночас єдиний податок є податком місцевим. І ми зобов'язані передбачити компенсатори з державного бюджету, аби місцеві бюджети в жодному випадку не постраждали. Одним з варіантів виходу з цієї ситуації може бути те, щоб залишити акциз з продажу пального на місцях.</p>
<p>І я звертаюся зараз до пана Прем'єр-міністра, до депутатів - членів бюджетного комітету, аби вони, коли будуть розглядати наступного тижня це питання, врахували цю позицію і подумали про місцеві бюджети, і залишили акциз з продажу пального на 2021 рік у місцевих бюджетах.</p>
<p>Крім того, хочу нагадати вам, народні депутати, що коли влітку ми розглядали законопроекти, якими дозволяли уряду скеровувати кошти з ковідного фонду на ті чи інші заходи. Я реєструвала ще тоді альтернативний законопроект, яким передбачала допомогу малому, середньому бізнесу. На жаль, тоді ця ініціатива не була підтримана. Але, як то кажуть, краще пізно…</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p align=center></p>
<p>ГОЛОВУЮЧА. Все, дякуємо.</p>
<p>Ніна Южаніна, "Європейська солідарність". Будь ласка, пані Ніно.</p>
<p></p>
<p>12:06:51</p>
<p>ЮЖАНІНА Н.П.</p>
<p>Шановні колеги, хотілось би звернути все-таки увагу щодо прийнятого попереднього закону, яким, такою однією незначною строчечкою із трьох слів, зняли норму щодо заборони всіх видів перевірок суб'єктів господарської діяльності. І це крамольна річ, яку ця влада завжди засовує в ті закони популістські, які має підтримати весь зал. І це робиться цілеспрямовано для того, щоб якраз вдарити потім всім по нас і сказати: а ви ж не голосували, ви не підтримували. Тобто ви відмінили всі зараз перевірки. Тому я думаю, що в наступних законах ми маємо повернутись обов'язково до цієї теми і розглянути дане питання.</p>
<p>Тепер звертаюсь до Прем'єра. Ви сказали про доплати 8 тисяч гривень, вірніше, Президент, чи, не знаю вже, навіть хто. Але це не зараз і не сьогодні, а під час наступних обмежувальних заходів карантинних, це які ще будуть. А я вже зрозуміла, що ви навіть вагаєтесь, чи ви будете оголошувати локдаун, чи не будете. Тому ще один обман, який тільки що прозвучав в залі.</p>
<p>Стосовно якраз проекту закону податкового. Скажіть, будь ласка, ви говорите, що це дуже добра дія - списання податкового боргу в сумі 3 тисяч 60 гривень. А ви знаєте, чий борг ми будемо списувати, ви будете списувати? 92 відсотки в цьому боргу – це борг фізичних осіб по майновим податкам: по податку на нерухоме майно і по земельному податку. Це те, що не можуть мільярди гривень отримати місцеві бюджети. Замість того, щоб в систему адміністрування внести значні зміни, подумати, як це зробити, допомогти спільно з місцевими бюджетами розібратися, більшість людей просто навіть не знає про існування цього боргу. Тому ви не робите ніяких змін і не даєте ніякої допомоги реальному бізнесу. Тому що, коли говорите про відстрочу 6800 податкових платежів, то ви не говорите про юридичних осіб, а якраз їм треба надати розстрочку по податковим зобов'язанням. Ви говорите про відстрочку лише фізичним особам.</p>
<p></p>
<p>ГОЛОВУЮЧА. Дякуємо, пані Ніно.</p>
<p>Анна Скороход, група фракції "За майбутнє". Анна Скороход, будь ласка.</p>
<p>Сергій Рудик, будь ласка.</p>
<p></p>
<p>12:09:23</p>
<p>РУДИК С.Я.</p>
<p>Шановні колеги, рідко з цієї трибуни я маю можливість дякувати нашому Президентові за мудрість, виваженість і далекоглядність. Це тільки далекоглядна людина і політик може так подати законопроект, щоб дати підприємцю 8 тисяч гривень як подачку і скасувати мораторій на перевірки підприємців. Тільки політик високого ґатунку може собі дозволити за рахунок місцевих бюджетів зробити послугу підприємцям на ті самі 8 тисяч гривень і скасування податкових пільг. І тільки мудрий політик може підписувати законопроект, який проголосований в цьому залі 17 листопада, 4 грудня (це я говорю про законопроект 3651), який регулює питання районних рад, районних адміністрацій. Місцеві вибори пройшли 25 жовтня, і тільки 4 грудня Президент підписує законопроект, який регулює ці питання. Люди в регіонах виють без цього документа.</p>
<p>Ми щойно, коли проговорювали питання першого закону, проголосували за те, щоб спікер негайно підписав попередній законопроект. Я розумію, що це не в компетенції парламенту - голосувати за те, щоб Президент негайно підписав цей законопроект, який ми зараз приймемо. Але в цьому залі сидять куми, однокласники, однокласники дружини Президента, вони мають таку можливість звернутися до нього, щоб він сьогодні ж підписав і пільги по податкам, і одноразові матеріальні виплати. А про те, що, товариство, наша депутатська група буде голосувати "за", можете не сумніватися. Єдине, я не розумію, чого треба було чекати вісім місяців боротьби з коронавірусом, щоб перед Різдвом Христовим і Новим роком створити черги в усіх наших установах, щоб підприємці йшли зараз за цими грошима і стовбичили там, як ніби вони отримують милостиню від держави і від…</p>
<p></p>
<p>ГОЛОВУЮЧА. Дякую.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Цимбалюк Михайло Михайлович.</p>
<p></p>
<p>12:11:41</p>
<p>ЦИМБАЛЮК М.М.</p>
<p>Шановний головуючий! Шановна президія! Народні депутати! Михайло Цимбалюк, "Батьківщина". Я стосовно всіх трьох законопроектів насамперед хочу подякувати міністру економіки пану Петрашку, першій заступниці пані Юлії Свириденко за оперативну і злагоджену роботу спільно з комітетами Верховної Ради.</p>
<p>Але чи вирішить проблема 8 тисяч гривень всіх тих потреб наших людей? Звичайно, ні. Чи вирішить проблеми, які виникають у представників малого, середнього бізнесу списання цих мізерних боргів, і в тому числі єдиного соціального внеску? Звичайно, ні. Але це є спроба допомогти людям, і ми її підтримуємо.</p>
<p>Але, як казали переді мною виступаючі, шановні представники Кабінету Міністрів, не забувайте і не перекладайте проблеми загальнодержавні на органи місцевої влади. Наступним кроком має бути компенсація органам місцевої влади за непоступлені кошти.</p>
<p>"Батьківщина" підтримує ці законопроекти. Дякую.</p>
<p></p>
<p>ГОЛОВУЮЧИЙ. Бакунець Павло Андрійович. Після цього переходимо до голосування.</p>
<p></p>
<p>12:12:53</p>
<p>БАКУНЕЦЬ П.А.</p>
<p>Павло Бакунець, Львівщина, депутатська група "Довіра". Шановний пане Голово! Шановний Прем'єр-міністр! Шановні народні депутати! Однозначно, що в результаті запровадження цих карантинних обмежень зменшились доходи і підприємств великих, і маленьких ФОПів, і збільшилось безробіття, тому нам однозначно сьогодні потрібно піти їм назустріч, котрі стоять в таке велике свято Марії і мерзнуть, малі підприємці, під стінами нашого парламенту. Депутатська група "Довіра" підтримує дану ініціативу, аби хоч трішки допомогти підприємцям.</p>
<p>Однак зараз звертаюсь до вас, пане Прем'єр-міністр, оскільки пропонується не платити півроку єдиного внеску, а це бюджети місцеві, то, будь ласка, залиште акциз з пального в місцевих бюджетах, аби вони могли вижити в наступному році.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, крайній виступ з цього питання. Чорний Дмитро Сергійович виступає з мотивів. Після цього голосуємо. Будь ласка.</p>
<p>Запросіть народних депутатів до зали.</p>
<p></p>
<p>12:13:56</p>
<p>ЧОРНИЙ Д.С.</p>
<p>Дмитро Чорний, 34 виборчий округ, Дніпропетровщина. Пане Прем'єре, щойно ви, представляючи законопроекти, говорили про можливі обмеження у зв'язку з локдауном, який поки що, зі слів міністра охорони здоров'я, не планується вводиться, а також про підтримку малого бізнесу. Звичайно, наша фракція, та і парламент, я впевнений в тому, що підтримає дані законопроекти.</p>
<p>Але, користуючись можливістю, хотів би звернути вашу увагу на ситуацію, яка склалася у промисловості, а саме Державне підприємство "СхідГЗК" – єдине підприємство з виробництва уранового оксидного концентрату в країні. Вже завтра воно може опинитися в локдауні. Це 5 тисяч робітників, це 5 тисяч сімей, які хочуть працювати та отримувати заробітну плату. Під загрозою може опинитися енергетична незалежність цілої країни. Тому, пане Прем'єре, не допустіть локдаун урановидобувної галузі країни, підтримайте промисловість та підтримайте "СхідГЗК".</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Переходимо до голосування. Будь ласка, підготуйтесь до голосування.</p>
<p>Ставлю на голосування пропозицію про прийняття за основу проекту Закону про внесення змін до Податкового кодексу України та інших законів України щодо соціальної підтримки платників податків на період здійснення обмежувальних протиепідемічних заходів, запроваджених з метою запобігання поширенню на території України гострої респіраторної хвороби COVID 19, спричиненої коронавірусом SARS-Co V-2 (реєстраційний номер 4430).</p>
<p>Готові голосувати? Прошу підтримати та проголосувати.</p>
<p></p>
<p>12:15:48</p>
<p>За-305</p>
<p>Рішення прийнято.</p>
<p>Ставлю на голосування пропозицію про прийняття в цілому з урахуванням пропозицій комітету та необхідними техніко-юридичними правками проект Закону реєстраційний номер 4430.</p>
<p>Готові голосувати? Прошу підтримати та проголосувати.<b> </b></p>
<p></p>
<p>12:16:18</p>
<p>За-302</p>
<p>Рішення прийнято.</p>
<p>Кондратюк Олена Костянтинівна.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p align=center></p>
<p>12:16:27</p>
<p>ГОЛОВУЮЧА. Шановні колеги, давайте застосуємо ту саму процедуру, що і попереднього закону, дамо дозвіл Голові Верховної Ради України негайно підписати даний законопроект 4430.</p>
<p>Ставлю цю пропозицію на голосування, прошу голосувати.</p>
<p></p>
<p>12:16:49</p>
<p>За-305</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>12:16:54</p>
<p>ГОЛОВУЮЧИЙ. Рішення прийнято. Дякую, шановні колеги.</p>
<p>Наступне питання порядку денного – це проект Закону про внесення змін до статті 28 Закону України "Про Державний бюджет України на 2020 рік" (реєстраційний номер 4431).</p>
<p>Пропонується розглянути це питання за скорченою процедурою. Прошу підтримати та проголосувати. Без обговорення готові? <i>(Шум у залі)</i> Зупиніть голосування. Тоді за скороченою процедурою. Колеги, почекайте, ви визначіться, у вас в одній фракції різні позиції, шановні колеги.</p>
<p>Скорочену процедуру прошу підтримати та проголосувати.</p>
<p></p>
<p>12:17:46</p>
<p>За-274</p>
<p>Рішення прийнято.</p>
<p>До слова запрошується Прем'єр-міністр України Денис Анатолійович Шмигаль. Якщо є можливість, то трохи коротше.</p>
<p></p>
<p>12:18:02</p>
<p>ШМИГАЛЬ Д.А.</p>
<p>Дякую.</p>
<p>Отже, почну з того, що на період карантину продовжується дія мораторію на проведення планових перевірок. Органи контролю не можуть проводити планові перевірки, окрім високоризикованих підприємств санітарного та епідеміологічного благополуччя, які є найбільш чутливими в умовах пандемії. Ось це прописано в законі.</p>
<p>Стосовно запропонованих за ініціативою Президента сьогодні законопроектів, ми пропонуємо розширити перелік видатків, на які можна направляти кошти з відповідного фонду.</p>
<p>Перше. На надання одноразової матеріальної допомоги фізичним особам-підприємцям та найманим працівникам, які можуть втратити доходи у разі посилення обмежень для сфери діяльності. Повторюся, мова йде про одноразову матеріальну допомогу в розмірі 8 тисяч гривень. Прогнозований обсяг коштів, необхідних для реалізації цієї програми, - близько 10 мільярдів гривень.</p>
<p>Друге. Кошти з Фонду боротьби з коронавірусом, його наслідками зможуть спрямовуватися також на надання одноразової матеріальної допомоги суб'єктам господарювання з метою збереження робочих місць найманих працівників. Це дуже важливо, адже це одне з ключових завдань уряду - створення і збереження робочих місць. Прогнозований обсяг коштів, необхідних для реалізації програми, – близько 2 мільярдів гривень.</p>
<p>До речі, лише через Держслужбу зайнятості з початку карантину було працевлаштовано станом на сьогодні біля 440 тисяч осіб. Також урядові програми підтримки економіки зберегли роботу ще для майже 400 тисяч українців.</p>
<p>Третє. Ще один напрямок, на який пропонується направити кошти з коронавірусного фонду, - це надання одноразової компенсації в сумі сплаченого єдиного внеску юридичними особами, діяльність яких підпаде під дію посилених обмежувальних заходів в період дії карантину. Прогнозований обсяг коштів, необхідних для реалізації програми, – близько 1,5 мільярдів гривень.</p>
<p>Прошу підтримати третій законопроект, який є завершальним в цих законопроектах, які подані Президентом…</p>
<p></p>
<p>ГОЛОВУЮЧИЙ. Дякую.</p>
<p>До слова запрошується заступник голови Комітету з питань бюджету Трухін Олександр Миколайович.</p>
<p></p>
<p>12:20:34</p>
<p>ТРУХІН О.М.</p>
<p>Шановний Дмитре Олександровичу! Шановні народні депутати! Комітет з питань бюджету 30 листопада на своєму засіданні розглянув законопроект 4431. Законопроектом пропонується розширити напрямки витрат фонду COVID-19, передбачивши надання у поточному році соціальної підтримки застрахованим особам у разі втрати доходів, а також підтримки суб'єктам господарювання для збереження робочих місць, та компенсації витрат, понесених на сплату єдиного соціального внеску.</p>
<p>Варто відмітити, що даний законопроект є системно пов'язаний та похідний від законопроекту за номером 4429, яким визнано загальні засади, порядок та форми соціальної підтримки застрахованих осіб та суб'єктів господарювання на період здійснення обмежувальних протиепідемічних заходів у зв'язку з коронавірусною хворобою.</p>
<p>За наслідками розгляду комітет ухвалив рішення рекомендувати Верховній Раді законопроект за номером 4431 прийняти за основу і в цілому як закон після прийняття в цілому законопроекту за номером 4429.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться: два – за, два – проти - від фракцій та депутатських груп, хто наполягає, якщо такі є.</p>
<p>Клочко Андрій Андрійович.</p>
<p></p>
<p>12:21:56</p>
<p>КЛОЧКО А.А.</p>
<p>Добрий день. Я прошу передати слово Олександру Корнієнку.</p>
<p></p>
<p>ГОЛОВУЮЧИЙ. Корнієнко Олександр Сергійович.</p>
<p></p>
<p>12:22:08</p>
<p>КОРНІЄНКО О.С.</p>
<p>Просимо підтримати цей важливий президентський законопроект. Це зміни до державного бюджету, які дозволять реалізувати попередні два законопроекти, щоб в найкоротший термін почались виплати, і до Нового року, я сподіваюсь, що уряд зможе організувати першу порцію виплат, щоб українці почали отримувати цю допомогу.</p>
<p>Дякуємо всім фракціям і всім депутатам монобільшості за підтримку цього законопроекту.</p>
<p></p>
<p>ГОЛОВУЮЧИЙ. Ар'єв Володимир Ігорович.</p>
<p></p>
<p>12:22:52</p>
<p>АР’ЄВ В.І.</p>
<p>Знаєте, чому фізичні особи-підприємці зараз знову під Верховною Радою? Наче ж вже і прийняли їм законопроект потрібний і мали би бути вони щасливі, але вони не вірять, бо знають рівень цинізму нинішньої влади. Тому що сьогодні ми розглядаємо питання зняття продовження мораторію на перевірки, ми сьогодні додаємо 8 тисяч гривень, але при цьому в проекті бюджету на 2021 рік знову ж таки ріст ЄСВ для ФОПів, знову ж таки другій групі збільшують єдиний податок, тому що однією рукою дають, а іншою потім збираються забрати. І цей цинізм людям не подобається. Саме тому вони виходять і будуть виходити і до Верховної Ради, і до Кабінету Міністрів. Але бажано так само підходити і до Офісу Президента України, тому що саме звідти йде вказівка робити таким чином. Тому що цинізм – це по вертикалі влади сьогодні, за яку відповідає повністю Президент Зеленський.</p>
<p>І так само відбудеться, як і сьогодні відбувається з медициною, і з захистом громадян від епідемії коронавірусу, коли уряд бадьоро рапортує про збільшення ліжок, обладнаних кисневими концентраторами, але насправді їх немає. Коли ліжка опиняються в коридорах, не обладнані нічим, а кисневий концентратор – це кустарно переобладнаний балон. І такі картинки мені присилають з усієї України. Тому що сьогодні від влади Зеленського людям немає чим дихати не тільки в переносному, а й в прямому сенсі.</p>
<p></p>
<p>ГОЛОВУЮЧИЙ. Дякую.</p>
<p>Поляк. Шахов Сергій Володимирович.</p>
<p></p>
<p>12:24:56</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Безумовно, допомога сьогодні потрібна кожному, хто проживає в нашій державі: і малому, середньому, великому бізнесу, а також соціальним верствам. Ми будемо підтримувати цей законопроект, але я хотів би звернути увагу на інше.</p>
<p>Денис Анатолійович, будь ласка, якщо є відповідь на це, або запишіть собі. Законопроект, який був прийнятий в 2014 році (1669) на допомогу також бізнесу, про позбавлення бізнесу оплати за державне майно. Це будо по Донбасу. Після цього перекинули тільки на зони - там, де практично зона розмежування. Сьогодні в цих законопроектах є стаття, де сьогодні можливість є підприємцям не сплачувати в держказну за державне майно. Хто буде сьогодні наповнювати тоді бюджет? Чи є сьогодні можливість у державного бюджету погасити несплату за державне майно? І яким чином будуть жити сьогодні громади? Як будуть ремонтувати інфраструктуру, як будуть виходити також із скрути? На 90 відсотків практично все знищено за 30 років.</p>
<p>І головне, 800 сімей лишилися сьогодні без житла в Луганській області. Слава Богу, що побудована сьогодні тимчасова слідча комісія з випалення людей живцем, в Луганській області 50 тисяч гектарів землі випалено лісу, 22 мільярди гривень було нанесено збитків. Хто за це буде відповідати і хто допоможе людям сьогодні взимку? 800 сьогодні сімей бідкаються по хатах, по гуртожитках, по інших людях, приховуються у своїх сусідів. Скажіть, будь ласка, коли їм буде виплачена сьогодні допомога? Думаємо про одних, однією рукою даємо, іншою рукою забираємо.</p>
<p>Сергій Шахов, Луганщина…</p>
<p></p>
<p>ГОЛОВУЮЧИЙ. Колтунович Олександр Сергійович.</p>
<p>Королевська Наталія Юріївна. Після цього переходимо до голосування. Всі бажаючі виступили? "Голос", "За майбутнє", і після цього голосуємо. Будь ласка, через 4 хвилини голосування.</p>
<p>Наталія Юріївна.</p>
<p></p>
<p>12:27:21</p>
<p>КОРОЛЕВСЬКА Н.Ю.</p>
<p>Шановні колеги, шановний Прем’єр-міністр, ця пропозиція, вона мала би бути прийнята ще влітку, коли ви вирішили за рахунок антиковідного фонду будувати дороги, а потрібно було ці гроші спрямувати на підтримку малого та середнього бізнесу, поки він ще не був в такому кризовому стані.</p>
<p>Сьогодні ми всі дуже добре розуміємо, що ці 8 тисяч – це як мертвому припарка, але це краще ніж нічого. Але я хочу до вас все ж таки звернутися з тим, що в нас в країні, безумовно, треба підтримувати малий та середній бізнес, треба підтримувати наших товаровиробників. Але у нас в країні ще є більше 10 мільйонів пенсіонерів, людей, які виживають на 2 тисячі гривень, яким сьогодні немає за що лікуватися, просто немає за що, до яких сьогодні не може дійти медична допомога. І тому, шановний Прем’єр-міністр, може, досить піаритись на будівництві доріг, на якихось там "селфіках" та "відосиках"? Може, вже прийшов час приймати виважене, професійне рішення? Людина, яка отримує пенсію 2 тисячі гривень, сьогодні це не може дозволити собі, лікуватися від коронавірусу. Родина, багатодітна родина, яка не отримує допомоги від держави, не може захистити свою родину. Сьогодні матір, яка доглядає за дитиною з інвалідністю, отримує 32 гривні допомоги від держави. На ці гроші вона не може виконати не тільки свою функцію - вона не може захистити свою дитину.</p>
<p>Тому ми звертаємося до вас: в бюджеті на 2021 рік треба окремо прописати програми захисту та підтримки малозахищених верств населення. Сьогодні треба приймати комплексні і професійні рішенні. Досить піару, досить красивих акцій, треба або робити, або йти у відставку.</p>
<p>Дякую за увагу. Ми підтримуємо цей законопроект.</p>
<p></p>
<p>ГОЛОВУЮЧИЙ. Цабаль Володимир Володимирович.</p>
<p></p>
<p>12:29:31</p>
<p>ЦАБАЛЬ В.В.</p>
<p>Шановні колеги, безумовно, фракція "Голос" підтримує цей законопроект, підтримує те, що уряд завчасно готується до можливого посилення протиепідемічних заходів. Але я хочу звернути увагу на три речі в цьому законі. Той, хто його писав, або мав злі наміри, або дуже швидко писав і зробив багато помилок.</p>
<p>Перше. Одноразова допомога може надаватися тільки тим особам, в яких сфера діяльності отримала повну заборону. Тобто, якщо часткова заборона, допомога не буде надаватись, якщо читати закон, як написано.</p>
<p>Друге. По суб'єктам господарювання, кому буде надаватись, взагалі деталей не прописано. Тобто уряд може робити що хоче, давати тим, кому вони хочуть, як це колись було з агродотаціями.</p>
<p>І третє. Закон втрачає чинність через 3 тижні. Тобто є великий ризик його невиконання.</p>
<p>Я дуже прошу уряд звернути увагу на ці три зауваження, і щоб виявилось, що все-таки це неправильно прописано, а не злі наміри.</p>
<p>Дуже дякую.</p>
<p></p>
<p>ГОЛОВУЮЧИЙ. Дякую.</p>
<p>Поляков Антон Едуардович.</p>
<p></p>
<p>12:30:40</p>
<p>ПОЛЯКОВ А.Е.</p>
<p>Антон Поляков, депутатська група "За майбутнє". Шановний пане Прем'єр-міністр, хочеться запитати у вас: ви в якій країні живете? В країні СКМ або в крайні ДТЕК? Сьогодні 4 грудня 2020 року, і тільки сьогодні ми побачили ці ваші законодавчі ініціативи. А до цього де ви були?</p>
<p>Ми вже бачили Прем'єра, який на самокаті уїхав. Малював нам гарні слайди, обіцяв 100 тисяч кредитів "5-7-9" провальних. І що з цього вийшло? Ані кредитів, ані допомоги, ані чого. І зараз ви хочете, щоб 2 мільйони підприємців отримали по 8 тисяч до Нового року? А ви ж розумієте, що не у всіх є доступ навіть до Інтернету, як наприклад, у ресторані Тищенка "Велюр". Ви розумієте, що не всі зможуть отримати цю допомогу? А якщо хтось неправильно оформить заявку, то йому буде потрібно повернути цю суму вдвічі? Це що, держава заробляє на біді українців?</p>
<p></p>
<p>ГОЛОВУЮЧИЙ. Дякую.</p>
<p>Крулько Іван Іванович.</p>
<p></p>
<p>12:32:02</p>
<p>КРУЛЬКО І.І.</p>
<p>Іван Крулько, фракція "Батьківщина". Це третій законопроект з переліку тих законопроектів, які сьогодні Верховна Рада підтримала, і "Батьківщина" за них голосувала так само, як проголосує і за цей, які стосуються точкової допомоги підприємцям, українському бізнесу в умовах коронавірусу, в умовах пандемії і тих можливих карантинних обмежень, які можуть тільки посилитись в Україні.</p>
<p>Безумовно, що це добрі точкові речі і за них треба голосувати. Але зараз найкращою допомогою для українського бізнесу, і це стосується всієї влади, це була б одна дуже проста річ – не заважати бізнесу працювати. Припинити "кошмарити" бізнес, припинити використовувати правоохоронні органи не для того, щоб контролювати ситуацію з правами людей і захищати людей, а з тим, щоб бізнесу заважати робити. Припинити ті речі, які обмежують можливості для роботи ФОПів, щоб фізичні особи-підприємці не приходили під стіни парламенту чи Офісу Президента, а працювали, для того щоб мати можливість утримати свої сім'ї і вижити в цій ситуації. Ось в чому ключова задача всього парламенту і всієї влади – перестати заважати підприємцям нормально працювати. І якщо вони сьогодні в цих…</p>
<p></p>
<p>ГОЛОВУЮЧИЙ. Дякую.</p>
<p>Переходимо до голосування. Будь ласка, займіть свої місця.</p>
<p>Ставлю на голосування пропозицію про прийняття за основу проекту Закону про внесення змін до статті 28 Закону України "Про Державний бюджет України на 2020 рік" (реєстраційний номер 4431).</p>
<p>Всі готові голосувати? Готові? Прошу підтримати та проголосувати. 4431.</p>
<p></p>
<p>12:33:51</p>
<p>За-302</p>
<p>Рішення прийнято.</p>
<p>Ставлю на голосування пропозицію про прийняття в цілому з необхідними техніко-юридичними правками проект Закону про внесення змін до статті 28 Закону України "Про Державний бюджет України на 2020 рік" (реєстраційний номер 4431).</p>
<p>Прошу підтримати та проголосувати.</p>
<p></p>
<p>12:34:20</p>
<p>За-304</p>
<p>Рішення прийнято.</p>
<p>Кондратюк Олена Костянтинівна.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>12:34:27</p>
<p>ГОЛОВУЮЧА. Шановні колеги, давайте ще раз застосуємо процедуру, щоб дати дозвіл Голові Верховної Ради України негайно підписати законопроект 4431 - проект Закону про внесення змін до статті 28 Закону України "Про Державний бюджет України на 2020 рік".</p>
<p>Ставлю дану пропозицію на голосування. Прошу голосувати.</p>
<p></p>
<p>12:34:57</p>
<p>За-301</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>12:35:01</p>
<p>ГОЛОВУЮЧИЙ. Рішення прийнято.</p>
<p>Будь ласка, не розходьтесь. Поверніться до зали, шановні колеги.</p>
<p>За згодою ми сьогодні використовуємо процедуру ad hoc щодо розгляду законопроекту 4460-д. Це проект Закону про внесення змін до деяких законодавчих актів України щодо встановлення відповідальності за декларування недостовірної інформації та неподання суб'єктом декларування декларації особи, уповноваженої на виконання функцій держави або місцевого самоврядування.</p>
<p>Будь ласка, підготуйтесь до голосування. Запросіть народних депутатів до зали.</p>
<p>Я поки проговорю процедуру. Ми голосуємо за основу, в цілому. І процедура розгляду наступна: кожна фракція отримує до 2 хвилин на виступи від фракцій. Немає заперечень? <i>(Шум у залі)</i> По дві було, ні!</p>
<p>Готові голосувати? Готові. Прошу підтримати та проголосувати застосування вищезазначеної процедури.<b> </b></p>
<p>Прошу підтримати та проголосувати.</p>
<p></p>
<p>12:36:10</p>
<p>За-298</p>
<p>Рішення прийнято.</p>
<p>Шановні колеги, нам зараз необхідно прийняти рішення про включення вищезазначеного законопроекту до порядку денного сесії, мається на увазі 4460-д.</p>
<p>Готові голосувати? Прошу підтримати та проголосувати.</p>
<p></p>
<p>12:36:42</p>
<p>За-298</p>
<p>Рішення прийнято.</p>
<p>До слова запрошується голова підкомітету Комітету з питань правоохоронної діяльності Бакумов Олександр Сергійович. Дайте 4 хвилини і від комітету, і від авторів.</p>
<p></p>
<p>12:37:00</p>
<p>БАКУМОВ О.С.</p>
<p>Шановні колеги, Конституційний Суд України, визнаючи неконституційними норми Кримінального кодексу, дорікнув законодавцям, що останні не дотримались принципів справедливості і пропорційності як елементів принципів верховенства права. При цьому сюрреалістично і раціонально жонглюючи таким фундаментальним принципом права, висловивши філософсько-правову нісенітницю, що конституційний арбітр краще розуміє суспільне благо, ніж парламент.</p>
<p>Один із творців доктрини верховенства права Альберт Венн Дайсі вказував, що цей принцип ґрунтується на визнанні та сприйнятті найвищої цінності саме особи, її невідчужуваних прав і свобод, і жоден філософ і правник не закладав у зміст цього принципу як найвищу соціальну цінність посаду судді, прокурора чи депутата.</p>
<p>Свого часу вже український конституціоналіст Юрій Миколайович Тодика вказував, що розгляд верховенства права поза верховенством Конституції – це шлях до вседозволеності та свавілля. А тому ми сподіваємось, що в подальшому у діяльності всіх органів публічної влади, у тому числі і Конституційного Суду України, верховенство права буде узгоджуватись з верховенством Конституції, яка чітко розмежовує статус, функції та повноваження державних інституцій.</p>
<p>Комітет з питань правоохоронної діяльності на своєму засіданні розглянув проекти законів про внесення змін до деяких законодавчих актів щодо відновлення відповідальності за декларування недостовірної інформації та неподання суб'єктом декларування декларації особи, уповноваженої на виконання функцій держави або місцевого самоврядування, за реєстраційним номером 4434, поданий Президентом України, а також 4441, поданий народними депутатами Монастирським, Геращенком та іншими. Оскільки ці законопроекти містять положення, що регулюють однакове коло питань та повторюють за суттю положення щодо регулювання одних і тих самих суспільних відносин, до них може бути застосована процедура, передбачена частиною другою статті 110 Регламенту Верховної Ради.</p>
<p>Таким чином, членами комітету підготовлений доопрацьований законопроект, який став компромісним та отримав підтримку у всіх фракціях, за реєстраційним номером 4460-д.</p>
<p>Вказаним законопроектом доповнюється кодекс Кримінальний новою статтею 366-2 "Декларування недостовірної інформації", якою встановлюється кримінальна відповідальність у випадку, якщо такі відомості відрізняються від достовірних, на суму від 500 до 4 тисяч прожиткових мінімумів для працездатних осіб, у вигляді штрафу від 2 тисяч 500 до 3 тисяч неоподатковуваних мінімумів доходів громадян або громадськими роботами від 150 до 240 годин з позбавленням права обіймати певні посади чи займатися певною діяльністю на строк до 3 років за частиною першою цієї статті.</p>
<p>У випадку, якщо такі відомості відрізняються від достовірних на суму понад 4 тисячі прожиткових мінімумів для працездатних осіб, у вигляді штрафу від 3 тисяч до 5 тисяч неоподатковуваних мінімумів доходів громадян або громадськими роботами від 150 до 240 годин, або обмеженням волі на строк до 2 років з позбавленням права обіймати певні посади чи займатися певною діяльністю на строк до 3 років за частиною другою.</p>
<p>Також Кримінальний кодекс доповнюється статтею 366 з позначкою 3, якою встановлюється кримінальна відповідальність за умисне неподання суб'єктом декларування декларації особи, уповноваженої на виконання функцій держави або місцевого самоврядування, у вигляді штрафу від 2 тисяч до 53 тисяч неоподатковуваних мінімумів доходів громадян або громадськими роботами з позбавленням права обіймати певні посади чи займатися певною діяльністю.</p>
<p>Визначається предметна підсудність за Вищим антикорупційним судом України, досудове провадження в цих правопорушеннях здійснюється Національним антикорупційним бюро.</p>
<p>За результатом розгляду комітетом ухвалено рішення рекомендувати Верховній Раді прийняти проект Закону про внесення змін до деяких законодавчих актів України щодо встановлення відповідальності за декларування недостовірної інформації та неподання суб'єктом декларування декларації особи, уповноваженої на виконання функції держави або місцевого самоврядування, за основу та в цілому.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, запишіться: два – за… Вибачте, запишіться всі фракції на виступи по 2 хвилини.</p>
<p>Загородній Юрій Іванович.</p>
<p></p>
<p>12:41:34</p>
<p>ЗАГОРОДНІЙ Ю.І.</p>
<p>Прошу передати слово народному депутату Нестору Івановичу Шуфричу.</p>
<p></p>
<p>ГОЛОВУЮЧИЙ. Нестор Іванович Шуфрич.</p>
<p></p>
<p>12:41:50</p>
<p>ШУФРИЧ Н.І.</p>
<p>Дякую. Шановний головуючий, у мене запитання до монобільшості. Що вам завадило це зробити набагато раніше і в конституційну процедуру? Цей законопроект з'явився буквально зразу, і ми, не витримавши процедуру, яка передбачена Регламентом, зараз будемо приймати закон, а, я скажу відверто, ми за нього голосуємо, ми підтримуємо закон і хочемо подивитися, хто в цій залі дійсно ховається від корупції. І ми хочемо знати, хто два місяці майже приховував цей закон, у кого інтелекту не вистачило цей закон підготувати. Я бачу, вам вже і Штучний не допоможе.</p>
<p>І я хочу ще одне запитання вам задати. Сьогодні п'ятниця, ми почали працювати з вівторка, ми тільки що розглядали три надважливі питання. Тут був присутній Прем'єр-міністр, а у вас що, не вистачило часу підготувати ці закони раніше? Що заважало вам так сформувати порядок денний, щоб ці закони, по яких ми зараз приймаємо рішення, негайно підписувати, негайно публікувати? Чому ми це не проголосували у вівторок - і в середу вони вже діяли? Що вам заважало це зробити?</p>
<p>Це ваше ставлення до людей. Це ставлення уряду України до тих людей, які надали тимчасово довіру. Я абсолютно переконаний, що ця довіра буде, дійсно, дуже короткою.</p>
<p>А сьогодні, врешті-решт, розродилася наша монобільшість на цей законопроект. Мені прикро, що це ми робимо тільки сьогодні. І хай знають ваші керуючі заокеанні, що це можна було зробити ще три тижні тому, було би бажання. А те, що ви зараз робите під тиском і вимушено, а не з відкритим серцем, попереджаємо: процедуру ми перевіримо. І наша фракція буде голосувати за цей закон.</p>
<p>Дякую за увагу.</p>
<p></p>
<p>ГОЛОВУЮЧИЙ. Нестор Іванович, це в деякій мірі і до мене було питання, то я відповім.</p>
<p>Перше. Чому сьогодні? Тому що до цього деякі фракції не давали процедуру швидкого застосування по цим трьом законопроектам, і ми абсолютно витримали всі законодавчі строки, доповідаю.</p>
<p>Друге. Ми швидко підпишемо, вони швидко вступлять в силу, і ми швидко проголосуємо.</p>
<p>Друге питання щодо цього законопроекту. Всі фракції були долучені, долучені до роботи робочої групи, за що я всім хотів би подякувати, так само, як і представники Офісу Президента. І саме коли ми тільки вийшли на компроміс і в роботі комітету, то ми змогли одразу винести. Я вдячний всім колегам за те, що ми сьогодні розглядаємо цей законопроект.</p>
<p>А щодо процедур, процедуру цю використовуємо ми за згодою Верховної Ради України, тому я думаю, що до неї також не буде жодних заперечень. Дякую вам за виступ. Дякую. <i> </i></p>
<p>Веніславський Федір Володимирович.</p>
<p></p>
<p>12:45:08</p>
<p>ВЕНІСЛАВСЬКИЙ Ф.В.</p>
<p>Шановний Дмитро Олександрович, шановні колеги, шановні українці! Сьогодні ми розглядаємо дійсно дуже важливий законопроект, який має на меті все-таки продемонструвати, що український парламент і загалом українська влада нетерпима до такого негативного явища, яким є корупція.</p>
<p>Що стосується цього законопроекту, необхідно акцентувати увагу на кількох ключових моментах.</p>
<p>Перший ключовий момент. Конституційний Суд України 27 жовтня 2020 року, визнавши неконституційною статтю 366 прим. 1 Кримінального кодексу України, фактично втрутився в сферу повноважень Верховної Ради України. </p>
<p>Тому що відповідно до статті 92 Конституції України виключно парламент визначає, що є злочином і якою має бути відповідальність за цей злочин. Конституційний Суд з такою логікою завтра визнає неспівмірним покарання за будь-якою статтею Кримінального кодексу України. І тому саме цей законопроект має на меті в тому числі і продемонструвати, що це виключно компетенція Верховної Ради України.</p>
<p>Другий ключовий момент. Президент Зеленський послідовно виступає за максимально жорстке покарання за такі дії, які пов'язані з корупцією. Він наполягав, що в статті 366 прим. 2 має бути обов'язково передбачено таке покарання, як позбавлення волі. Проте робоча група вважає, що позбавлення Володимир Васильович, воно є не зовсім співмірним, враховуючи сумнозвісне рішення Конституційного Суду України.</p>
<p>На наше переконання, цей законопроект, який ми сьогодні розглядаємо, має бути підтриманий як певний компромісний, але в подальшому, я думаю, необхідно розглянути питання все-таки про більш жорстку міру відповідальності за діяння, пов'язані з корупцією.</p>
<p>Сьогодні фракція "Голос" України буде голосувати, безперечно, за цей законопроект і закликає всіх його підтримати. Дякую.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p align=center></p>
<p>ГОЛОВУЮЧА. Дякуємо. Я думаю, що все ж таки інша фракція назву має.</p>
<p>Олексій Гончаренко, "Європейська солідарність", будь ласка.</p>
<p>Ірина Геращенко, прошу.</p>
<p></p>
<p>12:47:27</p>
<p>ГЕРАЩЕНКО І.В.</p>
<p>Дорогі українці! Політична команда Президента Петра Порошенка ввела електронне декларування. Наша команда 5 років декларувалася і проходила повну перевірку наших декларацій.</p>
<p>Що ж відбулося, коли в країні настав інтелектуальний локдаун? Спочатку "слуги" відтермінували введення декларацій у 2019 році на два місяці. Потім за повною згодою Банкової, про що говорить архітектор Президента Зеленського пан Богдан, було прийнято це скандальне рішення Конституційного Суду. Та і зараз Зеленський і його команда до останнього тягли "кота за хвіст", аби ще і цей рік мільйони чиновників, в тому числі присутні в цьому залі "слуги", уникли перевірки декларацій. Неприйняття цього закону загрожує - перше – втратою безвізу. Тому що електронне декларування – це, дійсно, одна з дуже важливих частин лібералізації безвізового режиму. І так само це світить тим, що тисячі чиновників знову уникнуть відповідальності.</p>
<p>Наша політична команда в перший день після рішення скандального Конституційного Суду внесла низку законопроектів про повне відновлення кримінальної відповідальності.</p>
<p>На жаль, в цій сесійній залі не знайшлося політичної волі для того, щоби навіть розглянути їх на комітеті, навіть винести до сесійної зали. І тому ми як компроміс підписували і законопроект Разумкова, і працювали в робочій групі для того, щоби повернути кримінальну відповідальність.</p>
<p>Чому не можна голосувати законопроект Зеленського? Друзі, та тому, що в ньому закладено недекларування силових структур. Щоби ті, хто причетні до оборонного замовлення, ті, хто має корупційні ризики, знову не декларувалися. І тому, звичайно, законопроект робочої групи є компромісний, а ми готові завтра вже внести до нього зміни і голосувати за посилення кримінальної відповідальності.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Івченко Вадим Євгенович.</p>
<p>Соболєв Сергій Владиславович.</p>
<p></p>
<p>12:49:49</p>
<p>СОБОЛЄВ С.В.</p>
<p>Фракція "Батьківщина" визнала рішення Конституційного Суду. І що б тут не розказували про конституційні перевороти, ми всі визнали це рішення: і НАЗК, і всі інші органи. Припиніть ці розмови про конституційні перевороти. Зробили помилку – негайно її виправте!</p>
<p>Ми внесли три законопроекти, як це виправити: законопроект про кримінальну відповідальність; законопроект, який стосувався особливості притягнення до відповідальності, у тому числі суддів Конституційного Суду, за неналежне декларування. І ми запропонували, на мій погляд, саму найкращу норму: парламент повинен затверджувати регламент роботи Конституційного Суду.</p>
<p>На жаль, нас ввели в оману, тягнули час, і за цей час десятки кримінальних справ по притягненню можновладців до кримінальної відповідальності були розвалені. Три роки декларування, які ухвалили попереднім скликанням, фактично викинуті на смітник.</p>
<p>Ми підтримали законопроект Голови Верховної Ради, який був абсолютно компромісний і дозволяв протягом двох місяців регулювати цю ситуацію. І от тепер дійшли до ручки, як називається.</p>
<p>Ясно, що фракція підтримає цей законопроект, бо ми не хочемо повторювати тієї самої історії з рішенням Конституційного Суду, який визнає неконституційним законопроект Президента або будь-який інший, і знову 2020 рік випаде з декларування. А хтось буде розповідати про боротьбу з корупцією.</p>
<p>Саме тому нам треба голосувати за це рішення. Після цього негайно вводити рішення стосовно суддів Конституційного Суду, якщо вони, не дай Боже, порушили електронне декларування. А далі ухвалювати рішення щодо роботи Конституційного Суду, але законне, ухвалити Регламент саме цим залом.</p>
<p>Дякую.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p align=center></p>
<p>ГОЛОВУЮЧА. Цабаль Володимир Володимирович.</p>
<p></p>
<p>12:51:59</p>
<p>ЦАБАЛЬ В.В.</p>
<p>Прошу передати Осадчуку.</p>
<p></p>
<p>ГОЛОВУЮЧА. Осадчук Андрій, будь ласка.</p>
<p></p>
<p>12:52:12</p>
<p>ОСАДЧУК А.П.</p>
<p>Шановні колеги, пане спікер! Двадцятий місяць країною керує Володимир Зеленський і команда "95 кварталу", які прийшли до влади на антикорупційній риториці. За цей час фактично зруйнована система правоохоронних органів, антикорупційних органів, антикорупційна інфраструктура. НАБУ продовжує якимось дивом тримати оборону, знаходячись в повній облозі. Антикорупційний суд намагається працювати, йому постійно "підрізають крила". І зараз фактично на руїнах НАЗК, а насправді на руїнах наших зобов'язань перед Європейським Союзом, що є виконанням стратегічного курсу, викладеного в Конституції України, ми намагаємося порятувати статтю 366-1 Кримінального кодексу України, а насправді порятувати європейський вибір України.</p>
<p>Нам катастрофічно не подобається юридична структура і логіка так званого компромісу. Але ми розуміємо і визнаємо, що не можна ігнорувати рішення Конституційного Суду, як би воно нам не подобалося. Ми розуміємо, що надзвичайно критично ухвалити рішення, бо неухвалення рішення буде мати абсолютно згубні наслідки для всіх.</p>
<p>Тому в цій непростій ситуації фракція "Голос" буде підтримувати так званий компроміс, але при цьому ми негайно будемо подавати зміни до цієї статті, якими ми будемо вимагати знизити поріг притягнення до кримінальної відповідальності і запровадження все-таки ув'язнення для топ-корупціонерів, які, як заповідав Володимир Зеленський, мають сидіти в тюрмі. Саме за цих умов ми підтримуємо сьогоднішній компроміс.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Ірина Констанкевич, група "Партія "За майбутнє".</p>
<p>Тарас Батенко, будь ласка.</p>
<p></p>
<p>12:54:16</p>
<p>БАТЕНКО Т.І.</p>
<p>Шановні колеги, у нас представник Президента у Конституційному Суді України так плутає поняття і назву рідної фракції, до якої він належить і представляє у Конституційному Суді, що не дивно, що він так довільно трактує рішення Конституційного Суду.</p>
<p>Я вважаю, що в нас є незалежний орган у країні, єдиний і незалежний, який називається Конституційний Суд України, який єдиний може тлумачити Конституцію України. І в нас немає ніякого конституційного перевороту, як би це комусь не хотілося трактувати саме в такий спосіб. І тільки в нашій країні ми гучно говоримо про боротьбу з корупцією, і фактично ні кроку не просунулися, ні на йоту не просунулися в цьому напрямку.</p>
<p>Дозвольте нагадати, друзі, що в рішенні Конституційного Суду чітко наголошувалося, що встановлення кримінальної відповідальності за порушення при декларуванні є надмірним покаранням. Тому була наша робоча група створена Оленою Костянтинівною і за дорученням Голови Верховної Ради України, яка напрацювала комплексний варіант. Був законопроект Офісу Президента, який фактично переламав ситуацію. Мені ця ситуація нагадувала Швейка, коли ми вигравали війну чи боротьбу, але втрутився Генеральний штаб – і ми цю боротьбу програли, втрутився Офіс Президента – і ми цю боротьбу хочемо програти.<b> </b></p>
<p>Ми не хочемо програти цієї боротьби, ми хочемо відповідальності, чесної, правдивої відповідальності. Ми не хочемо, щоб за 366 статтею каралися тільки сільські депутати. 40 проваджень з 70 і вироків стосуються тільки сільських депутатів. Ми хочемо міжнародного досвіду, вивчайте міжнародний досвід, як є в ФРН, як є в Великобританії, як і в інших країнах, і як там карають за неподання декларації.</p>
<p>Тому нам важливо прийняти той закон, який буде відповідати рішенню Конституційного Суду. Ми обираємо правову державу Україну, і, безумовно, в цій ситуації сьогодні ми проголосуємо за це рішення, як би нам тяжко в цій ситуації не було.</p>
<p>Дякую.</p>
<p></p>
<p>ГОЛОВУЮЧА. Дякую.</p>
<p>Олександр Сухов, група "Довіра".</p>
<p></p>
<p>12:56:24</p>
<p>СУХОВ О.С.</p>
<p>Прошу Бабенку передати слово.</p>
<p></p>
<p>ГОЛОВУЮЧА. Бабенко, будь ласка.</p>
<p></p>
<p align=center>Веде засідання Голова Верховної Ради України РАЗУМКОВ Д.О.</p>
<p></p>
<p>ГОЛОВУЮЧИЙ. Шановні колеги, запросіть народних депутатів до зали, переходимо одразу до голосування після виступу.</p>
<p></p>
<p>12:56:40</p>
<p>БАБЕНКО М.В.</p>
<p>Шановні колеги, більше місяця пройшло з того моменту, коли було прийнято дійсно ганебне рішення Конституційного Суду, яким була відмінена кримінальна відповідальність, по суті, за корупційні злочини у вигляді неподання декларації або подання завідомо недостовірних даних в декларації державними чиновниками.</p>
<p>Я повністю погоджуюся з Представником Президента в Конституційному Суді стосовно того, що Конституційний Суд вийшов за межі своїх повноважень, оскільки це не право Конституційного Суду – визначати ступінь суспільної небезпечності того чи іншого діяння і відповідно покарання за нього. Тільки український парламент, який є єдиним законодавчим і представницьким органом українського народу, може визначати чи є корупція дійсно тим злом, за яке ми повинні саджати в тюрму, а не накладати просто штрафи, чи ні.</p>
<p>Але в мене також є питання до роботи правоохоронної системи, а також питання до влади. А якщо ми говоримо про те, що Конституційний Суд вийшов за межі своїх повноважень, що він перевищив свої повноваження, то чи побачимо ми кримінальні справи з цього приводу? Дайте відповідь собі на це питання.</p>
<p>Депутатська група "Довіра", безумовно, буде голосувати за даний законопроект, тому що він сьогодні є єдиним компромісним, таким, що об'єднав всі фракції парламенту, і ми нарешті повернемо справжню кримінальну відповідальність за таке ганебне явище, як корупція.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, дійсно, законопроект компромісний. Дійсно, він народжувався і в рамках роботи робочої групи - я ще раз хотів би подякувати представникам всіх депутатських фракцій та груп, - і в рамках того законопроекту, який був запропонований Президентом. І ми намагалися знайти баланс і використати все позитивне, що є в одному законопроекті та в іншому, для того щоб максимально швидко, тому що в даному випадку швидкість – це дуже важливий аспект, нам треба прийняти цей закон для того, щоб він почав діяти до кінця цього року і ми не порушили систему електронного декларування.</p>
<p>Я вдячний всім колегам, які долучилися з усіх фракцій та груп і під час наших нарад, які відбувалися і в неробочий час. Але дуже важливо, щоб сьогодні ми отримали підтримку залу навколо цього законопроекту.</p>
<p>Будь ласка, підготуйтесь до голосування, запросіть народних депутатів до зали. Я, з вашого дозволу, продовжу засідання на 15 хвилин для того, щоб ми могли спокійно проголосувати, або зайдемо просто в "Різне". Немає заперечень? Тому що закінчується час, зайдемо в "Різне".</p>
<p>Готові голосувати? Прошу підтримати та проголосувати. А, почекайте, шановні колеги, стоп!</p>
<p>Ставлю на голосування пропозицію про прийняття за основу проекту Закону про внесення змін до деяких законодавчих актів України щодо встановлення відповідальності за декларування недостовірної інформації та неподання суб'єктом декларування декларації особи, уповноваженої на виконання функцій держави або місцевого самоврядування (реєстраційний номер 4460-д). Прошу підтримати та проголосувати.</p>
<p></p>
<p>13:01:06</p>
<p>За-287</p>
<p>Рішення прийнято.</p>
<p>Ставлю на голосування пропозицію про прийняття в цілому з необхідними техніко-юридичними правками проекту Закону про внесення змін до деяких законодавчих актів України щодо встановлення відповідальності за декларування недостовірної інформації та неподання суб'єктом декларування декларації особи, уповноваженої на виконання функцій держави або місцевого самоврядування (реєстраційний номер 4460-д). Прошу підтримати та проголосувати.</p>
<p></p>
<p>13:01:49</p>
<p>За-289</p>
<p>Рішення прийнято.</p>
<p>Покажіть, будь ласка, по фракціям. "Слуга народу" – 195, "Опозиційна платформа - За життя" – 15, "Європейська солідарність" – 19, "Батьківщина" – 11, "Партія "За майбутнє" – 9, "Голос" – 13, "Довіра" – 17, позафракційні – 10.</p>
<p>Шановні колеги, ще раз вам всім дякую.</p>
<p>Михайло Борисович Радуцький – з процедури. Не розходьтесь, одне питання. Зараз визначимось - і скажете.</p>
<p></p>
<p>13:02:19</p>
<p>РАДУЦЬКИЙ М.Б.</p>
<p>Шановні колеги, я дуже просив би зараз проголосувати законопроект 4314, який дозволяє скоротити термін для реєстрації вакцини проти COVID, який Україна має отримати від асоціації COVAX.</p>
<p></p>
<p>ГОЛОВУЮЧИЙ. Почекайте-почекайте. Два питання, звертаються фракції. Шановні колеги, я його підпишу в понеділок, і ми встигнемо все опублікувати, все зробити. Є пропозиція в цьому законопроекті цього не робити, дострокового підписання. Немає заперечень? Немає.</p>
<p>Я сподіваюсь, що… Єдине, що я хотів би почути зараз від колег, що ніхто не буде блокувати постановами. Дякую вам дуже. Наталія Юріївна, у мене ж гарний слух. Я бачу. Ви будете блокувати? Не може такого бути!</p>
<p>Михайло Борисович звернувся з пропозицією зараз без обговорення проголосувати законопроект 4314. Це проект Закону про внесення змін до деяких законодавчих актів України щодо забезпечення профілактики коронавірусної хвороби (реєстраційний номер 4314). Немає заперечень? Можемо проголосувати?</p>
<p>Ставлю на голосування пропозицію про прийняття за основу проекту Закону про внесення змін до деяких законодавчих актів України щодо забезпечення профілактики коронавірусної хвороби (СOVID-19) (реєстраційний номер 4314).</p>
<p>Прошу підтримати та проголосувати.</p>
<p></p>
<p>13:04:02</p>
<p>За-267</p>
<p>Рішення прийнято.</p>
<p>Ставлю на голосування пропозицію про прийняття в цілому з необхідними техніко-юридичними правками проект Закону про внесення змін до деяких законодавчих актів України щодо забезпечення профілактики коронавірусної хвороби (СOVID-19) (реєстраційний номер 4314).</p>
<p>Прошу підтримати та проголосувати.</p>
<p></p>
<p>13:04:36</p>
<p>За-270</p>
<p>Рішення прийнято. Закон прийнятий в цілому.</p>
<p>Шановні колеги, чи необхідне сьогодні "Різне"? Напружений був день, може, ми на наступний раз продовжимо? Не буде заперечень? Дякую, шановні колеги.</p>
<p>Пленарне засідання Верховної Ради оголошую закритим.</p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p></p>
<p><i> </i></p>
<p></p></div>
