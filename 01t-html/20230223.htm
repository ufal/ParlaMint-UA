Засідання 1 (продовження)
23. 02. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>23 лютого 2023 року, 12 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>12:09:05</p>
<p>ГОЛОВУЮЧИЙ. Слава Україні!</p>
<p>Шановні народні депутати, відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення дев'ятої сесії в умовах дії воєнного стану" сьогодні ми продовжуємо наше пленарне засідання.</p>
<p>Шановні колеги, звертаю увагу, що відповідно до прийнятої Верховною Радою України постанови усі присутні на пленарному засіданні не повинні поширювати інформацію щодо початку, його перебігу, перебігу та прийнятих у парламенті рішень раніше ніж через годину після оголошення перерви в пленарному засіданні. Прошу всіх колег поважати прийняте українським парламентом рішення та відповідально ставитися до безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка знаходиться біля вас.</p>
<p>Шановні народні депутати, давайте привітаємо присутню сьогодні в гостьовій ложі зали засідань Верховної Ради України делегацію Об'єднання парламентарів держав-членів ЄС "United for Ukraine" на чолі з вірними друзями України Андрюсом Кубіліусом та Жигімантасом Павільонісом. <i>(Оплески)</i></p>
<p>Члени цього об'єднання представляють сьогодні такі європейські країни, як Болгарія, Велика Британія, Ісландія, Іспанія. Італія, Литва, Німеччина, Польща, Португалія, Словенія, Фінляндія, Франція, Чехія, Швеція, а також Європейський Парламент. <i>(Оплески)</i></p>
<p>Також привітаємо ще одну парламентську делегацію Сполученого Королівства Великої Британії та Північної Ірландії на чолі з вельмишановними Бобом Сілі та Алексом Собелем, співголовами груп дружби з Україною. <i>(Оплески)</i></p>
<p>Хочу також привітати представників національних зборів Французької Республіки, ідеологів та авторів рішень на підтримку України: Пьєра Александра Англада – голову комітету з європейських справ та Бенджаміна Хаддада – голову групи дружба з Україною. <i>(Оплески)</i></p>
<p>Шановні народні депутати, за парламентською традицією ми розпочинаємо роботу з виконання Державного Гімну України.</p>
<p><i> (Лунає Державний Гімн України)</i></p>
<p>Шановні народні депутати, сьогодні триває 365-й день, як Україна рішуче протистоїть широкомасштабній збройній агресії Російської Федерації. Вічна слава захисникам і захисницям, які зі зброєю в руках відстоюють суверенітет і незалежність України на полі бою. Слава кожному і кожній, які щоденно самовідданою працею наближають нашу перемогу. Я прошу вшанувати хвилиною мовчання світлу пам'ять всіх полеглих у боях за Україну, всіх загиблих внаслідок російської агресії, а також Героїв Небесної Сотні, які віддали своє життя за наше європейське майбутнє.</p>
<p><i>(Хвилина мовчання)</i></p>
<p>Дякую. Прошу сідати.</p>
<p>Шановні народні депутати, на Погоджувальній раді ми домовились перед початком розгляду питань порядку денного надати час по 3 хвилини для виступів уповноважених представників депутатських фракцій і груп, тому прошу представників фракцій і груп записатися на виступ. Будь ласка, шановні колеги.</p>
<p>Будь ласка, слово надається Євтушку Сергію Миколайовичу, фракція "Батьківщина". Кожем'якін, так, я розумію?</p>
<p>Андрій Анатолійович, будь ласка.</p>
<p></p>
<p>12:15:52</p>
<p>КОЖЕМ’ЯКІН А.А.</p>
<p>Доброго дня, шановні колеги! Я не втомлюся виходити на цю трибуну для того щоб закликати, ну, до Комітету вже мені, напевно, вже не треба звертатися з питань безпеки і оборони, а до депутатів в залі і до керівництва парламенту все ж таки хочу звернутися і попросити розглянути питання, які обіцяли ви на попередній Погоджувальній раді. Дали завдання голові комітету для того, щоб він розглянув і вніс законопроект №8028 і 8259. Це законопроекти, які сьогодні допомагають підтримати боєздатність добровольчих формувань територіальних громад України.</p>
<p>На пальцях хочу пояснити, що це за закони, проекти. Тому що комітет добре знає, напевно, я не розумію, чому це відбувається таке блокування вже пів року, кажуть, посилаються на Міністерство оборони. Ну, я розумію, що Міністерству оборони, цим яйцекрадіям, треба це робити, але розглядати такі от і підвищувати боєздатність ДФТГ у них нема на це часу.</p>
<p>Перший законопроект. Є добровольче формування. Добровольче формування повинне виконувати бойові розпорядження. Для цього потрібні автомобілі, транспорт. Ми приходимо до командира батальйону військової частини, до якого ми відносимося, беремо в нього розпорядження, їдемо за кордон, за свої кошти купуємо 10 автомобілів, проїжджаємо по спрощеній процедурі митний кордон. Приїжджаємо в Київ, віддаємо 8 машин і просимо командира віддати нам 2. А він каже, ні, в законі 23 стаття написано: зброя і боєкомплект. Крапка. Я хочу кому і автотранспорт! Ну, що складного? Раз.</p>
<p>Друге. Сьогодні в добровольчих формуваннях знаходиться зброя, з якою добровольці виконують по всій Україні бойові розпорядження і завдання. Так, ми виконуємо, тому що сьогодні навіть в Києві 241-а бригада, всі три батальйони, знаходяться в Бахмуті. Сьогодні на всі райони Києва… всі завдання по обороні Києва виконують ДФТГ, в тому числі і наше ДФТГ "Мрія", яке сьогодні забезпечує оборону Печерського і Голосіївського районів. У нас є зброя.</p>
<p>Так я прошу, давайте внесемо зміни до Статуту гарнізонної і караульної служби, давайте запишемо, що ми маємо право її зберігати для того, щоб використовувати. От і все, крапка. Що тут складного? Ви мені розказуєте, що це Міністерство оборони не погоджує. Так не крадіть яйця, і все буде нормально!</p>
<p>Дякую.</p>
<p></p>
<p>ГОЛОВУЮЧИЙ. Шановні колеги! Шановні колеги! Шановні колеги, я прошу народних депутатів зайняти свої місця. Будь ласка, займіть свої місця.</p>
<p>А я запрошую далі до слова народного депутата Загороднього Юрія Івановича, депутатська група "Платформа за життя і мир".</p>
<p>Будь ласка, Юрій Іванович.</p>
<p></p>
<p>12:19:14</p>
<p>ЗАГОРОДНІЙ Ю.І.</p>
<p>Шановний Голово Верховної Ради, прошу вас передати слово народному депутату України Папієву Михайлу Миколайовичу.</p>
<p></p>
<p>ГОЛОВУЮЧИЙ. Михайло Миколайович Папієв, будь ласка.</p>
<p></p>
<p>12:19:26</p>
<p>ПАПІЄВ М.М.</p>
<p>Дякую. Шановні народні депутати України! Шановні колеги! Шановні гості! Ви знаєте, що героїзм воїнів Збройних Сил України доказує ще раз, що скоро буде перемога над російською агресією і Україна обов'язково переможе в цій війні, ми всі в цьому впевнені. І нам зараз як парламенту України треба вже готувати законодавче поле України після перемоги.</p>
<p>Справа в тому, що зараз дуже багато проблем і викликів є перед нашою країною, не тільки економічних, не тільки соціальних, а ще й питання демографічні. Справа в тому, що багато біженців з України виїхали, ті, які в працездатному віці, в репродуктивному віці, і нам необхідно сьогодні подумати в першу чергу, в який спосіб зацікавити наших людей повернутися, особливо мам з дітьми, повернутися в Україну. І це має бути комплексне питання, і комплексний підхід, і створення нових робочих місць, і соціальні гарантії.</p>
<p>Нам необхідно сьогодні вже, я звертаюся до Комітету з питань соціальної політики України, бо у нас на сьогодні діє Закон України про ветеранів 1993 року. Його треба оновити в умовах, що під цей закон підпадати будуть і ті військовослужбовці, які з 24 лютого минулого року воюють проти Росії, проти російської агресії. Нам необхідно сьогодні оновити закони, і це обов'язково зробити, Закон про пенсії військовослужбовцям. Тому що величезна диференціація в залежності від року виходу на пенсію, і наші військові мають знати, які соціальні гарантії їх чекають в майбутньому, після того, як вони прийдуть з фронту. Тобто ці питання нам необхідно і конче необхідно робити.</p>
<p>Я готовий тут внести свої законодавчі ініціативи, так само, як по реформуванню соціальної сфери. Зараз має бути в розгляді законопроект про передачу функцій Фонду соціального страхування по безробіттю до Пенсійного фонду України. Нам необхідно зараз визначитися взагалі з індексацією пенсій. Тому що 2 тисячі 93 гривні, заморожена мінімальна пенсія на 2023 рік потребує як би індексації, потребує того, щоб була соціальна справедливість. Не може так бути, що в країні тинейджери, які щойно призначені на якісь посади, отримують по 200 по 300 тисяч гривень заробітної плати, нараховують собі, в той час, як більшість пенсіонерів має пенсію 2 тисячі 93 гривні. Це на фоні інфляції 30 відсотків минулого року, на фоні сьогоднішньої інфляції говорить про те, що купівельна спроможність цих пенсій зменшилася вдвічі. Нам треба конче реагувати і адекватно на ці виклики...</p>
<p></p>
<p>ГОЛОВУЮЧИЙ. Дякую.</p>
<p>Шановні колеги! Шановні колеги! <i>(Шум у залі)</i> Це щось новеньке.</p>
<p>Шановні колеги, я попрошу займіть свої місця, ми знаходимося з вами в парламенті. До нас приїхали наші гості. Я розумію, що парламент від французького слова parler – говорити, але давайте, щоб говорив один, а слухали всі, а не говорили всі, а не слухав ніхто. Дякую.</p>
<p>Я запрошую до слова Скороход Анну Костянтинівну, депутатська група "Партія "За майбутнє".</p>
<p></p>
<p>12:23:13</p>
<p>СКОРОХОД А.К.</p>
<p>Шановні гості! Шановні колеги! Сьогодні останній день року з початку повномасштабного, безпрецедентного вторгнення Росії в Україну, найскладніший, найдовший і найкривавіший рік в житті країни та кожного з нас. Рік, якого ми ніколи не забудемо, який змінив нас на до і після. Рік, який відверто показав, що Україну не здолати, бо ми, українці, попри всі свої внутрішні чвари – великий, вільний, незламний, незалежний та мужній народ, сила якого в єднанні в будь-яких умовах, взаємної любові до Батьківщини та сміливості перед обличчям смерті. І жоден недолугий рашист не зможе зламати українську сталь. Жоден психічно хворий сусід не зможе реалізувати байку "Київ за три дні", бо українці показали такий рівень самоорганізації, самовіддачі, героїзму, фаховості, віри та сили духу, якого світ не бачив у ХХI сторіччі.</p>
<p>Україна, кожен українець став легендою, символом незламності. Світ об'єднався навколо нас. Наші партнери як ніколи єдині в питанні підтримки України, і ми це бачимо сьогодні в залі в тому числі. Велика їм вдячність, низький уклін. Джо Байден, Анджей Дуда, Борис Джонсон, Роберта Мецола, Урсула фон дер Ляєн та інші європейські та світові лідери.</p>
<p>В темні часи завжди видно світлих людей. Для наших волонтерів не існує поняття "неможливо", для наших медиків не існує поняття "не врятуємо". Наші енергетики під обстрілами народжують світло наново. Наші транспортувальники доставляють за будь-яким маршрутом. Наші ДСНС витягають з будь-яких завалів. Наші підприємці заплатять податки наперед, аграрії зберуть зерно під свист куль. А наші військові показали, що друга армія світу в Україні теж друга. І українських воїнів не перевершить ніхто. Вони герої, народжені війною, справжні лідери, які ризикують своїм життям заради кожного з нас, наших дітей, нашого майбутнього. Люди, які вражають цивілізований світ своїм професіоналізмом, а одна згадка їхніх імен примушує здригатися і лякає росіян не менше ніж згадка про Бандеру. Валерій Залужний, Кирило Буданов, вам окрема подяка. Ви лідери, за якими беззаперечно ідуть воїни. Такі народжуються раз на покоління і закарбовуються в історії на все життя.</p>
<p>Цей рік як ніколи змінив нас, і ми вже ніколи не будемо...</p>
<p></p>
<p>ГОЛОВУЮЧИЙ. Будь ласка, слово надається Васильченко Галині Іванівні, фракція політичної партії "Голос".</p>
<p>Юрчишин. Я правильно розумію? Будь ласка.</p>
<p></p>
<p>12:26:42</p>
<p>ЮРЧИШИН Я.Р.</p>
<p>Шановні колеги, маю шалену честь сьогодні виступати від імені ще одного народу, який тривалий час бореться з рашистами за свою незалежність, а саме від імені наших чеченських побратимів. І прошу всіх колег, які є в групах дружби з Ічкерією, неформальних і формальних, будь ласка, вийти до зали, щоби це звернення прозвучало максимально офіційно.</p>
<p>Кабінет Міністрів Чеченської Республіки Ічкерія (№ 68), 27 листопада 2022 року.</p>
<p>У важкий період історії, коли виникла реальна загроза втрати державності, представники органів влади України гідно прийняли виклик і стали на захист своєї Вітчизни. Подолавши політичні дискусії, усунувши в бік особисті питання, виявили при цьому мудрість та політичну зрілість під час зовнішньої загрози, військове та політичне керівництво країни об'єднало український народ і захистило основи української держави.</p>
<p>Ця історична подія, показова роль Верховної Ради, всіх її депутатів у питанні визнання чеченської державності, визнання окупації Чеченської Республіки Ічкерія і геноциду її народу стане домінантою дружби між нашими народами.</p>
<p>З метою закріплення дружніх відносин народів України та Чеченської Республіки Ічкерія за самовіддані кроки на шляху до волі і демократії в усьому світі за особливі заслуги Верховної Ради щодо чеченського народу відповідно до статті 79, 80, 81 Конституції Чеченської Республіки Ічкерія Кабінет Міністрів Чеченської Республіки Ічкерія стверджує.</p>
<p>Перше. Висловити від імені чеченського народу та уряду Чеченської Республіки Ічкерія подяку всім депутатам Верховної Ради України за принципову, чесну та громадянську позицію у питанні визнання чеченської державності, окупації Чеченської Республіки Ічкерія Росією та геноциду чеченського народу.</p>
<p>Як символ особливого визнання і з метою зміцнення дружби між народами України та Чеченської Республіки Ічкерія перейменувати майдан Дружби Народів міста Джохар (Грозний) в майдан імені Верховної Ради України.</p>
<p>Постанова вступає в силу дня її опублікування. А подальші кроки озвучить Олексій Гончаренко.</p>
<p></p>
<p>12:29:27</p>
<p>ГОНЧАРЕНКО О.О.</p>
<p>Дякую. Шановні друзі, російська імперія має бути знищена. Сьогодні, в день, коли розпочалася депортація чеченського та інгуського народу, геноцид, який вони творили тоді, потім ще в раз в 90-і, сьогодні роблять геноцид українського народу, ця імперія має бути знищена, Ічкерія я маршо. Ми звертаємося до парламентів наших колег з Польщі, Балтійських країн зробити те саме…</p>
<p></p>
<p>ГОЛОВУЮЧИЙ. Шановні колеги, слово надається народному депутату Костюху Анатолію Вячеславовичу, фракція політичної партії "Слуга народу".</p>
<p></p>
<p>12:29:58</p>
<p>КОСТЮХ А.В.</p>
<p>Прошу передати слово Тістику.</p>
<p></p>
<p>ГОЛОВУЮЧИЙ. Тістик Ярослав Романович, будь ласка.</p>
<p></p>
<p>12:30:09</p>
<p>ТІСТИК Р.Я.</p>
<p>Шановний пане Голово, шановні народні депутати, дорогі друзі, колеги, усі ті, хто підтримують якраз нашу групу дружби зі Святим Престолом! Перш за все, я хочу подякувати всім тим, хто долучився до її створення, інституційно закріпити як офіційну групу дружби. І вже вам також проінформувати, що вже здійснили перший візит. Група дружби створена 12 січня, і хочу повідомити унікальний такий факт, що ми є третій парламент світу, хто має таку інституційну платформу комунікації зі Святим Престолом. За це велике дякую кожному, хто долучився.</p>
<p>Я теж хочу проінформувати, що відбулися зустрічі зі Святійшим Отцем Папою Франциском, в тому числі з Державним секретарем П'єтром Пароліном, секретарем з міжнародних питань Галлагером і рядом інших важливих зустрічей, зокрема і дипломатичним корпусом, який налічував більше половини усіх представників різних держав при Святому Престолі.</p>
<p>Піднімали дуже важливі питання стосовно якраз і реальної ситуації в країні і з полонених, і депортованих дітей, і наші чіткі позиції щодо вступу в ЄС і НАТО, і ряд інших важливих питань.</p>
<p>Дуже важливо відмітити, що більшість із цих питань були записані, були почуті, теплий прийом, зокрема отримали певні домовленості. І про це будемо згодом так само працювати на нашій подальшій системній співпраці разом з ним.</p>
<p>Колеги, всіх закликаю долучатися і разом до перемоги! Слава Україні!</p>
<p></p>
<p>ГОЛОВУЮЧИЙ. Слово надається народному депутату Арешонкову Володимиру Юрійовичу, депутатська група "Довіра", будь ласка.</p>
<p></p>
<p>12:32:03</p>
<p>АРЕШОНКОВ В.Ю.</p>
<p>Доброго дня, шановні колеги, шановний український народе. Пам'ятаю, як ще минулого року в цій залі ми майже цілий день дискутували зміст Указу Президента про надзвичайний стан, коли були незгідні з його окремими нормами, а вже о 5-й годині ранку 24 лютого нас накрила зовсім інша реальність, в якій потрібно було зібрати сили, мужність і приймати рішення, парламенту приймати рішення, відповідаючи за всю країну.</p>
<p>Безперечно, це був найважчий рік у всій історії нашої держави. Весь цей рік Україна та її героїчний народ, Збройні Сили боролись за свою незалежність і за право свого вибору. І ми зробили цей вибір на користь європейської інтеграції, демократичних цінностей і прав людини.</p>
<p>І як би парадоксально це не звучало, але саме цей найважчий рік дозволив нам зробити доволі успішні кроки. Ми отримали реальну задокументовану перспективу членства у Європейському Союзі і, що важливо для нас як для законодавців, європейські партнери відзначають саме законодавчий прогрес на цьому шляху. Ми чітко йдемо по тій дорожній карті, яка була закріплена нами разом з європейськими партнерами і продовжимо робити це зараз.</p>
<p>Українська армія за цей рік не просто довела, що може захистити свій народ і свою країну, ми довели, що успішно можемо освоювати в дуже обмежені часові рамка найбільш сучасну техніку та озброєння західного зразка. Наші воїни проходять тренування, зокрема і в країнах НАТО, за стандартами НАТО, тому перспектива членства у найпотужнішому військовому блоці світу також перетворюється з формальної на цілком реальну, адже саме посадовці НАТО висловили впевненість у тому, що Україна зможе приєднатися до Альянсу після закінчення цієї війни.</p>
<p>Парламент прийняв десятки звернень до міжнародної спільноти з тим, щоб жоден факт правопорушень, агресії, злочинів Росії не був втрачений. Ми робимо все можливе, щоб створити міжнародний спеціальний трибунал для Росії, і понад 20 країн уже входять до координаційної групи, яка просуває ідею створення цього трибуналу щодо воєнних злочинів, які були скоєні під час російського вторгнення в Україну. Найголовніше, ми за цей рік довели, ми разом: український народ, влада, Збройні Сили. Разом до перемоги! Слава Україні!</p>
<p></p>
<p>ГОЛОВУЮЧИЙ. Шановні колеги, Федина Софія Романівна. Я так розумію, Петро Олексійович. Будь ласка.</p>
<p></p>
<p>12:35:17</p>
<p>ПОРОШЕНКО П.О.</p>
<p>I just want to say a hello to our friends and partners from parliament of Europe.</p>
<p>Шановні колеги, друзі, сьогодні 365-й день триденної війни, якою її планував ворог. Навіть наші партнери з НАТО давали нам не більше семи днів або тижня. Але дев'ять років війни включно з роком широкомасштабної російського вторгнення проказали: Українці здатні здобувати блискучі перемоги. Ми нація волелюбного народу, хоробрих солдат і талановитих командирів, які здатні вести високотехнологічну війну і вигравати її.</p>
<p>Хочу нагадати, що з нашої команди з лютого-березня минулого року жодна людина не втекла із напівоточеного Києва до укріпрайонів Львова, Хмельницького, Мукачева і Франківська, бо створена з 14-го року армія України за стандартами НАТО, яку ми передали в 19-му році, ми були впевнені, що здатна зупинити ворога і перемогти Росію. Ми були впевнені, що вистоїть Київ – вистоїть і Україна.</p>
<p>В перші дні після ракетних ударів Росії на базі нашого офісу був створений один із штабів територіальної оборони і вже через 12 годин ми виступили на оборону Києва. З першого дня ми заявили про принцип внутрішньої єдності, коли вся країна об'єдналася і має об'єднатися навколо перемоги. Немає ніякої великої Росії, і ми це довели. Є банда хижаків, яка об'єдналася навколо божевільного фюрера. Літаки, ракети далекого радіусу, дієва протиповітряна оборона, засоби радіоелектронної боротьби, танки, бронемашини нам потрібні не колись – потрібні зараз для того, щоб весною забезпечити наступ Збройних Сил України. І так само, як ми вимагали рік тому 50 мільярдів для Збройних Сил, так і зараз ми вимагаємо, щоб 30 тисяч гривень кожному воїну були недоторканні. І ми просимо поставити законопроект 1906 зараз. А в кого забрати? Забрати в єдиного марафону 2 мільярди, які вміють любити Україну лише за гроші.</p>
<p>Попереду ще багато втрат і випробувань, але перемога не за горами, хіба що за Кримськими горами, де стоїть наш прапор.</p>
<p>Слава Збройним Силам України! І слава Україні!</p>
<p></p>
<p>ГОЛОВУЮЧИЙ. Шановні колеги, час для виступів вичерпано.</p>
<p>Шановні народні депутати, сьогодні ще день народження у нашої колеги, народної депутатки України Ганни Вячеславівни Бондар, "Слуга народу". Давайте привітаємо її. <i>(Оплески)</i></p>
<p>Шановні друзі, відповідно до статті 28 Регламенту Верховної Ради України перед початком розгляду питань пропоную провести сигнальне голосування. Я нагадую, що необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло.</p>
<p>Приготуйтесь до сигнального голосування, шановні колеги, будь ласка. Готові голосувати? Прошу народних депутатів голосувати. Сигнальне голосування.</p>
<p></p>
<p>12:39:39</p>
<p>За-238</p>
<p>Рішення прийнято.</p>
<p>За – 238, проти – 5, утрималась – 10. Все, як завжди.</p>
<p>Шановні колеги, я ще раз звертаюся до усіх колег із закликом неухильного дотримання безпекових правил у Верховній Раді України і не поширювати інформацію щодо перебігу пленарного засідання, прийнятих у парламенті рішень раніше ніж через годину після завершення нашої роботи.</p>
<p>Шановні колеги, перелік питань, який був попередньо узгоджений Погоджувальною радою, вам надано. Переходимо до його розгляду.</p>
<p>Ми попередній раз завершили на розгляді питання 7198. Це проект Закону про компенсацію за пошкодження та знищення окремих категорій об’єктів нерухомого майна внаслідок бойових дій, терористичних актів, диверсій, спричинених військовою агресією Російської Федерації.</p>
<p>За результатами обговорення з того періоду, є така домовленість між фракціями і групами, ми надамо 7 хвилин для виступу шановній авторці Юлії Клименко своїх поправок, і вона після цього знімає їх, і ми переходимо до голосування.</p>
<p>Тому я надаю Юлії Леонідівні слово – 7 хвилин, і після цього голосуємо за цей законопроект. Прошу народних депутатів зайняти свої місця.</p>
<p></p>
<p>12:40:54</p>
<p>КЛИМЕНКО Ю.Л.</p>
<p>Шановні колеги, ми мали того разу довгу і бурну дискусію з приводу правок із законопроекту 7198 по компенсаціях. Безумовно, це потрібний законопроект. Хочу наголосити, що цей законопроект був проголосований в першому читанні ще в квітні 2022 року і лежав на полиці, і чомусь не розглядався ні в комітетах, ні в підкомітетах, ні в залі Верховної Ради десять місяців. Тому хочу наголосити, що питання не в розгляді правок і не в обговоренні цього проекту в залі, питання в тому, що його треба, безумовно, було розглядати набагато раніше. Це перше.</p>
<p>По-друге, його обговорення, обговорення правок і дискусії в комітеті, в підкомітеті були абсолютно закритими. Ні автори правок, ні ті, хто хотів долучитися до обговорення цього законопроекту 7198, на жаль, такої можливості не мали, оскільки ні комітет, ні підкомітет не надали інформацію про свої засідання. Все було в закритому режимі і все було абсолютно як би непрозоро.</p>
<p>Що не так з цим законопроектом? Безумовно, його треба прийняти, тому що люди чекають компенсацію. Це буде стосуватися більше 3 мільйонів людей, українців, які втратили своє житло. Але цей закон, на жаль, є дуже дискримінаційним. Він не покриває період війни з 2014 року. Цей закон чітко визначає, що компенсацію виключно за житло будуть отримувати громадяни України на неокупованих територіях і виключно з 24 лютого 2022 року. Це значить, що фактично ми визнаємо збитки з лютого 2022 року, а не з 2014 року. Це буде приводити до політичних, а також неполітичних юридичних складностей в отриманні компенсації нашими громадянами за попередній період, а також отримання репарацій від Російської Федерації за період з 2014 року, якщо ми самі цим законом визнаємо, що збитки у нас тільки за житло і тільки з лютого місяця.</p>
<p>Цей закон також фактично дозволяє отримати компенсації виключно за знищене житло, увага, за знищене житло. Цей закон не прописує, немає жодної процедури, крім одного посилання на Кабінет Міністрів України, що буде відбуватись з пошкодженим житлом. У нас на даний момент по попередній статистиці більшість житла зруйнованого є саме пошкодженим, а не повністю знищеним. Тому цей закон знову ж таки мало того, що він буде стосуватися з лютого 2022 року, і він буде стосуватись тільки житла і окремих категорій громадян, він ще обмежується тільки знищеним, повністю знищеним майном.</p>
<p>Що буде з пошкодженим майном, якого більшість? Цим законом, а також постановою Кабінету Міністрів, на жаль, не визначається. Тому це дискримінує велику кількість українців, які залишили свої домівки, пошкоджені домівки, і переїхали або в тимчасові шелтери, або в зйомні квартири.</p>
<p>Викликає багато питань створення комісій, місцевих комісій, які дуже мають великі повноваження, але і дуже дискретні повноваження. Тому прийняття їх рішень треба буде уважно відслідковувати, щоб вони не призводили до тотальної корупції, коли від людей будуть вимагати хабарі за прийняття рішень на компенсацію їх знищеного житла. Термін заяв теж повинен в цьому законі бути переглянутий з одного року, як пропонує цей закон – воєнний стан плюс один рік, довоєнний стан плюс п'ять років, оскільки багато людей не встигне повернутися або з-за кордону, або не встигне подати такі заявки, або має інші життєві ситуації, які не дозволяють так швидко скористатись цією можливістю і подати заяву на компенсацію.</p>
<p>Виникає також питання, серйозне занепокоєння, фактично заборона продажу отриманого житла за знищене житло на п'ять років. Про що йде мова? Про те, що буде виникати сірий ринок, де будуть торгуватися квартири, але з дисконтом, так, як це було з ринком землі.</p>
<p>Викликає також питання в цьому законі, чому за знищені будинки, навіть будинки тисячометрові, виплачуються кошти на рахунок, а за квартири малосімейні або маленькі квартири, або середні квартири, сім'ї буде видаватися житловий сертифікат.</p>
<p>Процедура з житловим сертифікатом абсолютно непрозора, оскільки вона, на вторинному і первинному ринку не продаються квартири за житлові сертифікати, квартири продаються за гроші. Для того, щоб поміняти житловий сертифікат на гроші, треба буде піти в невідому юридичну особу, визначену Кабінетом Міністрів, і намагатися отримати готівку. Ні процедуру, ні повноваження, ні обмеження для цієї юридичної особи, на жаль, не існує в цьому законі.</p>
<p>Абсолютно не врегульовано питання з кредитними кватирами, якщо людина мала квартиру в кредиті. Скажіть, будь ласка, хто буде, як це буде з банківською системою вирішено, якщо знищена квартира була в кредиті, а нова отримана, вона теж буде в кредиті чи вона не буде в кредиті? Закон цього не говорить. Крім того, будь-яка компенсація, яка надана по цьому закону людині, буде тягнути за собою сплату податків, а саме податку на фізичну особу, податок на доходи фізичних осіб і військовий збір.</p>
<p>Закон не врегульовує і не створює черговості отримання компенсацій пільговиками, а саме дітьми-сиротами, військовими, ветеранами, немає ніяких пільг для цих категорій людей, що абсолютно неправильно.</p>
<p>Також не визнається черговість і немає черговості розгляду питань щодо надання компенсацій. Все це буде призводити, на жаль, до того, що закон не буде робочим, він буде викликати конфлікти на місцевому рівні, він буде викликати, він має серйозні корупційні ризики.</p>
<p>Тому, колеги, безумовно, цей закон потрібен, але давайте ми зробимо все, щоби цей закон був переглянутий або в цьому читанні, або внесені негайно зміни для того, щоби він не створював соціальної напруженості в суспільстві.</p>
<p>Дуже дякую. Давайте голосувати.</p>
<p></p>
<p>ГОЛОВУЮЧИЙ. Дякую.</p>
<p>Юлія Леонідівна, я особливо хочу подякувати вам за ваш компромісний підхід і дякую вам за розуміння.</p>
<p>Шановні колеги, переходимо до прийняття рішення. Ще раз, переходимо до прийняття рішення, шановні колеги. Я прошу, займіть свої місця.</p>
<p>Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про компенсацію за пошкодження та знищення окремих категорій об'єктів нерухомого майна внаслідок бойових дій, терористичних актів, диверсій, спричинених військовою агресією Російської Федерації (реєстраційний номер законопроекту 7198).</p>
<p>Готові голосувати? Готові голосувати? Прошу народних депутатів голосувати.</p>
<p></p>
<p>12:49:26</p>
<p>За-275</p>
<p>Рішення прийнято. Закон прийнятий в цілому.</p>
<p>Дякую, колеги. Йдемо далі. По фракціях покажіть, будь ласка.</p>
<p>Шановні колеги, далі, ми домовилися, наступний законопроект без обговорення, це 9045. Це проект Постанови про затвердження рішення Ради національної безпеки і оборони від 22 лютого 2023 року "Про застосування секторальних спеціальних економічних та інших обмежувальних заходів (санкцій) до фінансових установ Російської Федерації".</p>
<p>Я ставлю пропозицію, включити це питання до порядку денного сесії. Прошу народних депутатів голосувати.</p>
<p></p>
<p>12:50:18</p>
<p>За-323</p>
<p>Рішення прийнято.</p>
<p>Тоді я ставлю пропозицію прийняти в цілому з необхідними техніко-юридичними поправками проект Постанови про затвердження рішення Ради національної безпеки і оборони України від 22 лютого 2023 року "Про застосування секторальних спеціальних економічних та інших обмежувальних заходів (санкцій) до фінансових установ Російської Федерації", реєстраційний номер проекту Постанови 9045.</p>
<p>Готові голосувати? Прошу народних депутатів голосувати.</p>
<p></p>
<p>12:51:00</p>
<p>За-325</p>
<p>Рішення прийнято.</p>
<p>Будь ласка, Гончаренко, з процедури.</p>
<p></p>
<p>12:51:14</p>
<p>ГОНЧАРЕНКО О.О.</p>
<p>Дякую. Шановний пане Голово, з процедури хочу підняти наступне питання. До вас 23 січня було направлено звернення більше 150 народних депутатів щодо негайного включення в порядок денний законопроектів, що передбачають позбавлення депутатів від ОПЗЖ і заборонених партій депутатських мандатів. Тому для невідкладного розгляду відповідних проектів, відповідно до частини третьої та четвертої статті 96 Регламенту Верховної Ради України, я прошу вас поставити на голосування питання щодо включення відповідного законопроекту №7694 в порядок денний і надіслання його профільному відповідному комітету для надання висновку.</p>
<p>Це питання треба вирішувати, бо знаходження російської "п'ятої колони" в стінах Верховної Ради загрожує національній безпеці України і життю кожного громадянина України.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я, дивіться, шановний Олексій Олексійович, я просто прошу всіх, хто ініціює такі рішення, уважно читати весь Регламент повністю, а не окремі його положення. Голова Верховної Ради не вносить до порядку денного жодних законопроектів, це виключно компетенція Погоджувальної ради. І тому, коли на Погоджувальній раді це питання стане, воно буде розглянуте. Це раз.</p>
<p>Друге. Що стосується іншого, я абсолютно, я постійно підкреслюю свою позицію, що у Верховній Раді України не має бути ні однієї проросійської партії, яка заборонена судом. Всіх, які заборонені судом, ви знаєте, що таких рішень не одне, а декілька. Давайте комплексно вирішимо це питання і всіх, хто бути причетні до Російської Федерації, всіх вирішимо одночасно.</p>
<p>Йдемо далі, шановні колеги, наступний законопроект 8228 зі значком 1. Це проект Закону про внесення змін до деяких законів України щодо державної підсумкової атестації та вступної кампанії 2023 року. Ми домовлялися, що буде одна поправка від "ЄС", якщо я не помиляюсь, так, і ми голосуємо.</p>
<p>Друзі, дивіться, так не може бути. <i>(Шум у залі)</i> А, у вас одна поправка теж. Одна. Так, я пам'ятаю, говорили, ще "Голос" буде одна поправка.</p>
<p>Тоді давайте спочатку від "ЄС". Я так розумію, В'ятрович, номер поправки, обґрунтування, відповідь комітету, голосуємо.</p>
<p>Називайте номер поправки, Володимир Михайлович В'ятрович.</p>
<p></p>
<p>12:53:40</p>
<p>В’ЯТРОВИЧ В.М.</p>
<p>Доброго дня! Поправка номер 8. Суть поправки дуже проста. Тести з української мови й історії мають складати всі вступники. Комітет її відхилив під приводом, що міністерство вже анонсувало інші правила. Що дуже дивно, що не парламент має підлаштовуватися під анонси Шкарлета, а навпаки, нібито міністерство мало би виконувати закони, які ще не ухвалені.</p>
<p>Міністерство оголосило, що тест з історії України стане необов'язковим навіть для вступників на гуманітарні спеціальності. Це дуже ризиковано. Завтра річниця початку цієї війни. Ця війна почалася, тому що існує теза про нібито один народ. Один народ ми з Росією не тому, що два плюс два дорівнює чотири, а тому що Путін каже, що у нас спільна історія. Давайте, не озброюйте історію Путіна, давайте не роззброюйте себе самі.</p>
<p>Дякую. Прошу підтримати правку.</p>
<p></p>
<p>ГОЛОВУЮЧИЙ. Я перепрошую, ще раз, який номер правки? А, 8-а. Бо мені сказали 3-я, я перепрошую. 8-а.</p>
<p>Позиція комітету.</p>
<p></p>
<p>12:54:35</p>
<p>БАБАК С.В.</p>
<p>Шановні колеги, давайте не плутати зовнішнє незалежне оцінювання, яке потрібно для вступу, з державною підсумковою атестацією, яка потрібна на випуску зі школи для того, щоб знати, як учні засвоїли ті чи інші дисципліни.</p>
<p>Ми зареєстрували, ви знаєте, законопроект 9046, який вводить обов'язково історію України і іноземну мову в перелік обов'язкових предметів для державної підсумкової атестації. Я закликаю весь зал не спекулювати зі вступом цього року, який вже півтора місяця всі абітурієнти і батьки знають, що вони будуть здавати, давайте не змінювати коней на переправі, вони вже готуються до своїй предметів, до тих, яких вони готуються, а давайте перевіряти всі знання на виході зі школи в державній підсумковій атестації. Я вас дуже прошу, давайте наступного разу в четвертий рік поспіль не будемо відміняти державну підсумкову атестацію.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, поправка номер 8 народного депутата В'ятровича. Вона комітетом відхилена. Аргументи обох сторін ви почули. Будь ласка, я ставлю 8 поправку на голосування. Прошу голосувати.</p>
<p></p>
<p>12:55:57</p>
<p>За-109</p>
<p>По фракціях покажіть, будь ласка. За – 109. Рішення не прийнято.</p>
<p>Дякую, колеги.</p>
<p>Ідемо далі. Від "Голосу", я так розумію, Совсун, да? Будь ласка. І Піпа буде. Хто буде – Совсун і Піпа?</p>
<p></p>
<p>12:56:09</p>
<p>СОВСУН І.Р.</p>
<p>Шановні колеги, моя поправка стосується не питання предметів, але я би дуже хотіла, щоб всі депутати послухали уважно, про що ця поправка. Ця поправка пропонує заборонити набирати студентів за мотиваційними листами. Я для вас зачитаю перелік спеціальностей, на які зараз Міносвіти пропонує набирати на основі мотиваційних листів.</p>
<p>Для моїх колег з Комітету енергетики. Всі енергетичні спеціальності: електроенергетика: атомна енергетика, теплова енергетика пропонують набирати за мотиваційними листами.</p>
<p>Для колег з транспортного комітету. Всі спеціальності набиратимуть за мотиваційними листами.</p>
<p>Дуже важливо для колег з Комітету оборони. Всі спеціальності оборонні пропонують набирати за мотиваційними листами.</p>
<p>Друзі, ми не наберемо фахових людей. Ми не зможемо розвивати жодну з цих галузей, якщо ми не матимемо фахівців через п'ять років. І, власне, про це моя поправка – про те, що не можна навіть в такі тяжкі часи нехтувати якістю підготовки наших вступників.</p>
<p></p>
<p>ГОЛОВУЮЧИЙ. Це 11 поправка, правильно, Інна Романівна? Будь ласка, позиція комітету.</p>
<p></p>
<p>12:57:21</p>
<p>БАБАК С.В.</p>
<p>Позиція комітету дуже проста. В цьому законопроекті, як і минулого року, ми передаємо право на воєнний стан в цьому році визначати Кабінетом Міністрів, яким чином і на які спеціальності буде вступати абітурієнт. Ми не знаємо достеменно, що в нас відбудеться в країні протягом наступних декількох місяців перед, власне, вступною кампанією. Тому давайте передамо це право Кабінету Міністрів – нехай визначаються оперативно. З Кабінетом Міністрів ми всі можемо працювати, кожен з нас в рамках своїх депутатських повноважень і впливати на ті чи інші їхні рішення.</p>
<p>Дякую. Комітет цю правку відхилив.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 11 правка авторства народної депутатки Совсун, вона комітетом відхилена. Аргументи обох сторін ви почули. Ставлю 11 поправку на голосування. Прошу визначатися та голосувати.</p>
<p></p>
<p>12:58:20</p>
<p>За-95</p>
<p>Рішення не прийнято.</p>
<p>І у нас ще Васильченко одна поправка, і голосуємо за закон в цілому. Будь ласка, Васильченко. Номер поправки.</p>
<p></p>
<p>12:58:28</p>
<p>ВАСИЛЬЧЕНКО Г.І.</p>
<p>Шановні колеги, моя поправка номер 19, я попрошу її поставити на врахування. Це поправка колеги Наталії Піпи, яку ми також, багато з нас підписали. Вона стосується того, що цього року, враховуючи ситуацію, яка склалася, ми пропонуємо залишити три обов'язкових тести. Перший – це українська мова та історія, тобто об'єднаний тест. Другий – це математика. Адже згідно з даними тесту PISA в нас, на превеликий жаль, не всі учні на достатньому рівні знають математику. І третій тест – за спеціальністю. Оскільки очевидно, що коли учні поступають в медичний університет, їм потрібно здати хімію чи біологію, на фізичні спеціальності – фізику і все інше. Цей варіант має дуже багато переваг, зокрема те, що ми зберігаємо тестування з історії, української мови та математики.</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>12:59:37</p>
<p>БАБАК С.В.</p>
<p>Дуже дякую. Справді, цікава правка, відрізняється від позиції комітету тим, що буде один інтегрований, за вашою пропозицією, предмет "українська мова і історія" в одному тексті.</p>
<p>Насправді, ви знаєте, я вже говорив про це на комітеті, я не дуже хотів би, щоб народні депутати визначали, яким саме структурно буде тест. Для цього є спеціалісти, це роблять не народні депутати, це навіть не Міністерство освіти, для цього є Український центр оцінювання якості освіти. Там є спеціалісти по освітніх вимірюваннях, які 15 років проводять в країні зовнішнє незалежне оцінювання, і вони в один голос кажуть, що, на жаль, інтегрований предмет "українська мова і історія", ну, це, м'яко кажучи, нелогічно, тому що зробити його технічно якісним неможливо, особливо в стислі терміни. Хоча ідея насправді дуже цікава, будемо дивитися чи можна її буде імплементувати в майбутньому. Комітет цю правку відхилив.</p>
<p></p>
<p>ГОЛОВУЮЧИЙ. Дякую. Ви наполягаєте, щоб поставити, так?</p>
<p>Шановні колеги, 19 поправка народної депутатки Васильченко й інших колег, вона комітетом відхилена. Аргументи сторін ви почули. Я ставлю на голосування 19 поправку, прошу голосувати.</p>
<p></p>
<p>13:00:58</p>
<p>За-102</p>
<p>Рішення не прийнято.</p>
<p>Шановні колеги, ми завершили обговорення цього закону. Переходимо до прийняття рішення. Я прошу народних депутатів підготуватися до голосування.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законів України щодо державної підсумкової атестації та вступної кампанії 2023 року (реєстраційний номер 8228-1). Готові голосувати? Прошу народних депутатів голосувати.</p>
<p></p>
<p>13:01:47</p>
<p>За-285</p>
<p>Рішення прийнято.</p>
<p>Олександр Сергійович, шановні колеги.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>13:01:53</p>
<p>ГОЛОВУЮЧИЙ. Шановні колеги, ми пропонуємо доручити Голові Верховної Ради невідкладно підписати цей законопроект, щоб пішов процес вже підготовки до національного мультимедійного тестування.</p>
<p>Ставлю пропозицію на голосування: доручити Голові Верховної Ради України невідкладно підписати законопроект 8228-1, щойно прийнятий Верховною Радою. Прошу голосувати.</p>
<p></p>
<p>13:02:28</p>
<p>За-293</p>
<p>Рішення прийнято. Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>13:02:32</p>
<p>ГОЛОВУЮЧИЙ. Дякую, Олександр Сергійович.</p>
<p>Шановні колеги, наступний законопроект…</p>
<p>З процедури? Будь ласка, Дунда, з процедури.</p>
<p></p>
<p>13:02:49</p>
<p>ДУНДА О.А.</p>
<p>Дякую, пане Голово.</p>
<p>З метою унормування статусу депутатів від заборонених проросійських партій прошу вас поставити на голосування питання внесення до порядку сьогоднішнього пленарного засідання законопроекту, урядового законопроекту 7476, та альтернативних до нього під назвою "Про внесення змін до деяких законів України щодо наслідків ухвалення судом рішення про заборону політичної партії для статусу депутатів місцевих рад". Прошу поставити на голосування, і хай зал вирішує.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я відішлю вас до того ж Регламенту щодо ваших ініціатив, всього іншого. Вони повинні бути відповідно до Регламенту через Погоджувальну раду. Будь ласка, ініціюйте і тоді проведемо.</p>
<p>Шановні колеги, 0187 – проект Закону про ратифікацію Угоди між Україною та Європейським Союзом про участь України у програмі Європейського Союзу "Цифрова Європа" (2021 – 2027).</p>
<p>Ми домовилися без обговорення, тому я одразу ставлю пропозицію прийняти за основу і в цілому з необхідними техніко-юридичними поправками проект Закону про ратифікацію Угоди між Україною та Європейським Союзом про участь України у програмі Європейського Союзу "Цифрова Європа" (2021 – 2027), реєстраційний номер проекту закону 0187. Прошу народних депутатів голосувати.</p>
<p></p>
<p>13:04:20</p>
<p>За-325</p>
<p>Рішення прийнято.</p>
<p>Шановні колеги, наступне питання у нас… Згідно зі статтею 8 Закону України "Про статус народного депутата України" у своїй діяльності народний депутат повинен дотримуватися загально визнаних норм моралі, завжди зберігати власну гідність, поважати честь і гідність інших народних депутатів, службових та посадових осіб і громадян, утримуватись від дій, заяв та вчинків, що компрометують його самого, виборців, Верховну Раду України, державу.</p>
<p>21 лютого 2023 року Комітет Верховної Ради України з питань Регламенту, депутатської етики та організації роботи Верховної Ради України розглянув на своєму засіданні заяву депутатської фракції політичної партії "Слуга народу" за підписами 228 народних депутатів України щодо висловлювань народного депутата України Лероса Гео Багратовича на пленарному засіданні Верховної Ради України 07 лютого 2023 року.</p>
<p>Шановні народні депутати, слово для оголошення висновку надається голові Комітету з питань з Регламенту, депутатської етики та організації роботи Верховної Ради України Сергію Віталійовичу Кальченку.</p>
<p>Будь ласка, Сергій Віталійович.</p>
<p></p>
<p>13:05:38</p>
<p>КАЛЬЧЕНКО С.В.</p>
<p>Шановна президія, шановні народні депутати! Регламентний комітет на своєму засіданні 21 лютого цього року розглянув заяву фракції політичної партії "Слуга народу" за підписом 228 депутатів щодо висловлювань народного депутата України Лероса на пленарному засіданні, що відбулося 7 лютого цього року.</p>
<p>На підставі положень статті 51 Регламенту за результатами розгляду цієї заяви, беручи до уваги стенограму пленарного засідання, комітет ухвалив висновок щодо питання дотримання дисципліни та норм депутатської етики депутатом Леросом у зв'язку з його висловлюванням і рекомендує Верховній Раді без обговорення прийняти рішення про позбавлення народного депутата Лероса Гео Багратовича права брати участь в одному пленарному засіданні Верховної Ради України і довести таке рішення до виборців через газету "Голос України".</p>
<p>Принагідно нагадую народним депутатам, що у разі прийняття такого рішення парламентом народний депутат, щодо якого прийнято рішення про позбавлення права брати участь, повинен залишити пленарне засідання. Оскільки під час воєнного стану впродовж дев'ятої сесії парламент працює в режимі одного пленарного засідання, в такому разі ця заборона буде чинною або до закінчення цього одного пленарного засідання, яке може співпасти, або закінчення поточної дев'ятої сесії, або, можливо, до моменту прийняття парламентом іншого рішення про свою роботу в тому разі, якщо буде скасовано або припинено воєнний стан і парламент може перейти до роботи за календарним планом, чого ми всі і бажаємо, щоб сталося якнайшвидше.</p>
<p>Дякую.</p>
<p></p>
<p><a name=_GoBack></a>ГОЛОВУЮЧИЙ. Шановні народні депутати, я повідомляю, що відповідно до... Ви спочатку послухайте, що я повідомляю, а тоді будемо кричати. Повідомляю, що відповідно до частини п'ятої статті 51 Регламенту рішення про позбавлення народного депутата права брати участь у пленарних засіданнях приймається Верховною Радою України без обговорення. Тому переходимо до прийняття рішення.</p>
<p>Відповідно до частини першої та другої статті 8 Закону України "Про статус народного депутата України", частин другої та п'ятої статті 51, частини першої статті 52 Регламенту Верховної Ради України я ставлю на голосуванні пропозицію Комітету з питань Регламенту, депутатської етики та організації роботи Верховної Ради України щодо позбавлення народного депутата України Гео Багратовича Лероса права брати участь у одному пленарному засідання Верховної Ради України і доведення такого рішення до відома виборців через газету "Голос України".</p>
<p>Прошу народних депутатів голосувати.</p>
<p></p>
<p>13:08:29</p>
<p>За-261</p>
<p>Рішення прийнято. <i>(Шум у залі)</i></p>
<p>Зараз я завершу це питання і дам вам тоді.</p>
<p>По фракціях покажіть.</p>
<p>Прошу народного депутата України Гео Багратовича Лероса з повагою віднестися до рішення Верховної Ради України та залишити зал засідань Верховної Ради України на період проведення одного пленарного засідання Верховної Ради України.</p>
<p>Розгляд цього питання завершено. Тепер, будь ласка, по процедурі, хто? Сюмар, будь ласка. По процедурі тільки. Ні, з трибуни по процедурі не виступають у нас. <i>(Шум у залі)</i></p>
<p>Ще раз. Одну секундочку, ви з процедури чи з мотивів? Якщо з процедури – з місця, якщо з мотивів – рішення не обговорюється з мотивів. <i>(Шум у залі)</i></p>
<p>Логічно. Ще раз кажу, ви з процедури? Тоді з місця, будь ласка. Дякую.</p>
<p>Будь ласка, я ж попросив, дайте слово...</p>
<p></p>
<p>13:09:39</p>
<p>СЮМАР В.П.</p>
<p>Я вперше в історії цього парламенту, а я тут з 99-го року, бачу, коли з процедури дають після того, як вже проголосували рішення. Це порушення. Ви витираєте самі об себе ноги. Це перше.</p>
<p>Друге. Я вам скажу, 23 числа, рівно рік тому, я була на всяких токшоу, де оті люди, які сидять у тому кутку залу і будуть тут далі сидіти, бо вам це вигідно...</p>
<p></p>
<p>ГОЛОВУЮЧИЙ. Це з процедури?</p>
<p></p>
<p>СЮМАР В.П. Да, це з процедури.</p>
<p></p>
<p>ГОЛОВУЮЧИЙ. Виключіть мікрофон, будь ласка.</p>
<p>Ідемо далі, шановні колеги. 9056. Проект Постанови про дострокове припинення повноважень народного депутата України Трухіна О.М.</p>
<p><i>(Шум у залі) </i> Шановні колеги, давайте завершимо, але з процедури.</p>
<p>Будь ласка, Сюмар, договоріть, будь ласка, з процедури.</p>
<p>Шановні хайпожери, займіть свої місця, ви народні депутати, а не блогери. Займіть свої місця. Дякую.</p>
<p></p>
<p>13:11:44</p>
<p>СЮМАР В.П.</p>
<p>Вибачте, але тут немає народних депутатів. Якщо ми свого колегу без обговорення, боячись цього обговорення, видаляємо, вибачте мені, не на одне засідання, а на пів року, і ви це знаєте, і це брехня. І моя дуже конкретна пропозиція по процедурі. Якщо йшлося про одну годину, видаліть його на 24 години, будь ласка, а не на пів року. А оцих товарищей, які розказували, що Путін нам друг, війни не буде, оцих товарищей треба назовсім з цієї зали вигнати.</p>
<p>І я вам скажу про хамство. Я не вітаю хамство в цій залі. Але Гео Лерос питав про дуже важливі для країни речі. І ці речі, знаєте, які? Хто, вибачте, переконував Володимира Зеленського, що війни не буде, і 23-го числа ніхто нікого не попередив. Хто розмінував Чонгар врешті-решт? Хто не укріпив…</p>
<p></p>
<p>ГОЛОВУЮЧИЙ. Таке собі з процедури.</p>
<p>Шановні колеги, дякую. Виговорилися всі, переходимо до розгляду наступного питання.</p>
<p>До Верховної Ради України надійшла заява від народного депутата України Трухіна Олександра Миколайовича про складення ним депутатських повноважень відповідно до пункту 1 частини другої статті 81 Конституції України. Комітетом з питань Регламенту розглянуто зазначену заяву та підготовлено відповідний проект Постанови (реєстраційний номер 9056). На Погоджувальній раді ми домовилися обговорити це питання.</p>
<p>Ставлю на голосування пропозицію про скорочене обговорення. Прошу зайняти місця. Шановні колеги, прошу голосувати.</p>
<p></p>
<p>13:13:43</p>
<p>За-259</p>
<p>Рішення прийнято.</p>
<p>Переходимо до розгляду питання. Я запрошую до слова голову Комітету з питань Регламенту, депутатської етики та організації роботи Сергія Віталійовича Кальченка. Можемо опустити… А, з місця.</p>
<p>Будь ласка, з місця, Кальченко.</p>
<p></p>
<p>13:14:03</p>
<p>КАЛЬЧЕНКО С.В.</p>
<p>Шановна президія, шановні народні депутати, регламентний комітет на своєму засіданні сьогодні розглянув заяву народного депутата Трухіна і прийняв рішення внести проект відповідної постанови і рекомендує парламенту розглянути його та прийняти.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Прошу депутатські фракції та групи записатись на виступи: два – за, два – проти, будь ласка.</p>
<p>Будь ласка, народна депутатка Фріз Ірина Василівна, фракція політичної партії "Європейська солідарність".</p>
<p></p>
<p>13:14:54</p>
<p>ФРІЗ І.В.</p>
<p>Прошу передати слово Софії Федині.</p>
<p></p>
<p>ГОЛОВУЮЧИЙ. Будь ласка, Софія Романівна Федина.</p>
<p></p>
<p>13:15:09</p>
<p>ФЕДИНА С.Р.</p>
<p>А ви знаєте, шановне товариство і дехто нешановний у цьому залі, коли ти дружиш з владою – тобі вибачають підкуп поліції, коли ти дружиш з владою – тобі вибачають ДТП з важкими наслідками, коли ти дружиш з владою – це все окей, куди ти хочеш, тихонечко піти в ліс.</p>
<p>І сьогодні пану Трухіну, який перший написав донос на мене і Марусю Звіробій за те, що ми казали, що на передовій стріляють і на це треба звертати увагу, йому зараз кажуть, що він великий герой, бо він не втік, як ще дехто, і він великий патріот, бо помагав щось тут в Україні.</p>
<p>Коли ми обговорюємо це питання, то не тільки його треба позбавляти депутатських повноважень і не тільки треба позбавляти терміново депутатських повноважень "п'яту колону", яка тут підголосовує монобільшості, яка зраджувала Україну тривалий час. Але сьогодні задамо питання, а хто ще не втік і проти кого зараз є замовні політичні справи?</p>
<p>Генерал Марченко. Ви думаєте, що справу проти нього закрили? Ні. А він боронить Україну. Генерал Павловський. Справу проти нього закрили? Ні. А він боронить Україну. А бронежилети і катери, про які там були різні інсинуації, вони зараз допомагають нашим воїнам боронити державу.</p>
<p>Сашко Погребиський, Андрій Антоненко, Юлія Кузьменко, Тетяна Чорновол – вони всі воюють за Україну, но політичні справи проти них не закриті, бо вони не належать до владної монобільшості, бо вони не втекли, бо вони боронять державу, бо вони сміють говорити правду.</p>
<p>Так що, товариство, будьте чесні самі з собою. Сьогодні з Трухіним і цим безпрєдєлом із опезежешниками ви покриваєте злочини.</p>
<p></p>
<p>ГОЛОВУЮЧИЙ. Слово надається народному депутату Бондарєву Костянтину Анатолійовичу, фракція політичної партії "Батьківщина". Будь ласка, хто буде?</p>
<p></p>
<p>13:17:20</p>
<p>БОНДАРЄВ К.А.</p>
<p>Шановні друзі, ви знаєте, багато років вже займаюся місцевим самоврядуванням, а також вже третій раз обраний до Верховної Ради України, і завжди відносився до заяв народних депутатів, написаних власноруч, на складення повноважень такими, за які треба голосувати. Іноді відбувалося так, що в різних радах робили таким чином, що якось напакостити, не голосувати.</p>
<p>Тому я все ж таки вважаю, що треба голосувати за це спокійно, нехай людина йде, а якісь ярлики навішувати… Є суд, він надав чи надасть відповідну оцінку цієї поведінки, а суспільству, мені здається, треба задуматися, кого обирати, куди обирати, і відповідальність, вона буде. Тому що, на жаль, заплющуючи очі, у нас іноді голосують за партійний бренд, голосують люди за певні політичні проекти, а потім вже отримують результат. Я впевнений, що все ж таки суспільство надасть відповідну оцінку і вже після нашої перемоги на виборах чергових ми отримаємо нормальну оцінку роботи тих народних депутатів, які проявили себе за весь цей час.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Железняк Ярослав Іванович, фракція "Голос".</p>
<p></p>
<p>13:19:03</p>
<p>ЖЕЛЕЗНЯК Я.І.</p>
<p>Прошу передати слово Ярославу Романовичу Юрчишину.</p>
<p></p>
<p>ГОЛОВУЮЧИЙ. Ярослав Романович Юрчишин, будь ласка.</p>
<p></p>
<p>13:19:15</p>
<p>ЮРЧИШИН Я.Р.</p>
<p>Дякую, Ярославе Івановичу. Я б хотів відзначити в цій шаленій дискусії, яка трішки губить сам зміст про те, як добре спрацювали антикорупційні органи, як ця справа йшла фактично на закриття, поки вона перебувала лише в правоохоронних органах. І лише після того, як перейшла до Національного антикорупційного бюро і Спеціалізованої антикорупційної прокуратури, ми маємо економію часу, ми маємо політичну відповідальність, за що ми боролися з 2014 року дуже багато хто в цій залі, і ми маємо кошти, ймовірно для армії, коли буде ця угода затверджена. І в цьому всьому як би святість життя турбує тільки одне питання, що на фоні ефективності антикорупційних органів наші колеги з правоохоронного комітету чомусь не підтримують посилення незалежності Спеціалізованої антикорупційної прокуратури, йдучи врозріз всім рекомендаціям європейської спільноти. Навпаки і далі залишають повноваження, наприклад, звертатися за процедурою екстрадиції в Офіс Генерального прокурора, а ходять чути, що, наприклад, екстрадиція пана Кирила Шевченка, ексголови Національного банку України, досі не почалася, хоча ініційована Спеціалізованою антикорупційною прокуратурою. Чому? Бо цього не зробив Офіс Генерального прокурора.</p>
<p>І тому можна відзначити якісну роботу антикорупційних органів, а "татарівські" люди своє вже доживають. До побачення.</p>
<p></p>
<p>ГОЛОВУЮЧИЙ. Завершальний виступ – Максим Аркадійович Бужанський, "Слуга народу". Шановні колеги, після цього переходимо до голосування.</p>
<p>Будь ласка, Максим Аркадійович.</p>
<p></p>
<p>13:21:06</p>
<p>БУЖАНСЬКИЙ М.А.</p>
<p>Шановний пан Ярослав, я погоджуюсь з вами, що дуже важливо, коли є економія часу. Тому члени правоохоронного комітету, щоб зекономити час, були готові одразу сказати свою позицію. Вони за зміни, вони за рішення, які підсилять Спеціальну антикорупційну прокуратуру, але вони хотіли б зробити це в конституційний спосіб, виключно в конституційний. Тому ми створили робочу групу з опрацювання цього питання. І я запрошую вас бути гостем на засіданнях нашого комітету, спільно працювати над тим, щоб ми змінили наше законодавство.</p>
<p>Що стосується питання, яке ми розглядаємо. Нарешті ми з'ясували, хто перший, а хто останній написав донос. Тому я вважаю, що ми можемо переходити до голосування і підтримати нарешті це питання.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, обговорення питання завершено. Переходимо до прийняття рішення. Прошу народних депутатів... Будь ласка, хто ще буде?</p>
<p>Бойко, і після цього голосуємо, але у вас одна хвилина. Будь ласка.</p>
<p>Будь ласка, я прошу народних депутатів зайняти місця.</p>
<p></p>
<p>13:22:25</p>
<p>БОЙКО Ю.А.</p>
<p>Шановний пане спікер, шановні присутні! Олександр Трухін, безумовно, зробив поганий вчинок, і це бачила вся країна, бачили ці кадри.</p>
<p>Але Олександр Трухін зробив ще один вчинок, про який я хочу вам розповісти. В розпал запеклих боїв у Сєвєродонецьку, Святогірську Олександр Трухін разом ще з одним депутатом, ризикуючи своїм життям, завіз гуманітарну допомогу і прокормив 600 людей протягом десяти днів, у цьому серці запеклих боїв.</p>
<p>Тому я особисто голосувати за те, щоб він здав мандат, не буду. Я вважаю, що своїм вчинком він іскупив все те, що зробив, коли сталася оце в нього на дорозі. Я думаю, що такий приклад народного депутата повинен бути в усіх, і всіх закликаю так зробити.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, дивіться, є заява. Давайте, я розумію, є особисті речі, але є заява за власним бажанням, будемо приймати якесь рішення.</p>
<p>Обговорення питання завершено. Переходимо до прийняття рішення.</p>
<p>Відповідно до пункту 1 частини другої, частини четвертої статті 81 Конституції України ставлю на голосування для прийняття в цілому проекту Постанови (реєстраційний номер 9056) про дострокове припинення повноважень народного депутата України Трухіна Олександра Миколайовича.</p>
<p>Готові голосувати? Готові голосувати? Прошу народних депутатів голосувати.</p>
<p></p>
<p>13:24:39</p>
<p>За-288</p>
<p>Рішення прийнято.</p>
<p>По фракціях, будь ласка.</p>
<p>З мотивів щодо чого? Так мотиви були вже до цього. Петро Олексійович, з процедури хіба що.</p>
<p>Будь ласка, Петро Олексійович.</p>
<p></p>
<p>13:24:55</p>
<p>ПОРОШЕНКО П.О.</p>
<p>Дякую, пане Голово. Перш за все, я хотів би висловити подяку чесному поліцейському, який не дав можливості затулити цю справу.</p>
<p>По-друге, я хотів би наголосити, парламент зараз зробив помилку, треба припинити займатися піаром і поважати вищий законодавчій орган держави – одну з гілок влади. Тому що вирок був винесений вчора, через десять днів він ступить в законну силу, і відповідно до Конституції Трухін буде позбавлений мандата, і це не потребує нашого голосування. Замість цього ми дали людині, яка отримала кримінальний вирок, з почесністю залишити Верховну Раду.</p>
<p>Я твердо переконаний, що зараз Верховна Рада зробила помилку. Треба було відповідно до вироку він має позбавлений мандату і піти геть.</p>
<p>Дякую за увагу. І слава Україні!</p>
<p></p>
<p>ГОЛОВУЮЧИЙ. Петро Олексійович, є така підстава, безперечно, але там в Конституції написано: вирок, що набрав законну силу. А це як мінімум апеляція, це як мінімум апеляція, тому я... Я не в курсі цієї справи, просто щоб це було зрозуміло.</p>
<p>Шановні колеги, все. Дмитро Олександрович, що у вас? З процедури, Дмитро Олександрович? З процедури – Разумков.</p>
<p></p>
<p>13:26:22</p>
<p>РАЗУМКОВ Д.О.</p>
<p>Дякую, шановний Руслан Олексійович.</p>
<p>Ви абсолютно праві. Але в даному випадку була угода зі слідством, тому жодної апеляції не буде. І я тут погоджуюся з колегами, голосувати за це непотрібно було. Тому що людина повинна понести покарання за рішенням суду. А не знову як заступники міністра отримати індульгенцію і полишити зал. Все повинно бути по закону.</p>
<p></p>
<p>ГОЛОВУЮЧИЙ. Дмитро Олександрович, те, що ви зараз говорите, це ж точно не з процедури, правда?</p>
<p></p>
<p>РАЗУМКОВ Д.О. Ну, як не з процедури? Можна було не голосувати. Тому з процедури.</p>
<p>Дякую.</p>
<p></p>
<p>ГОЛОВУЮЧИЙ. Ні, це не з процедури, Дмитро Олександрович.</p>
<p>Добре, йдемо далі, шановні колеги. 8121.</p>
<p>Я просто не слідкую за перипетіями цієї справи, ви, мабуть, краще знаєте. Але просто є нюанси.</p>
<p>8121, ми домовилися, з обговоренням, а тоді 8136 – без обговорення.</p>
<p>Тому 8121: проект Постанови про внесення змін до Постанови Верховної Ради України "Про утворення Тимчасової слідчої комісії Верховної Ради України з питань розслідування можливих порушень законодавства України у сфері отримання, розподілу, транспортування, зберігання, використання за цільовим призначенням гуманітарної та іншої допомоги, а також неефективного використання державного майна, яке може бути використане для тимчасового розміщення внутрішньо переміщених осіб та забезпечення інших потреб держави.</p>
<p>Я ставлю пропозицію розглянути за скороченою процедурою 8121. Прошу народних депутатів голосувати.</p>
<p></p>
<p>13:27:57</p>
<p>За-260</p>
<p>Рішення прийнято.</p>
<p>Будь ласка, два – за, два – проти і голосуємо. Хто з фракцій наполягає на обговоренні, давайте так? Наполягають. Тоді два – за, два – проти, будь ласка.</p>
<p>Будь ласка, Степан Іванович Кубів, фракція політичної партії "Європейська солідарність".</p>
<p></p>
<p>13:28:32</p>
<p>КУБІВ С.І.</p>
<p>Шановний пане Голово, слово прошу передати пану Гончаренку Олексію.</p>
<p></p>
<p>ГОЛОВУЮЧИЙ. Олексій Олексійович Гончаренко, будь ласка.</p>
<p></p>
<p>13:28:49</p>
<p>ГОНЧАРЕНКО О.О.</p>
<p>Шановні колеги, тимчасові слідчі комісії – це дуже важливий інструмент демократії, це важливий інструмент парламентаризму. Ми зараз будемо розглядати питання. Але я хочу звернутися до вас. Я розумію, що багатьом з вас нецікаво, бачу це. Це ваша справа.</p>
<p>Тільки що ми поставили на парламентаризмі в Україні хрест. Справа не в Гео Леросі і не в тому, що він спитав. Справа не в Єрмаку, справа не в Гончаренку, Зеленському, ще комусь. Ми сьогодні є – завтра нас не буде. Вчора були інші народні депутати, післязавтра будуть зовсім інші. Не можна знищувати парламент, не можна народного депутата України, обраного народом України, неважливо, яким чином це відбулося, за те, що він в дебатах щось сказав, викинути з парламенту. Він не може більше голосувати, все, він не може голосувати, це його депутатський обов'язок. Він не може виступати в дебатах. Завтра це може бути з кожним з вас. Ви не сподобаєтеся Єрмаку, ще комусь, я не знаю, і будь-яку людину викинуть. Ви не так вдягнуті, ви не так сказали, ви не так подивилися.</p>
<p>Так не можна робити, це неправильно, це червона лінія, яку не можна перетинати. За цією червоною лінією – біда, за цією червоною лінією – авторитаризм, за нею – втрата підтримки світу в цій війні, бо не буде світ підтримувати другу Росію, це нікому не потрібно. Так можна тільки в "держдурі" Російської Федерації себе вести.</p>
<p>Ще раз, це не про Гео Лероса, це про парламент України, який має стояти, і це про демократію в державі. Припиніть, зупиніться прямо зараз, поки не стало дуже пізно! Прямо зараз зупиняйтесь!</p>
<p></p>
<p>ГОЛОВУЮЧИЙ. Боже, я ж запереживав за вас.</p>
<p>Максим Миколайович Ткаченко, фракція політичної партії "Слуга народу", будь ласка.</p>
<p></p>
<p>13:31:03</p>
<p>ТКАЧЕНКО М.М.</p>
<p>Дякую, пане Голово, за слово, дякую всім колегам.</p>
<p>Я хочу попросити підтримати цю постанову і додати до членів нашої тимчасової слідчої комісії ще нових членів від інших фракцій. Тому що ми і вся наша тимчасова слідча комісія дійсно працює на результат, працює прозоро. Ми не боїмося, а тільки за те, щоб доєдналися члени нашої тимчасової слідчої комісії з інших фракцій.</p>
<p>Я хочу дуже подякувати усім нашим представникам "Слуги народу" у цій тимчасової слідчої комісії, Галино, тобі, всім, хто доєднався з самого початку. Хочу подякувати колегам, які дійсно працюють, з інших фракцій: Вельможний і Сухов, Юрченко, Павленко. Немає значення, з якої фракції – ми всі працюємо на результат, а головне, для нас немає значення, які прізвища стоять за цими результатами. І якщо хтось із губернаторів, з керівників обласних військових адміністрацій, пробачте, або мерів, або інших структур буде винен і за розглядом наших тимчасової слідчої комісії засідань буде покараний, нам, ще раз кажу, нам без різниці, які це прізвища, хто ставив цих керівників обласних адміністрацій. Якщо вони винні в розкраданні або в недостачі, або у відсутності, в повній відсутності аудиту гуманітарної допомоги, яка йшла в нашу державу, вони повинні за це відповідати.</p>
<p>Ми бачимо, що зараз нарешті з'явилися перші результати, почали займатися цим вже правоохоронні органи. У мене тільки одне питання, чому вони почали займатися цим тільки після того як звільнили цього керівника однієї з обласних адміністрацій? Хочеться, щоб вони займалися цим не тільки тоді, коли людина вже звільнена з цієї посади.</p>
<p>Дякую. Прошу підтримати цю постанову.</p>
<p></p>
<p>ГОЛОВУЮЧИЙ. Власенко Сергій Володимирович, фракція "Батьківщина".</p>
<p></p>
<p>13:33:11</p>
<p>ВЛАСЕНКО С.В.</p>
<p>Прошу передати слово Володимиру Кабаченку.</p>
<p></p>
<p>ГОЛОВУЮЧИЙ. Кабаченко Володимир, будь ласка.</p>
<p></p>
<p>13:33:20</p>
<p>КАБАЧЕНКО В.В.</p>
<p>Шановні колеги, Володимир Кабаченко, фракція "Батьківщина". Коли почалася війна, багато хто з нас почав займатися постачанням гуманітарної допомоги і багато хто з нас стикнувся з проблемою, що ми довозили цю гуманітарну допомогу до західних кордонів України, а під час прямування цієї гуманітарної допомоги із Західної України у Східну гуманітарна допомога або зникала, або суттєво зменшувалася в своїх об'ємах. Тому, не дивлячись на те, що кількісний склад цієї ТСК – це по суті 15 осіб представників парламенту, це ТСК про всіх нас, тому що всі ми знаємо проблематику, всі ми задавали питання до людей, яких ми розпізнавали як крадіїв, і всі ми з вами отримували відповіді, що ми все ж таки не зможемо достукатися до правди.</p>
<p>А от ми змогли. На жаль, постанова була зареєстрована у вересні 2022 року, ми повертаємося до її розгляду виключно зараз, у лютому 23-го року, але багато чого із фактів крадіжки гуманітарної допомоги задокументовано і в нас на сьогодні є з вами абсолютно всі законодавчі підстави. Я як секретар Комітету з питань антикорупційної політики гарантую, що антикорупційні органи також будуть займатися цієї проблемою, ми вирішимо цю проблему і більше, я впевнений, що в майбутньому ніхто з нас не зіткнеться з проблемою, коли ми з вами приділяємо зусилля у постачанні гуманітарної допомоги, а вона десь зникає.</p>
<p>Дуже дякую за увагу.</p>
<p></p>
<p>ГОЛОВУЮЧИЙ. Будь ласка, Павленко.</p>
<p>Шановні колеги, дивіться, перед тим, як я передам пану Павленку, друзі, ну, не встигли ми прийняти закон про те, що пов'язано із ЗНО, вже знову в телеграм-каналах. Ну, скільки я ще можу до вас звертатись? Ну, хай працює інстинкт самозбереження в кожного з вас, якщо ви не розумієте цього. Я думаю, що сьогодні ми маємо проголосувати цей законопроект, який має бути. Це жах просто, я не розумію, в такі дні.</p>
<p>Будь ласка, слово надається Павленку Юрію Олексійовичу, "Платформа за життя та мир".</p>
<p></p>
<p>13:35:34</p>
<p>ПАВЛЕНКО Ю.О.</p>
<p>Шановний пане Голово, шановні колеги! Я дійсно хочу підтвердити слова мого колеги, з яким ми спільно працюємо вже ці місяці в тимчасовій слідчій комісії Максима Ткаченка, що комісія працює в першу чергу на результат. І кожен є максимально ефективний і активний в її роботі, особливо коли ми говоримо про і керівництво комісії, і зокрема про тебе, Максима Ткаченка, як двигуна роботи цієї комісії. За цей час комісія виявила вже дуже багато порушень, побачила багато зловживань з боку різних осіб і посадових, і непосадових, які в ці складні для країни дні, в цей складний для країни рік намагалися нажитися на людському горі, на горі, яке переживає вся країна. І, на жаль, серед цих людей багато хто голосно кричить про свою любов, про любов до України, а при цьому обкрадає і Україну, і українців в найскладніший для них час, тих людей, які за цей час втратили все і дуже часто починають життя спочатку.</p>
<p>Я сподіваюся, що та робота правоохоронних органів, яка вже розпочалася під час роботи тимчасової слідчої комісії, вона буде активно продовжена. Я вітаю нових колег, які зайдуть в комісію. Впевнений, що це буде підсилення їхнім фахом і бажанням навести лад, щоб кожен кілограм гуманітарної допомоги дійшов до того, хто його в першу чергу потребує.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили. Ми завершили. Я ставлю пропозицію... Ми завершили розгляд цього питання.</p>
<p>Я ставлю пропозицію прийняти в цілому з врахуванням пропозицій комітету та з необхідними техніко-юридичними поправками проект Постанови про внесення змін до Постанови Верховної Ради України "Про утворення Тимчасової слідчої комісії Верховної Ради України з питань розслідування можливих порушень законодавства України у сфері отримання, розподілу, транспортування, зберігання, використання за цільовим призначенням гуманітарної та іншої допомоги, а також неефективного використання державного майна, яке може бути використане для тимчасового розміщення внутрішньо переміщених осіб та забезпечення інших потреб держави" (реєстраційний номер 8121).</p>
<p>Готові голосувати? Прошу народних депутатів голосувати.</p>
<p></p>
<p>13:38:24</p>
<p>За-298</p>
<p>Рішення прийнято. Закон прийнятий в цілому.</p>
<p>Наступний ми домовилися без... Постанова прийнята в цілому.</p>
<p>Наступний ми домовилися без обговорення. Тому я одразу ставлю пропозицію, це 8136, прийняти в цілому з врахуванням пропозицій комітету та необхідними техніко-юридичними поправками проект Постанови про внесення змін до додатка до Постанови Верховної Ради України "Про перелік, кількісний склад і предмети відання комітетів Верховної Ради України дев’ятого скликання" (реєстраційний номер 8136).</p>
<p>Прошу народних депутатів голосувати.</p>
<p></p>
<p>13:39:07</p>
<p>За-295</p>
<p>Рішення прийнято.</p>
<p>Наступний законопроект – це 8355, це проект Постанови про деякі питання унормування діяльності Державного підприємства "Редакція газети "Голос України".</p>
<p>Я ставлю пропозицію розглянути це питання за скороченою процедурою.</p>
<p></p>
<p>13:39:36</p>
<p>За-252</p>
<p>Рішення прийнято.</p>
<p>Шановні колеги, ми домовлялися 2 хвилини від фракції "ЄС" і голосуємо. Хто від "ЄС" буде виступати по "Голосу України"? Немає нікого, да? А, Княжицький. Будь ласка, пан Микола.</p>
<p>Шановні колеги, будь ласка, не розводьтесь, після цих 2 хвилин одразу голосуємо.</p>
<p></p>
<p>13:40:19</p>
<p>КНЯЖИЦЬКИЙ М.Л.</p>
<p>Колеги, постанова пропонує передати єдиний майновий комплекс з державного підприємства до сфери управління Апарату Верховної Ради України. Газету "Голос України" було засновано Верховною Радою України. Відтак газета "Голос України" є виданням Верховної Ради України, Постановою Верховної Ради України як засновником затвердженого статуту "Голосу України".</p>
<p>Фракція "Європейської солідарності" буде утримуватися при голосуванні за цей проект постанови з таких підстав.</p>
<p>Автор постанови не обґрунтував нагальну необхідність запропонованих змін та потребу оновлення статуту газети "Голос України" саме зараз, особливо під час воєнного стану. До фінансового забезпечення газета і так отримує фінансування з бюджету через субсидії, що передбачено в кошторисі Верховної Ради і проголосовано в залі. Тобто з цим проблем теж немає.</p>
<p>На сьогодні невідомі будь-які проблеми в діяльності газети "Голос України", які потребують нагального реагування і зміни її статусу. Натомість, наприклад, проблеми в діяльності іншого державного підприємства – парламентського телеканалу "Рада", який діє на підставі статуту, затвердженого розпорядженням Керівника Апарату Верховної Ради, не один раз обговорювалося. І якщо ми бачимо ті медіа, які взагалі не мали би бути державними, але які контролюються депутатами, то ми бачимо, що вони дотримуються балансу. Коли ми бачимо створення ручного медіа в підпорядкуванні чиновників, ми бачимо, що настає і кінець свободи слова, і відкривається прямий шлях для корупції.</p>
<p>Вам мало телеканалу "Рада", треба ще "Голос України"? Ми за це голосувати не будемо. Дякую.</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення. Прошу народних депутатів зайняти свої місця. Шановні колеги, переходимо до прийняття рішення.</p>
<p>Я ставлю пропозицію прийняти в цілому з урахуванням пропозицій комітету та необхідними техніко-юридичними поправками проект Постанови про деякі питання унормування діяльності Державного підприємства "Редакція газети "Голос України".</p>
<p>Готові голосувати? Прошу народних депутатів голосувати.</p>
<p></p>
<p>13:42:38</p>
<p>За-249</p>
<p>Рішення прийнято.</p>
<p>Наступний 7320, це проект Закону про внесення змін до деяких законів України щодо строків повноважень тимчасових слідчих комісій і тимчасових спеціальних комісій Верховної Ради України в умовах воєнного, надзвичайного стану.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:43:12</p>
<p>За-238</p>
<p>Рішення прийнято.</p>
<p>Шановні колеги, чи буде наполягання виступати? Буде. Тоді запишіться: два – за, два – проти.</p>
<p>Будь ласка, Богданець Андрій Володимирович, фракція політичної партії "Слуга народу", будь ласка.</p>
<p></p>
<p>13:43:42</p>
<p>БОГДАНЕЦЬ А.В.</p>
<p>Дякую, пане Голово. Насправді законопроект дуже важливий, тому що в умовах війни багато хто не міг працювати правильно, тому що було дуже багато перелокацій і не було відповідей в державних органах. Наприклад, наша тимчасова слідча комісія по земельним питанням, вона не могла нормально працювати, тому що відповіді просто не надавалися. І багато тимчасових слідчих комісій насправді чекають цього законопроекту, щоб продовжити свою роботу. Тому прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Павленко Ростислав Миколайович, фракція політичної партії "Європейська солідарність".</p>
<p></p>
<p>13:44:29</p>
<p>ПАВЛЕНКО Р.М.</p>
<p>Я попрошу передати слово Софії Федині.</p>
<p></p>
<p>ГОЛОВУЮЧИЙ. Софія Романівна Федина, будь ласка.</p>
<p></p>
<p>13:44:37</p>
<p>ФЕДИНА С.Р.</p>
<p>Дякую. Насправді я розумію, що треба продовжувати терміни діяльності тимчасових слідчих комісій, щоб вони могли здійснювати ефективно свою роботу. Тільки мені би дуже хотілося, щоб це не вимірювалося формальними строками і формальними процедурами, а щоби реально ми отримували результати і винні були покарані у тих чи інших діях.</p>
<p>Я, зокрема, би хотіла наголосити те, що відбувається в гуманітарній сфері, і добре, що комісія працює, чекаємо на результати. Але давайте чесно, ми маємо склади у Чернігівській області, які, "дякуючи" керівництву військової адміністрації, згнили з продуктами в той час, коли людям потрібно було дати їжу. Ми всі розуміємо, в якій ситуації була Чернігівщина на момент московського наступу. А давайте ми також згадаємо розкрадання гуманітарної допомоги у Запоріжжі, там так само і гнили продукти і їх перепродували. А давайте також згадаємо, як окремі депутати, не буду уточнювати, від якої великої фракції, роздавали гуманітарку у вигляді своєї власної допомоги у вигляді своєї агітації. Тому ці речі, вони є критично недопустимими, і я дуже не хочу, щоби вони заговорювалися у суспільстві, замовчувалися, а в результаті хтось тіхонько піде в ліс, тому що ці речі є неприпустимі.</p>
<p>Ну, і знаєте, а може давайте створимо ще одну тимчасову слідчу комісію, щоби вона виявила, а якого біса у нас тут сидять люди від заборонених партій, які насправді своєю діяльністю призвели сюди московське вторгнення. І, можливо, ця тимчасова слідча комісія розвідає, чому очільниця однієї великої фракції казала, що у них з ОПЗЖ конструктивна співпраця. І чому чотири законопроекти, які зараз лежать на розгляді Верховної Ради, не виносяться у залу, щоб ми позбулися зрадників як у Верховній Раді, так само і в місцевих представницьких органах. Час розпрощатися з московськими…</p>
<p></p>
<p>ГОЛОВУЮЧИЙ. Слово надається Славицькій Антоніні Керимівні, депутатська група "Відновлення України".</p>
<p></p>
<p>13:46:48</p>
<p>СЛАВИЦЬКА А.К.</p>
<p>Так, шановні колеги, дуже коротко. Наша депутатська група, попри наявні зауваження науково-експертного управління, буде підтримувати даний законопроект за основу. Діюче законодавство передбачає річний термін діяльності спеціальних та слідчих комісій. Мабуть, в мирний час цього достатньо, щоб вирішити ті питання, які стоять перед тією чи іншою слідчою комісією.</p>
<p>Однак у воєнний час певні складнощі все ж виникають, тому ми вбачаємо доцільним продовження терміну їх діяльності на більший строк. Підтримуємо за основу.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Сергій Миколайович Євтушок, фракція "Батьківщина". Після цього Железняк – одна хвилина, і тоді голосуємо.</p>
<p>Будь ласка.</p>
<p></p>
<p>13:47:34</p>
<p>ЄВТУШОК С.М.</p>
<p>Сергій Євтушок, фракція "Батьківщина". Шановні колеги, фракція "Батьківщина" з розумінням ставиться до необхідності внесення змін роботи тимчасових слідчих або тимчасових спеціальних комісій. Зрозуміло, що ця норма діє в умовах воєнного або надзвичайного стану, і ми не можемо повноцінно зараз працювати не тільки в комісіях, але й, як передбачається законодавством, Законом України про Регламент, і звітувати перед сесійною залою з огляду на те, що ми маємо складну ситуацію.</p>
<p>Ініціатори просять даного нормативного правового акта, просять прибрати всі часові обмеження, на що фракція "Батьківщина" буде підтримувати часові обмеження як роботи тимчасової слідчої та тимчасових спеціальних комісій, так і їхніх звітів в сесійній залі.</p>
<p>Я також хочу сказати про те, що це інструмент наш парламентський, і хотілося б, очевидно, щоб всі тимчасові слідчі або тимчасові спеціальні комісії утворювалися за якимсь певним паритетом, зрештою це могло б бути інструмент контролю опозиції над владою. Але, на жаль, ми бачимо, що майже всі комісії очолюють провладні представники.</p>
<p>Я можу привести комісії такі до прикладу, як комісія Івана Крулька по Нафтогазу, Галини Янченко по інвесторах, Михайла Цимбалюка по розслідуванню вбивства мера з Полтавської області Кременчука. Вони мають свої дивіденди, тому що, до прикладу, вже за вісім років комісія Цимбалюка призвела до того, що вже в судах слухаються справи.</p>
<p>Тому підтримуємо дане рішення. Знімаємо часовий пояс, до другого читання ставимо всі правки.</p>
<p></p>
<p>ГОЛОВУЮЧИЙ. Шановні колеги, завершальний. Ще буде, так?</p>
<p>Тоді, будь ласка, Железняк. Після цього Арешонков, і потім голосуємо. По хвилині – Железняк і Арешонков, потім голосуємо.</p>
<p>Будь ласка, Ярослав Іванович.</p>
<p></p>
<p>13:49:50</p>
<p>ЖЕЛЕЗНЯК Я.І.</p>
<p>Шановні колеги, я вам скажу відверто, якщо я про щось жалію в депутатській кар'єрі, так це те, що одразу не зрозумів, наскільки потужний і цікавий інструмент в руках народних депутатів – тимчасові слідчі і спеціальні комісії. Це, напевно, єдина реальна форма депутатського контролю. Тому я вітаю ініціативу колег. Вважаю, що, якщо їм не вистачило часу з об'єктивних причин і початку війни, то треба врахувати цю позицію. Будемо, звичайно, підтримувати.</p>
<p>А всіх колег, які ще не доєдналися до тимчасових слідчих комісій, їх достатньо багато в нашому парламенті, просто запрошую, хочете приходьте на наші засідання, хочете на інші, це справді важливий, цікавий і, головне, ефективний інструмент у вас як у народних депутатів.</p>
<p>Дякую.</p>
<p></p>
<p>ГОЛОВУЮЧИЙ. Завершальне слово – Арешонков Володимир Юрійович, після цього голосуємо, шановні колеги.</p>
<p></p>
<p>13:50:48</p>
<p>АРЕШОНКОВ В.Ю.</p>
<p>Шановні колеги, безперечно, надзвичайно важливо дати можливості сьогодні спеціальним нашим комісіям ефективно працювати. Але в мене зараз питання, я звертаюсь до окремих спеціальних комісій, їх керівників. Скажіть, будь ласка, в умовах воєнного стану ви іноді вимагаєте інформацію від правоохоронних органів, ту, яка складає державну таємницю. Скажіть мені, для чого вам потрібні детальні списки правоохоронних органів з відміченням адрес працівників, іншої інформації персонального характеру? Куди, для чого вам потрібна ця інформація?</p>
<p>Ще раз звертаю увагу, в умовах воєнного стану потрібно уважно думати над тим, що ви хочете отримати і який після цього отримати результат. В цілому депутатська група "Довіра" буде підтримувати все, що стосується ефективної роботи...</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення. Прошу народних депутатів приготуватись до голосування.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законів України щодо строків повноважень тимчасових слідчих комісій і тимчасових спеціальних комісій Верховної Ради України в умовах воєнного стану, надзвичайного стану (реєстраційний номер законопроекту 7320).</p>
<p>Готові голосувати? Прошу народних депутатів голосувати.</p>
<p></p>
<p>13:52:45</p>
<p>За-266</p>
<p>Рішення прийнято.</p>
<p>Дякую, колеги.</p>
<p>Йдемо далі. Наступний 8112, це проект Постанови про утворення Тимчасової слідчої комісії Верховної Ради України з розслідування можливих фактів порушення законодавства під час відчуження об'єктів державної власності України, розташованих за кордоном.</p>
<p>Я ставлю пропозицію розглянути за скороченою процедурою проект Постанови 8112. Прошу голосувати.</p>
<p></p>
<p>13:53:23</p>
<p>За-237</p>
<p>Рішення прийнято.</p>
<p>Шановні колеги, є необхідність обговорювати, чи можемо голосувати? Є пропозиція голосувати.</p>
<p>Тоді я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Постанови про утворення Тимчасової слідчої комісії Верховної Ради України з розслідування можливих фактів порушення законодавства під час відчуження об'єктів державної власності України, розташованих за кордоном (реєстраційний номер 8112).</p>
<p>Готові голосувати? Прошу народних депутатів голосувати.</p>
<p></p>
<p>13:54:09</p>
<p>За-301</p>
<p>Рішення прийнято.</p>
<p>Дякую, шановні колеги.</p>
<p>Наступний законопроект 9005. Це проект Закону про внесення змін до деяких законів України щодо заборони поширення інформації про пленарне засідання Верховної Ради України під час дії воєнного стану.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>13:54:41</p>
<p>За-256</p>
<p>Рішення прийнято.</p>
<p>Я ставлю пропозицію визначити законопроект невідкладним та скоротити строк внесення альтернативних законопроектів до початку розгляду питання, відповідно до частини третьої статті 50, статті 101 Регламенту Верховної Ради України. Прошу голосувати за це.</p>
<p></p>
<p>13:55:09</p>
<p>За-242</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:55:30</p>
<p>За-231</p>
<p>Рішення прийнято.</p>
<p>Ну, що? Починаємо, Олександр Сергійович.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>13:55:39</p>
<p>ГОЛОВУЮЧИЙ. До слова запрошується народний депутат України, Голова Верховної Ради України Руслан Олексійович Стефанчук від авторів.</p>
<p></p>
<p>13:55:51</p>
<p>СТЕФАНЧУК Р.О.</p>
<p>Шановні колеги, якщо дозволите, коротко цей законопроект я б назвав: набридло.</p>
<p>Набридло кожен раз рівень зневаги, який ми демонструємо самі до себе. Набридло, що кожен раз по декілька разів я прошу з метою забезпечення єдиного законодавчого органу нашої країни утриматися бодай одну годину після завершення нашого засідання для того, щоб поширити будь-яку інформацію про засідання парламенту. Набридло в тому, що постійно будь-хто викидує цю інформацію, робить порушення і фактично є навідником щодо діяльності парламенту.</p>
<p>Ми ж знаємо, що з першого дня війни ми з вами працюємо на цьому місці. З першого дня війни парламент нікуди не втік, не переїхав. І тому давайте зробимо так, щоб цей парламент міг працювати і не мав можливості припинити свою діяльність тільки через те, що комусь дуже хочеться лишнього лайку в телеграм-каналі, на сайті, у фейсбуці чи в інших соціальних мережах.</p>
<p>Шановні колеги, ще раз, це питання не про обмеження – це питання про те, що ви будете висвітлювати всю інформацію, але дотримайтесь одної години для того, щоб парламент мав можливість бути убезпеченим в цей складний для держави період.</p>
<p>Тому я звертаюся до кожного народного депутата, який знаходиться тут, який поважає рішення, які прийняті Верховною Радою: підтримайте цей законопроект і давайте зробимо разом превентивний механізм для того, щоб в нас не було рівних і рівніших у цій залі. Ми всі відповідальні за майбутнє цієї інституції, ім'я якій Верховна Рада України. Слава Україні!</p>
<p></p>
<p>ГОЛОВУЮЧИЙ. Будь ласка, Сергій Віталійович Кальченко, голова Комітету з питань Регламенту, депутатської етики та організації роботи Верховної Ради України.</p>
<p></p>
<p>13:57:48</p>
<p>КАЛЬЧЕНКО С.В.</p>
<p>Шановна президія, шановні народні депутати, регламентний комітет на своєму засіданні 21 лютого розглянув проект Закону реєстраційний номер 9005, внесений народними депутатами Стефанчуком, Корнієнком, Кондратюк та іншими, всього 140 підписів народних депутатів, які представляють три парламентські фракції і чотири депутатські групи.</p>
<p>Цим проектом пропонується внесення змін до статті 19 Закону "Про статус народного депутата України", до статей 3, 51, 53 Регламенту Верховної Ради щодо заборони депутатам та іншим особам, присутнім на пленарному засіданні, не тільки народним депутатам, поширювати в будь-який спосіб інформацію про час, місце, перебіг і результати проведення або продовження пленарного засідання, а також передбачити відповідальність за порушення цих вимог. На думку комітету, ці зміни є слушними і заслуговують на підтримку.</p>
<p>У підсумку розгляду цього питання комітет ухвалив висновок на проект Закону 9005 і рекомендує парламенту розглянути його і прийняти за основу та в цілому.</p>
<p>Дякую за увагу.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорювати? Два – за, два – проти запишіться, будь ласка, колеги.</p>
<p>Будь ласка, Немиря Григорій Миколайович, фракція політичної партії Всеукраїнське об'єднання "Батьківщина".</p>
<p>Сергій Владиславович Соболєв, будь ласка.</p>
<p></p>
<p>13:59:35</p>
<p>СОБОЛЄВ С.В.</p>
<p>Шановний головуючий, автор законопроекту, інші співавтори! Без сумніву, питання нагальне, бо навіть зараз під час цього пленарного засідання знову є наші колеги, які в ці хвилини далі поширюють цю інформацію. І тому питання безпеки – це є, без сумніву, питанням нагальним.</p>
<p>А тепер щодо механізму. Шановні друзі, ті, хто підписали цей законопроект, я звертаюсь до автора. Якщо ми однією третиною – а саме така норма в законопроекті, 150 народних депутатів мають право вивести з залу цього порушника, чи не є це перебільшенням? На мій погляд, таке рішення повинні ухвалювати 226 народних депутатів.</p>
<p>Друге питання, без сумніву, питання нагальне, але нам треба чітко сформулювати, щоб там не вийшло, що ми виженемо людину на п'ять днів пленарного засідання, яке є безперервним. А що це мається на увазі? Якщо це безперервне засідання, то які п'ять днів? Чи ми його виганяємо на п'ять сесій, бо засідання є безперервним? Чи не станеться так, що хтось у цей момент повідомляє по телефону, от прямо зараз, що я знаходжусь у сесійній залі, а його сусід підходить до головуючого і каже, що він розголосив державну таємницю. І людину виганяють не лише із сесійної зали, не виплачують заробітну плату і все інше.</p>
<p>Тому у мене велике прохання. Наша фракція підтримає в першому читанні, але ці норми повинні бути врегульовані, бо може так статися, що в парламенті нікого не залишиться. Дякую.</p>
<p></p>
<p>ГОЛОВУЮЧИЙ. Швачко Антон Олексійович, фракція політичної партії "Слуга народу".</p>
<p></p>
<p>14:01:39</p>
<p>ШВАЧКО А.О.</p>
<p>Шановні колеги, я попросив би вас усіх підтримати цей законопроект, адже це питання нашої безпеки. Прошу проголосувати за нього в першому читанні, а далі, можливо, трішки доопрацювати до другого.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Володимир Володимирович Цабаль, фракція політичної партії "Голос".</p>
<p></p>
<p>14:01:59</p>
<p>ЦАБАЛЬ В.В.</p>
<p>Прошу передати слово Ярославу Івановичу.</p>
<p></p>
<p>ГОЛОВУЮЧИЙ. Ярослав Іванович, будь ласка.</p>
<p></p>
<p>14:02:12</p>
<p>ЖЕЛЕЗНЯК Я.І.</p>
<p>Дякую. Шановні колеги, я щиро вірю в те, що в нашій залі зібрані люди, які представляють еліту, в тому числі і в першу чергу інтелектуальну. І, розмовляючи з кожним з вас окремо, мені чомусь здалося, що всі розуміють, що для безпеки Верховної Ради в першу чергу треба, коли повітряна тривога, уходити в укриття. Давайте говорити відверто, і ми, і деякі інші посадовці не завжди це робили. Дякую за те, що зараз така практика майже зникла.</p>
<p>Є таке визначення як колективний розум – це коли великі уми збираються разом і створюють більш потужний інтелектуальний потенціал. У нас трішки по-іншому, от з кожним окремо ми спілкуємося і начебто всі це розуміють, а коли ми збираємося разом, на жаль, віримо в те, що фотографії впливають на нашу безпеку.</p>
<p>Колеги, я не проти цього закону, я вам скажу відверто, він нічого не змінить, але, пане Голово, давайте скажемо відверто, скільки разів було, що саме колеги від тих, хто підписалися, були першими, хто викладали наші засідання. Давайте скажемо відверто, скільки разів інформація про наше пленарне засідання поширювалася, в тому числі під час того як хтось робив стрім з Верховної Ради. І давайте скажемо відверто, скільки разів і скільком людям, в тому числі в Апараті, з різних політичних сил, в тому числі заборонених, ми поширювали інформацію про наше засідання. Колеги, я дуже хочу, щоб ми були в безпеці, але для того, щоб ми були в безпеці, не треба закони приймати, треба просто уходити в укриття, коли повітряна тривога.</p>
<p>Дякую.</p>
<p></p>
<p>14:04:21</p>
<p>ГОЛОВУЮЧИЙ. Оскільки ви звернулися до мене, я дозволю собі відреагувати. Дивіться, я думаю, що Верховна Рада повинна не тільки приймати закони, а й виконувати їх, в тому числі і постанову, яку ми прийняли на початку цієї сесії про… де були питання, пов'язані з висвітленням діяльності. І мені здається, що треба почати з того, що ми повинні прийняти цей законопроект, а потім всі разом його виконати, тому що це безпека наша спільна.</p>
<p>Дякую.</p>
<p>Шановні колеги, будь ласка, завершальний виступ, після цього голосуємо. Ар'єв Володимир Ігорович, фракція політичної партії "Європейська солідарність".</p>
<p>Олексій Олексійович Гончаренко, будь ласка.</p>
<p></p>
<p>14:04:44</p>
<p>АР’ЄВ В.І.</p>
<p>Буде Олексій Гончаренко виступати.</p>
<p></p>
<p>14:04:54</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, що ж такі перелякані ми тут? Що ж такі перелякані сидимо, дізнаються про безпеку? Хлопці на фронті знаходяться, щось не страшно, що вони там, на фронті. Ми сиділи тут, коли російська армія 30 кілометрів була звідси. Не було страшно, приходили і голосували. Зараз не можна, не можна транслювати Верховну Раду, не можна розповідати про Верховну Раду, нічого не можна, треба знайти ще привід, щоб можна було викинути з Верховної Ради. Та давайте заколотимо двері та вікна уже у Верховну Раду, давайте зробимо з нас таку чорну скриньку і будемо так жити.</p>
<p>Мета цього законопроекту одна – викинути Гончаренка, Железняка, просто викинути з Верховної Ради. Так не мучайтесь, друзі, я ж про Єрмака казав набагато більше, ніж Гео Лерос. Та давайте, зразу виносьте законопроект, що геть звідси Гончаренка та і все. Це буде оптимальний варіант, не мучайте себе, не мучайте людей, не ганьбіться. Я казав тут рівно рік тому, 23 лютого 22-го року, звертався до росіян, казав: "Добро пожаловать в ад". І ви сиділи, і сміялися, а зараз ви знову смієтеся. Я вам кажу: добро пожаловать в диктатуру Єрмака. Вам це подобається? Мені ні, я це ніколи не прийму. І ці законопроекти, які ви робите, – це ганьба. Ви нищите парламентаризм в цій країні, а з цим нищите і саму країну. Ганьба!</p>
<p></p>
<p>ГОЛОВУЮЧИЙ. Будь ласка, Арешонков Володимир Юрійович. І після цього ми переходимо до голосування за цей законопроект. Запросіть народних депутатів до зали.</p>
<p></p>
<p>14:06:32</p>
<p>АРЕШОНКОВ В.Ю.</p>
<p>Шановний пане Голово, шановні колеги! Безперечно, законопроект десь на межі, як завжди, перед нами питання – питання моралі, свободи і права кожного на висловлення і якихось обмежень. Наша група буде голосувати в першому читанні, тому що ми враховуємо особливості воєнного стану, але я на завершення про наступне. Колись один з голів Верховної Ради, такий вже анекдот був, звертаючись до депутата, говорив: шановний депутат, не скачіть по залу, бо ви не в лісі.</p>
<p>Я звертаюся, шановні колеги, до вас, особливо ті, хто знаходиться на межі другої частини зали. Ну, невже ви не можете під час засідання в питаннях… в межах політичної культури до інших колег бути на робочих місцях? Ви просто елементарно заважаєте іншим! Будь ласка, політична культура, про яку ми сьогодні багато говоримо, давайте всі будемо цьому відповідати.</p>
<p>Дякую.</p>
<p></p>
<p>ГОЛОВУЮЧИЙ. Від "Слуги народу" не виступали ще? Будь ласка, Максим Аркадійович, 1 хвилина, Бужанський.</p>
<p></p>
<p>14:07:48</p>
<p>БУЖАНСЬКИЙ М.А.</p>
<p>Шановні колеги, безумовно, я підтримую думку про те, що потрібно дотримуватися правил безпеки. Але, вибачте, у мене є деякі сумнів відносно можливості верифікувати, чи то справжній пост кого-то чи ні. Якщо людина хизується, що вона дійсно щось оприлюднює, це одна справа. Але чи це не буде провокацією проти когось? Я вважаю, що це небезпека, дійсно, небезпека з точки зору парламентаризму. Мені здається, це той випадок, коли ми ризикуємо більше, ніж захищаємо, при всій повазі до авторів і до того, чого вони намагаються досягти.</p>
<p></p>
<p>ГОЛОВУЮЧИЙ. Максиме Аркадійовичу, дивіться, ну, якщо є ризики, є друге читання. Ми із задоволенням розглянемо всі ваші поправки, які ви подасте до цього законопроекту.</p>
<p>Шановні колеги, переходимо до прийняття рішення. Я ставлю пропозицію прийняти за основу проект Закону про внесення змін до деяких законів України щодо заборони поширення інформації про пленарне засідання Верховної Ради України під час дії воєнного стану (реєстраційний номер 9005).</p>
<p>Готові голосувати? Прошу народних депутатів голосувати.</p>
<p></p>
<p>14:09:21</p>
<p>За-234</p>
<p>Рішення прийнято.</p>
<p>По фракціях покажіть.</p>
<p>Шановні колеги, комітет ще вніс пропозицію скоротити наполовину строки подачі пропозицій і поправок до другого читання. Будь ласка, я ставлю цю пропозицію. Прошу голосувати.</p>
<p></p>
<p>14:09:49</p>
<p>За-216</p>
<p>Пропозиція не пройшла. Тому буде нормальний час для підготовки.</p>
<p>Шановні колеги, наступний законопроект 7253. Це проект Закону про внесення змін до Закону України "Про географічні назви" щодо деколонізації топонімії та впорядкування використання географічних назв у населених пунктах України.</p>
<p>У нас, я так розумію… А, Лозинський, будь ласка, йдіть сюди. У нас є три поправки, да, я розумію. Бужанський мені сказав. Чотири поправки.</p>
<p>Максим Аркадійович, називайте номер поправки, тоді обґрунтування, заперечення і голосування.</p>
<p></p>
<p>14:10:28</p>
<p>БУЖАНСЬКИЙ М.А.</p>
<p>Шановні колеги, я прошу вас не підтримувати поправку номер 10, яка стосується пам'ятників. У разі прийняття законопроекту з урахуванням цієї поправки, наприклад, пам'ятник українцю, найкращому винищувачу Другої світової війни Кожедубу нельзя буде встановити. Наприклад, пам'ятник генералу Дерев'янку, який приймав капітуляцію Японії, нельзя буде встановити, бо вони займали командні посади в лавах Червоної армії, армії Радянського Союзу. Це мова йдеться про нашу історію, про історію наших перемог.</p>
<p>Я прошу вас не підтримувати цю правку.</p>
<p></p>
<p>ГОЛОВУЮЧИЙ. Секундочку. А ви будете ставити правки тільки на підтвердження чи і свої власні? А, тільки на підтвердження. Все.</p>
<p>Я давайте тоді запитаю. Ніхто не буде ставити поправки на врахування? Ніхто.</p>
<p>Тоді на підтвердження поправка номер 5. Будь ласка… <i>(Шум у залі)</i> Я знаю. Одну секундочку. Який номер? Ви сказали, 5-а спочатку.</p>
<p>10, поправка номер 10. Будь ласка, коментар від комітету.</p>
<p></p>
<p>14:11:57</p>
<p>ЛОЗИНСЬКИЙ Р.М.</p>
<p>Шановні колеги, правка номер 10, яка була названа. Це одна з основних норм законопроекту для того, щоб він реально запрацював. Зокрема, крім правки 10, ряд інших правок, вони містять механізми реалізації для того, щоб не можна було саботувати цей закон на практиці. Якщо цю правку зараз підтримати, те, що було сказано, то цей законопроект взагалі перетвориться на профанацію. Тому прошу не підтримувати…</p>
<p></p>
<p>ГОЛОВУЮЧИЙ. Навпаки.</p>
<p></p>
<p>ЛОЗИНСЬКИЙ Р.М. Прошу підтримати і зберегти цю поправку, вона повинна залишитись для того, щоб законопроект реально запрацював.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Роман Михайлович, якщо можна, одну секундочку. Я пояснюю ситуацію. Поправка 10 авторства Лозинського, вона комітетом врахована частково, водночас Максим Аркадійович ставить таке рішення комітету на підтвердження. Роман Михайлович пояснив, чому воно повинно бути підтверджено, свою аргументацію надав.</p>
<p>Тому я ставлю на підтвердження рішення комітету врахувати частково 10 поправку. Прошу народних депутатів голосувати.</p>
<p></p>
<p>14:13:31</p>
<p>За-225</p>
<p>Рішення не прийнято.</p>
<p>Будь ласка, наступна, номер поправки, Бужанський.</p>
<p></p>
<p>14:13:52</p>
<p>БУЖАНСЬКИЙ М.А.</p>
<p>Шановні колеги, наступна поправка 5. Я ще раз звертаю вашу увагу, пам'ятників ідеологічних у нас вже немає завдяки Закону про декомунізацію. Зараз мова йдеться про пам'ятники нашої історії, українцям, які захищали нашу країну від нацизму. І в час боротьби проти нацизму дати можливість руйнувати пам'ятники українцям, які боролися проти нацизму та побороли його, цього не можна робити.</p>
<p>Я нагадаю вам, що коли цей закон голосувався в першому читанні, нічого подібного там не було, воно з'явилося пізніше. Я прошу вас зараз утриматися при голосуванні та не голосувати жодним чином.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, одна секундочка. Я так розумію, що попередня правка, вона вирішила дуже багато чого, на жаль. Тому, шановні колеги, у мене пропозиція така. Давайте повторне друге проголосуємо для того, щоб зберегти законопроект, і для того, щоб… і обмежимо строки подачі поправок до п'яти днів. Добре? Давайте. <i>(Шум у залі)</i> Що, чому? Дивіться, шановні колеги, це для того, щоб зекономити наш час. <i>(Шум у залі)</i></p>
<p>Одну секундочку. Бужанський проти, він хоче поставити всі поправки ці? Ну, так вже якщо одна збита, вона вже не піде і підтримки в залі немає, от лідери фракцій і груп про це свідчать. Для чого нам використовувати цей час?</p>
<p>Шановні колеги, є пропозиція, давайте тоді, немає заперечень, щоб я зараз поставив одразу повторне друге і скоротив строки? Немає пропозицій, шановні колеги?</p>
<p>Дивіться, шановні колеги, ми маємо спочатку провалити рішення комітету, ми маємо проголосувати повторне друге, це я розумію. Принципово не буде заперечень?</p>
<p>Тоді давайте так, в мене пропозиція така. Я одразу поставлю рішення комітету – ми його не підтримаємо, потім поставлю друге читання повторне – ми підтримаємо і після цього підтримаємо скорочення строків. Добре? Тоді, шановні колеги, нема заперечень у залі? Дякую.</p>
<p>Я тоді ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про географічні назви" щодо деколонізації топонімії та впорядкування використання географічних назв у населених пунктах України (реєстраційний номер 7253).</p>
<p>Прошу народних депутатів голосувати.</p>
<p></p>
<p>14:17:04</p>
<p>За-48</p>
<p>Шановні колеги, як і домовлялися, наступне рішення. Я ставлю пропозицію відправити на повторне друге читання проект Закону № 7253.</p>
<p>Готові голосувати? Прошу народних депутатів голосувати.</p>
<p></p>
<p>14:17:33</p>
<p>За-264</p>
<p>Рішення прийнято.</p>
<p>Шановні колеги, давайте, я ставлю пропозицію скоротити вдвічі строки підготовки до повторного другого читання. Прошу народних депутатів голосувати.</p>
<p></p>
<p>14:17:56</p>
<p>За-265</p>
<p>Рішення прийнято.</p>
<p>Дякую, колеги.</p>
<p>З процедури хто? Юлія Володимирівна Тимошенко.</p>
<p>Будь ласка, Юлія Володимирівна.</p>
<p></p>
<p>14:18:08</p>
<p>ТИМОШЕНКО Ю.В.</p>
<p>Шановні друзі, в цьому залі я була свідком того, коли абсолютна більшість ставила на голосування закони, які не проходили, законопроекти або правки, по десять, п'ятнадцять разів.</p>
<p>Я хочу подякувати зараз Голові Верховної Ради за те, що він не допустив зараз порушення Регламенту, не поставив те, що провалено, ще раз на голосування, таким чином підтвердивши, що все-таки Голова Верховної Ради дуже чітко тримається Регламенту. Я хочу вам подякувати за це, Руслане Олексійовичу. </p>
<p></p>
<p>ГОЛОВУЮЧИЙ. Дякую, Юлія Володимирівна, дякую. Це дякую всій Верховній Раді, тому що ми всі так працюємо.</p>
<p>Будь ласка, з процедури хто? В'ятрович. Будь ласка, Володимир Михайлович.</p>
<p></p>
<p>14:19:07</p>
<p>В’ЯТРОВИЧ В.М.</p>
<p>Шановні народні колеги, щойно проваливши цю правку, ми по суті заблокували один дуже важливий законопроект, який мав би стати ключовим у механізмі деколонізації України. Під прикриттям нібито пам'яті про українців, які воювали в Червоній армії, деякі депутати захищають "русский мир" в Україні. Тому я прошу дуже уважно поставитись до цього законопроекту в другому читанні, щоб не допускати, щоб зараз, через рік після повномасштабного вторгнення, ми далі виконували функцію захисту "русского мира" і його маркерів в Україні.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги! З процедури Бужанський ще, з процедури. Давайте, Бужанський – з процедури. І переходимо до 9027.</p>
<p>Будь ласка.</p>
<p></p>
<p>14:19:44</p>
<p>БУЖАНСЬКИЙ М.А.</p>
<p>Я б хотів нагадати шановному колезі, Володимиру, він, мабуть, не знає за рік після повномасштабного вторгнення, за день до річниці вторгнення, що у нас є кримінальний злочин, якщо хтось підтримує так званий "русский мир", якщо хтось підтримує країну-агресора. Тому, якщо пану Володимиру про це відомо про когось, він має негайно звернутися до правоохоронних органів, до Служби безпеки України із заявою про злочин. Інакше він є посібником злочинця. А якщо цього немає, якщо це його окрема думка, то кожного дня, коли гинуть українці, захищаючи нашу країну, спекулювати такими речами – це ганебно. Ось і все.</p>
<p></p>
<p>ГОЛОВУЮЧИЙ. Шановні колеги! Слухайте, давайте все. Шановні колеги, було питання – була відповідь. З процедури?</p>
<p>Будь ласка, Княжицький – з процедури.</p>
<p></p>
<p>14:20:49</p>
<p>КНЯЖИЦЬКИЙ М.Л.</p>
<p>Дякую. Шановні колеги, ми розглядали цей проект теж в Комітеті з гуманітарної політики. В цьому ж комітеті лежить ще два проекти про гуманітарну деколонізацію, яку підписали багато депутатів, до одного з них я причетний, інший готував колега Потураєв як альтернативний. На жаль, всі ці проекти спільно нам не вдалося об'єднати, бо це було заблоковано. Чому не вдалося? Саме тому, що, наприклад, в наших проектах і є визначення цього "русского мира", якого тут нібито захищає представник правлячої фракції, а правляча фракція не виносить це в зал.</p>
<p>Пане Голово, дуже прошу вас, це системний підхід, винести всі ці проекти в зал і проголосувати їх разом в найближчий спосіб, щоб заборонити "русский мир" в Україні законодавчо. І цей закон, і інші два про гуманітарну деколонізацію.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, переходимо до наступного законопроекту. Сьогодні ми голосуємо тільки питання, пов'язані зі скороченням строків. Це законопроект 9027, це проект Закону про внесення зміни до розділу Х "Прикінцеві та перехідні положення" Закону України "Про публічні закупівлі" щодо можливості змінення умов договору про закупівлю.</p>
<p>Я ставлю пропозицію включити до порядку денного сесії цей законопроект. Прошу голосувати.</p>
<p></p>
<p>14:22:24</p>
<p>За-233</p>
<p>Рішення прийнято.</p>
<p>Шановні колеги, рішення комітету таке: визначити законопроект невідкладним та скоротити строк внесення альтернативних законопроектів наполовину. Тому я ставлю таке рішення комітету як пропозицію щодо законопроекту 9027.</p>
<p>Готові голосувати? Прошу народних депутатів голосувати.</p>
<p></p>
<p>14:22:57</p>
<p>За-227</p>
<p>Рішення прийнято.</p>
<p>Шановні колеги, ми так сьогодні на краю ходимо.</p>
<p>Наступний законопроект, шановні колеги, це 5344, 5344-1, 5344-2, 5343-3, 5344-д.</p>
<p>Я ставлю пропозицію розглянути ці проекти за скороченою процедурою. Прошу народних депутатів голосувати.</p>
<p></p>
<p>14:23:39</p>
<p>За-230</p>
<p>Рішення прийнято.</p>
<p>Шановні колеги, я звертаюся тоді з проханням і доводжу інформацію, що ми домовилися, що по цьому законопроекту виступлять всі автори. Так, автори, а потім: два – за, два – проти.</p>
<p>Будь ласка, я запрошую до слова міністра соціальної політики України Жолнович Оксану Іванівну. Будь ласка.</p>
<p></p>
<p>14:24:09</p>
<p>ЖОЛНОВИЧ О.І.</p>
<p>Доброго дня, шановні депутати! Довожу до вашого відома, представляю законопроект про внесення змін до деяких законів України щодо створення сприятливих умов для працевлаштування осіб з інвалідністю. Дуже прошу звернути особливу увагу на цей законопроект, оскільки, по-перше, він є інтеграційним. По-друге, сьогоднішня ситуація, яка стосується працевлаштування людей з інвалідністю, на жаль, є критичною. Таких людей стає більше, ми маємо складні інвалідності – люди залишаються без рук, без ніг, без кінцівок. Але, на жаль, сьогодні у нас не сформовані пропозиції і відповіді для таких людей, зокрема щодо їх реінтеграції і працевлаштування. Існуючі механізми адміністративних санкцій, на жаль, не наповнюють Фонд соціального захисту людей з інвалідністю. Ми практично в цьому році коштів не зібрали, тому що чисельні механізми ухиляння від сплати цього адміністративного збору не дозволяють ефективно його адмініструвати.</p>
<p>Законопроектом, який дороблений, доопрацьований величезною кількістю і громадських організацій, і роботодавців, і комітетом, передбачено абсолютно нові механізми підтримки працевлаштування людей з інвалідністю. Ці механізми європейсько адаптовані, це досвід, зокрема, Польщі. Ми збільшуємо підтримку роботодавців. Ми зменшуємо навантаження на приватний бізнес, оскільки розширюємо спектр збору, в тому числі за рахунок державних підприємств. Ми розширюємо кількість підтримок для конкретного працівника, надаючи соціальний супровід. Ми, на відміну від маніпуляцій, не забираємо підтримки в жодного соціального підприємства, але даємо зайти на цей ринок всім без обраних.</p>
<p>Я дуже прошу підтримати 5344 доопрацьований, тому що це нам дасть можливість рухатися вперед і забезпечити набагато кращі умови для працевлаштування людей з інвалідністю.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я запрошую автора наступного законопроекту Юлію Володимирівну Тимошенко, будь ласка, альтернативний.</p>
<p>Цимбалюк Михайло Михайлович, будь ласка.</p>
<p></p>
<p>14:26:22</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, президія, шановні народні депутати! Насправді питання, яке ми зараз розглядаємо, я погоджуюся з пані міністром, є дуже і дуже нагальним. Тому що та кількість осіб з інвалідністю, яка сьогодні обліковується 2 мільйонами більше 700 тисяч, на жаль, стає все більшою і більшою. Під час агресії Російської Федерації ми прекрасно з вами усвідомлюємо, що це буде виклик для майбутнього суспільства і майбутньої влади.</p>
<p>Як їх працевлаштувати? Насправді ми з Юлією Тимошенко в своєму законопроекті пропонуємо трішки інший, на нашу думку, підхід, ніж автори основного доопрацьованого законопроекту комітету. Ми все-таки пропонуємо врахувати позицію Спілки інвалідів, осіб з інвалідністю, бо до нас поступили декілька пропозицій, щоб зберегти той механізм, який існує, але поряд з ним запропонувати альтернативу. Якщо ми УТОС і УТОГ, а це основні ті сьогодні громадські організації, які об'єднують інвалідів і надають їм місце роботи, вилучимо з цього процесу, то це буде не зовсім по-державницьки.</p>
<p>Ми погоджуємося, що і в цих організаціях існують ті речі, які потрібно викорінювати. І ми в Комітеті соціальної політики, захисту прав ветеранів неодноразово про це говорили, і закликаємо і подальше їх до співпраці.</p>
<p>Через те ми вважаємо, що саме наш, альтернативний, законопроект може бути більш вдалим. І просимо підтримати саме його.</p>
<p>Дякую.</p>
<p></p>
<p>ГОЛОВУЮЧИЙ. Дякую, Михайло Михайлович.</p>
<p>Я запрошую до слова… Я так розумію, Кальцев не буде виступати. До слова голову Комітету з питань соціальної політики та захисту прав ветеранів Третьякову Галину Миколаївну. Вона і від авторів, і від комітету. Тому 4 хвилини, будь ласка, Галина Миколаївна.</p>
<p></p>
<p>14:28:51</p>
<p>ТРЕТЬЯКОВА Г.М.</p>
<p>Дякую. Я насправді і автор тире 3, і від комітету виступлю. І почну, мабуть що, не так, як я завжди це роблю, формально, а хочу прочитати вам цитату жінки. У нас всі жінки досконалі в Україні, але є досконала жінка, яка підготувала отакий довідник про безбар'єрність і каже про те, що безбар'єрність починається з кожного з нас. В Україні живуть чоловіки і жінки, діти, молодь, люди старшого віку, представники різних національностей, кольору шкіри, стану здоров'я. Ми всі різні, але попри нашу відмінність, кожен із нас заслуговує на повагу, безпеку, гідне ставлення та розвиток.</p>
<p>Та, на жаль, дуже багато людей сьогодні стикається із суспільними перешкодами. Україна має будувати безбар'єрність поступово, невпинно, однак з чого почати? Що залежить від кожного з нас? Я залишу, ви подивитесь на цей довідник. Ми маємо три простори: громадський простір, трудовий простір на роботі і маємо особистий простір.</p>
<p>Законопроект 5344 стосується тільки трудових відносин, він поки що не каже про те, як у нас буде змінюватися громадський простір, який відносить зараз до Міністерства відновлення інфраструктури. Ми не кажемо про те, як ми маємо переобладнувати життя кожної людини. Про це комітет дбає, і я думаю, що ми винесемо ще на ваш розгляд додаткові закони. Але трудові відносини мають модернізуватися.</p>
<p>В законопроекті, який має дуже таку складну долю, бо три альтернативних, а потім доопрацьований. Ми доопрацьовували його, як і сказала міністр соціальної політики, з експертами. Цей доопрацьований законопроект містить норми, які позбавляють нас у тому числі радянщини. Ви знаєте, що є 4-відсоткова квота, вона чомусь діє тільки для приватного сектору, але не охоплює державний. Україна, як завжди, пішли навпаки.</p>
<p>Цей законопроект такі квоти вводить у першу чергу на публічну службу, на службу в органах місцевого самоврядування. І така квота мусить виконуватися, не просто влаштовуючи людей, а організовуючи їм розумні ергономічні місця для того, щоб ця безбар'єрність була не на папері, для того, щоб ця безбар'єрність реально втілювалася.</p>
<p>Для того, щоб роботодавцю переоформити робочі місця, потрібен ресурс, він передбачений в законопроекті за рахунок не тільки штрафів і не стільки штрафів. Ми пропонуємо бізнесу замість штрафу, зменшивши їх на 40 відсотків, на 40 відсотків від штрафу, який може заплатити бізнес, заплатити благодійний внесок як корпоративну соціальну відповідальність. Тому цей законопроект і знайдені ресурси.</p>
<p>Чого не зроблено в цьому законопроекті? Про це казав Григорій Мамка на Погоджувальній раді. Тут нема частини відповідальності за те, щоб кожен з нас цю безбар'єрність підтримував. Ми зробимо окремий законопроект, ми з паном Дегнерою, який очолює Держпраці, і з Міністерством соцполітики почали його опрацьовувати. Концепт вже написаний, я передавала його і на Погоджувальну раду для голів фракцій, він є у секретаря нашого, нашої фракції. Ми допишемо цей законопроект щодо відповідальності, це перше читання, ми маємо робити перші кроки, ми мусимо це зробити саме тому, що ми всі різні.</p>
<p>Дякую заздалегідь тим, хто підтримує цей законопроект, і хочу ще нагадати, що в нашому комітеті розгляд правок і кожен народний депутат не виконує функцію меблів, він вносить правки, і ці правки розглядаються по суті, розглядаються за участі науковців, представників центральних органів виконавчої влади і до уваги беруться всі ці думки.</p>
<p>Щодо цього законопроекту, то більше 100 громадських організацій, які теж працевлаштовують людей, так само як і ті організації, які мають всеукраїнський статус за радянських часів, більше 100 таких організацій готові підтримувати цей законопроект. Давайте ми цю монополію розповсюдимо на інші організації, які зможуть безбар'єрність…</p>
<p></p>
<p>ГОЛОВУЮЧИЙ. Дякую, Галина Миколаївна.</p>
<p>Шановні колеги, я прошу фракції і групи записатися: два – за, два – проти. І після цього будемо голосувати.</p>
<p>Слово надається народному депутату України Наливайченку Валентину Олександровичу, фракція політичної партії "Всеукраїнське об'єднання "Батьківщина".</p>
<p></p>
<p>14:33:26</p>
<p>НАЛИВАЙЧЕНКО В.О.</p>
<p>Прошу передати слово.</p>
<p></p>
<p>ГОЛОВУЮЧИЙ. Юлія Володимирівна Тимошенко, будь ласка.</p>
<p>Я прошу, звільніть прохід, шановні колеги. Ні, це я до колег, щоб вам було…</p>
<p></p>
<p>14:33:43</p>
<p>ТИМОШЕНКО Ю.В.</p>
<p>Шановні колеги, мова йде про 5344. Я хотіла б, щоб ви знали про що це. Це закон, який по суті значну частину підтримки інвалідів в законодавстві України анулює. У мене є звернення громадської спілки "Всеукраїнське громадське об'єднання "Національна асамблея людей з інвалідністю України", які категорично виступають проти цього закону.</p>
<p>Я хочу нагадати вам, що до інвалідів, якщо до війни відносилися люди, які отримали інвалідність внаслідок різних обставин, то під час війни і після війни цими преференціями для інвалідів будуть користуватися ті наші воїни, які отримали інвалідність під час війни. Що скасовується, щоб ви просто знали.</p>
<p>Перше. Скасовується відповідальність держави за створення безбар'єрного простору.</p>
<p>Друге. Виключається норма, яка зобов'язувала владу залучати представників громадських об'єднань осіб з інвалідністю до підготовки рішень, що стосується прав та інтересів осіб з інвалідністю. Виключаються всі пільги, які давалися підприємствам, де працюють інваліди. Ми щойно обговорили, на засіданні комітету ми обговорили, що, навпаки, коли прийдуть люди з інвалідністю з війни, треба дати їм, підприємствам, пільги, треба обов'язково, щоб інші підприємства зберегли квоту взяття на роботу інвалідів. Зараз, коли виступав представник уряду, сказав, що за проханням і на підтримку роботодавців. Да, це так, цей закон звільняє роботодавців від будь-яких зобов'язань перед інвалідами. Ми не можемо звільнити...</p>
<p></p>
<p>ГОЛОВУЮЧИЙ. Шановні колеги, далі, будь ласка, Цабаль Володимир Володимирович, фракція політичної партії "Голос".</p>
<p></p>
<p>14:36:01</p>
<p>ЦАБАЛЬ В.В.</p>
<p>Шановні колеги, в мене одне велике зауваження до цього законопроекту – це те, що його подали ще чотири сесії тому і ми його тільки зараз приймаємо. За це скликання ми дуже мало, на жаль, зробили для створення безбар'єрного простору для осіб з інвалідністю. Ми дуже мало зробили. І цей закон потрібно було приймати дуже давно. В нас, на жаль, дуже велике іде відставання від Європи, на яку ми орієнтуємося по цьому напрямку. Цей закон він адресує тільки один аспект – це аспект робочого простору. Він не адресує аспект особистого простору чи аспект громадського простору. Але я впевнений, що це має стати початком.</p>
<p>Щодо критики цього законопроекту. Я розумію, чому ця критика відбувається. Тому що декого, деякі політичні сили, деякі організації влаштовує статус-кво: те, що фінансування відбувається тільки монопольним організаціям, які ще в радянські часи цю монополію одержали, немає конкуренції за виконання функції держави, створення робочих місць для осіб з інвалідністю.</p>
<p>Цим законом ми створимо цю конкуренцію. Відповідно всі організації зможуть конкурувати за державний ресурс для того, щоб покращувати, а всі ми знаємо, що конкуренція завжди покращує послуги, а у даному випадку йде мова про покращення виконання функцій держави, про створення безбар'єрного простору, що стосується роботи для осіб з інвалідністю.</p>
<p>Тому, колеги, я закликаю підтримати цей законопроект. Так, у нас є також зауваження. Наприклад, нас не влаштовує те, що можна всього 40 відсотків від середньої заробітної плати платити замість працевлаштування. Нам здається, що це має бути більше. Але ці зауваження, я впевнений, до другого читання ми всі врахуємо.</p>
<p>Дуже дякую авторам.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Данило Олександрович Гетманцев, фракція "Слуга народу".</p>
<p></p>
<p>14:38:11</p>
<p>ГЕТМАНЦЕВ Д.О.</p>
<p>Почнемо з термінології. Ми не вживаємо слово "інвалід", ми вживаємо "особа з інвалідністю". І в цьому є принципова відмінність, яку дехто не розуміє, але вона є дійсно принциповою.</p>
<p>А тепер давайте по суті. У що перетворився рух на захист прав осіб з інвалідністю в Україні? Давайте будемо відвертими і давайте, глядячи один одному в очі, не брехати. Це бізнес, це бізнес кількох сімей в Україні, які, використовуючи оцей бренд, просто заробляють гроші. Більше сотні організацій є, які опікуються цією проблематикою. Чому організації, які можна порахувати на пальцях однієї руки, є бенефіціарами і допомоги, і будь-яких інших вигод від цієї дуже важливої, дуже чутливої в суспільстві теми? І чи не потрібно це припинити врешті-решт? Припинити це таким чином, аби зробити правила, уніфіковані з Європейським Союзом.</p>
<p>Врешті-решт, дійсно, погоджуюся абсолютно з Цабалем, законопроект неприйнятно довго лежав в комітеті. Законопроект дійсно вводить ті норми, які потрібні особам з інвалідністю саме для захисту їх прав, а не тих, хто заробляє на цій тематиці сьогодні в Україні. Чотири відсотки на приватні компанії – це що таке? Це податок, який кожна приватна компанія зараз повинна сплачувати, навіть у війну податок, який вони сплачують, замість того, аби держава опікувалася цією нормою і сама на себе брала ці обов'язки.</p>
<p>Я прошу підтримати цей законопроект. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, завершальний виступ – Бондар Михайло Леонтійович, фракція політичної партії "Європейська солідарність". І після цього виступу я запрошую народних депутатів підготуватися до голосування.</p>
<p>Будь ласка, Михайло Леонтійович.</p>
<p></p>
<p>14:40:31</p>
<p>БОНДАР М.Л.</p>
<p>Дякую. Шановні колеги, дійсно, з війни будуть повертатися і повертатися дуже багато хлопців, дівчат, які в подальшому будуть отримувати статус особи з інвалідністю. І я хочу нагадати, що всі вони, повертаючись, є повноправними членами суспільства, повноправними. І відповідно я не говорю про пільги, які вони мають, а про те, що вони також мають право працевлаштовуватися, вони мають право так само жити, як всі інші в тому житті.</p>
<p>Я не раз ходив по госпіталях, я бачу як хлопці без кінцівок, дівчата, стоять в чергах, в сумасшедших чергах, і ніхто зараз цього не врегульовує, і відносяться до них дійсно, як вже до тих, хто на задньому плані в тому суспільстві. І в першу чергу наша держава не тільки медичний, а і соціальний аспект має просувати в цьому житті цих людей. Тому в плані працевлаштування, в плані відношення держави до осіб з інвалідністю має бути комплексний підхід, чого ми не бачимо, на жаль, в тих законопроектах.</p>
<p>Тому "Європейська солідарність" буде утримуватись від голосування за ці закони. Ми будемо слідкувати і будемо давати обов'язково свої поправки до тих законів до другого читання, і будемо відстоювати їх в комітетах. А вже в подальшому будемо бачити, якими вони стануть під час зміни і тоді будемо приймати рішення.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього законопроекту, я прошу народних депутатів приготуватись до голосування.</p>
<p>Шановні колеги, рішення комітету прийняти за основу 5344 зі значком "д", саме тому я його і буду ставити. Прошу народних депутатів приготуватися до голосування. Готові, шановні колеги? Швидше, колеги, швидше, швидче робочі місця займаємо.</p>
<p>Я ставлю пропозицію прийняти за основу проект Закону про внесення змін до деяких законів України щодо забезпечення прав осіб з інвалідністю на працю (реєстраційний номер проекту 5344-д).</p>
<p>Готові голосувати? Я прошу народних депутатів голосувати.</p>
<p></p>
<p>14:43:56</p>
<p>За-205</p>
<p>Рішення не прийнято.</p>
<p>Шановні колеги, давайте одразу на повторне перше його відправимо. А наступний, ви ж бачите, що потенціалу не буде. Ну, давайте будемо наступні голосувати. Ну, давайте цей пройдемо цикл, давайте відправимо його по циклу.</p>
<p>Я прошу підтримати, шановні колеги, 5344 зі значком "д", проект Закону про внесення змін до деяких законів України щодо забезпечення прав осіб з інвалідністю на працю. Я ставлю пропозицію направити цей законопроект на повторне перше читання.</p>
<p>Шановні колеги, я дуже прошу підтримати, щоб ми не втрачали цей важливий євроінтеграційний законопроект. Будь ласка, прошу голосувати.</p>
<p></p>
<p>14:44:57</p>
<p>За-245</p>
<p>Рішення прийнято.</p>
<p>Пішов на повторне перше читання. Шкода, стільки роботи зроблено просто. Ладно, йдемо далі.</p>
<p>7731, це проект Закону про внесення змін до Кодексу законів про працю України щодо встановлення додаткових підстав розірвання трудового договору з ініціативи роботодавця та деяких інших питань.</p>
<p>Я ставлю пропозицію розглянути це питання за скороченою процедурою.</p>
<p></p>
<p>14:45:39</p>
<p>За-217</p>
<p>Рішення прийнято.</p>
<p>Два – за, два – проти і голосуємо? Шановні колеги, чи можемо без голосування? Без обговорення, я перепрошую. Давайте без голосування.</p>
<p>З обговоренням, так, Юлія Володимирівна? З обговоренням? Тоді запишіться: два – за, два – проти, будь ласка.</p>
<p>Андрій Михайлович Герус, фракція "Слуга народу", будь ласка.</p>
<p></p>
<p>14:46:27</p>
<p>ГЕРУС А.М.</p>
<p>Прошу переходити до голосування і приймати рішення по суті питання.</p>
<p></p>
<p>ГОЛОВУЮЧИЙ. Прекрасно.</p>
<p>Будь ласка, Цабаль Володимир Володимирович, фракція "Голос".</p>
<p></p>
<p>14:46:39</p>
<p>ЦАБАЛЬ В.В.</p>
<p>Прошу передати слово Рущишину.</p>
<p></p>
<p>ГОЛОВУЮЧИЙ. Рущишин, будь ласка.</p>
<p></p>
<p>14:46:52</p>
<p>РУЩИШИН Я.І.</p>
<p>Колеги, я прошу підтримати.</p>
<p></p>
<p>ГОЛОВУЮЧИЙ. Дякую. Фантастично.</p>
<p>Шановні колеги, і завершальний виступ – Цимбалюк Михайло Михайлович, фракція "Батьківщина". І після цього голосуємо, Будь ласка, не розходьтеся.</p>
<p></p>
<p>14:47:05</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, президія, колеги! Насправді тема дуже важлива, що піднімається в цьому законопроекті. Бо є певна кількість підприємств, які працюють на тій території, яка вже звільнена від окупантів або яка знаходиться в тих областях, які межують з війною. Через те є проблема у керівників, як звільнитися від тих людей, які не підлягають згідно чинного законодавства під статтю "колаборанство", а насправді вони не служать українській державі. Як тут бути? Через те у фракції "Батьківщина", в якій є достатньо виважених і досвідчених юристів, пройшла дискусія, як виписати таким чином, щоб і захистити інтереси держави, підтримати позицію керівників, але не опуститися до рівня правового нігілізму, коли будь-який керівник може використати цей закон, щоб звільнити працівника, можливо, за недостатніми або надуманими мотивами.</p>
<p>Нас турбує таке визначення, як "поза розумним сумнівом" і як буде визначатися цей розумний сумнів. Така норма також може призвести, як я вже казав, до підставного звільнення працівника. Через те, ми в першому читанні не будемо підтримувати цей законопроект, але вже наперед готуємо правки, і якщо вони будуть враховані, основні і важливі, ми тоді будемо підтримувати в другому читанні.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми переходимо до прийняття рішення. Я прошу народних депутатів підготуватись до голосування. Готові? Шановні колеги, підготуйтесь до голосування.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до Кодексу законів про працю України щодо встановлення додаткових підстав розірвання трудового договору з ініціативи роботодавця та деяких інших питань.</p>
<p>Готові голосувати? Прошу народних депутатів голосувати.</p>
<p></p>
<p>14:50:17</p>
<p>За-245</p>
<p>Рішення прийнято.</p>
<p>Дякую, колеги.</p>
<p>Шановні колеги, наступний законопроект дуже важливий, євроінтеграційний. Ми домовилися з колегами, що буде виступ Юлії Володимирівни Тимошенко і після цього голосуємо. Це 7628, це проект Закону про колективні угоди і договори. Це друге читання.</p>
<p>Я попрошу не розходьтеся, до 10 хвилин – Юлія Володимирівна і голосуємо за цей важливий євроінтеграційний законопроект.</p>
<p>Будь ласка, Юлія Володимирівна.</p>
<p></p>
<p>14:50:54</p>
<p>ТИМОШЕНКО Ю.В.</p>
<p>Шановні колеги, я хочу перш за все подякувати всім, хто не підтримав законопроект про позбавлення осіб з інвалідністю всіх можливих підтримок держави. Це було мудре рішення залу, і хто хоче ознайомитися, наскільки правильно ви зробили, просто почитайте цей законопроект і ви зрозумієте, що замість того, щоб підтримати наших воїнів, які повернуться, не дай боже, не зовсім здоровими, а з інвалідністю додому, щоб їм було куди піти працювати і як захищати своє життя. І я сподіваюся, що і надалі законопроект, який стосується позбавлення прав можливості пільг людей з інвалідністю, що таки не будуть проголосовані в цьому залі. Дуже знаково, що не всі готові на таку підлість.</p>
<p>Зараз ми говоримо з вами про інший законопроект 7628 про колективні угоди та договори. Для того, щоб зрозуміти, що міняють, я хочу вам сказати, як зараз це працює. Є встановлені, прийняті Міжнародною організацією праці міжнародні документи, є європейські документи, які також сьогодні діють, в усіх цих документах жорстко передбачена роль, місце і функції колективного договору.</p>
<p>Що таке колективний договір? Коли на підприємстві між трудовим колективом і роботодавцем складається угода, яка передбачає жорсткий, визначений законом перелік прав працюючих людей, які роботодавець не може обійти.</p>
<p>Що це таке? Це, по-перше, тривалість робочого дня, це гарантовані вихідні дні, це гарантована відпустка, гарантована допомога людям, які постраждали на виробництві, і багато інших питань, які пов'язані з тим, як людина працююча захищена без безпідставного звільнення, як працююча людина захищена від нерівності в оплаті праці, як людина захищена в тому, що взагалі буде гідна заробітна плата, базуючись на мінімальному прожитковому рівні і мінімальній заробітній платі. Все це законом передбачено, що це є основоположні пункти колективної угоди, і не може колективна угода між роботодавцем і колективом ігнорувати ці позиції, які закріплені в законі. Це норма, правило, яка працює на міжнародному рівні.</p>
<p>Що нам пропонується? Нам пропонується зараз, тепер, якщо цей закон буде прийнятий, що в колективних договорах не обов'язково потрібно включити ті позиції, які досягнуті за 300 років профспілками всього світу, які визначені Міжнародною організацією праці, Європейським Союзом. А тут говориться про те, що в колективній угоді все – факультатив, нема нічого обов'язкового: хоче роботодавець включати – включає, не хоче – не включає. Статус колективного договору знижується практично до нуля.</p>
<p>Так не може бути, такої практики в світі немає. І коли вам зараз говорять, що це євроінтеграційний закон, – це обман. Чому обман? Тому що коли почалися всі ці законопроекти, які нівелюють права працюючих людей, ми двічі вже зустрічалися з керівником Міжнародної організації праці. Це структура, яка входить в Організацію Об'єднаних Націй. І ми передали ці законопроекти на експертизу в Міжнародну організації праці. І зараз така експертиза вже готова, ви можете з нею ознайомитися на сайті Міжнародної організації праці, де просто каменю на камені не залишили від цього, вибачте, барахла, яке сьогодні протирічить і європейським законам, і правилам, і правилам Міжнародної організації праці.</p>
<p>Я можу вам сказати, що якщо це буде прийнято, це буде основою до претензій, які Міжнародна організація праці пред'явить уряду України. І нещодавно за ініціативою МОП було проведено в онлайн-режимі зустріч з профспілками, роботодавцями і урядом, де дуже чітко новий генеральний директор Міжнародної організації праці чітко сказав, що це є неприйнятним.</p>
<p>Крім того, коли почали з'являтися такі ліберальні в лапках законопроекти, ми також зустрілися з глобальними профспілками Європейського Союзу і світу. І вони, вивчивши те, що зараз тут приймається, сказали про те, що вони стають з нами однією командою, для того щоб на рівні Європейської комісії не пропустити таку дурню. Хто це лобіює? Хто лобіює такі документи? Вони не в парламенті України пишуться. Вони привносяться ззовні, коли корпорації, які планують, або вже зайшли, або планують зайти в Україну, їм потрібно, щоб українці були абсолютно безправними, щоб вони не мали взагалі можливості захиститися. І якщо парламент під час війни, коли люди на фронті, зі своїх робочих місць пішли захищати Україну, а після того вони повернуться, і у них немає жодного права: ні у осіб з інвалідністю, ні у наших воїнів, які повертаються на свої робочі місця, - тому що такими договорами колективними їх захистити буде неможливо.</p>
<p>Я прошу вас не голосувати за такі документи. Всього до Верховної Ради подано 32 законопроекти, які протирічать міжнародним конвенціям Міжнародної організації праці. По всіх їх ми передали всі документи для експертизи і аналізу. І зараз висновки такі, що вони не можуть бути прийняті, це не європейські закони.</p>
<p>Ми, безумовно, якщо продовжиться ця практика, ввійдемо разом з глобальними профспілками на Європейську комісію, на відповідні комісії, і ми будемо робити все для того, щоб така практика в Україні не мала права діяти, тому що це нігілізм, це, по суті, знищення прав працюючих людей. Я прошу, не голосуйте за цей закон.</p>
<p>Ну, апогеєм вже цієї всієї історії було те, що на сайті одного з керівників комітетів з'явилася така прекрасна історія, що, ну, як би то так заявлено, що Україна буде реформувати Міжнародну організацію праці, яка є нікчемною, нікому непотрібною, яка є абсолютно бюрократичною. І Україна буде реформувати Міжнародну організацію праці, тому що вона захищає права працюючих людей.</p>
<p>Я думаю, що є певна межа для такої ситуації, не хочу просто зараз жорстких слів використовувати, але ця межа залежить від того, на що ви всі готові. Якщо ви готові сліпо, не вивчаючи законів, голосувати за все це як "одобрямс", то тоді навіщо люди вас сюди делегували, якщо ви нездатні захистити їх права? Якщо ви захищаєте однобоко цю історію, якщо ви будуєте лібертаріанство, так почитайте основи цієї ідеології, де обов'язкове існування соціально-орієнтованої ринкової економіки.</p>
<p>І одна з найбільших партій Європейського Союзу називається Європейська народна партія, яка має абсолютну більшість у Європейському Парламенті, має за основу, за свою ідеологічну базу – це ринкова, соціально-орієнтована ринкова економіка. Це основа основ.</p>
<p>Що ви робите, що ви робите? Я вас прошу, тих людей, які в цьому залі мають інтелектуальні здібності, мають намір служити народу України, служити людям, – зупиніть цю вакханалію! Соціальний комітет у нас перетворився на антисоціальний комітет, який руйнує навіть міжнародні правила і порядки.</p>
<p>Я прошу вас, не голосуйте за цей закон, він абсолютно проти людей. Дякую за увагу.</p>
<p></p>
<p>ГОЛОВУЮЧИЙ. Шановні колеги, ми зараз завершили обговорення цього законопроекту. Єдине, що підійшов представник Комітету з питань інтеграції України до Європейського Союзу Любота Дмитро Валерійович. Будь ласка, декілька хвилин, виступ.</p>
<p>І, шановні колеги, будь ласка, займіть свої місця. Ми переходимо до голосування за цей законопроект.</p>
<p></p>
<p>15:00:43</p>
<p>ЛЮБОТА Д.В.</p>
<p>Вітаю, колеги. Комітет з питань інтеграції України до Європейського Союзу розглянув проект закону до першого читання на своєму засіданні 3 жовтня 2022 року відповідно до статті 93 Регламенту Верховної Ради України, а також до другого читання 21 лютого 2023 року. Висновок комітету за результатами розгляду у першому та другому читаннях: проект закону не суперечить міжнародно-правовим зобов'язанням України у сфері європейської інтеграції та праву Європейського Союзу, а також зобов'язанням України в рамках Ради Європи.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ще, виявляється, Володимир Володимирович Цабаль, я правильно розумію? Дві хвилини і голосуємо. Будь ласка, не розходьтеся, після цього голосуємо. Займіть свої місця.</p>
<p>А, Рущишин, Рущишин, перепрошую. Рущишин.</p>
<p></p>
<p>15:01:31</p>
<p>РУЩИШИН Я.І.</p>
<p>Дякую, шановні колеги.</p>
<p>Але я б хотів нагадати багатьом в цьому залі з приводу, тут лунали заклики до інтелектуальності тих, хто тут сидить, в нас соціальну відповідальність за українця в Україні бере на себе в першу чергу держава, і це задекларовано в преамбулі нашої Конституції. Підприємство ж не бере на себе цієї відповідальності, воно виконує її більш ніж достатньо створенням робочого місця на підприємстві.</p>
<p>Отже, принцип нарешті появився в наших, в цьому законодавстві якраз, принцип добровільності укладення угоди, про який ми чомусь забули. Якщо немає на підприємстві профспілки, винен хто? Роботодавець. Якщо немає на підприємстві, не організувався трудовий колектив, винен хто? Роботодавець. Якщо немає на підприємстві колективного договору, винен хто? Роботодавець. Скільки ж кровоньки вони попили вже в нас впродовж тих 30 років для того, щоб ми мали лишні, абсолютно непотрібні документи на наших підприємствах. Замість того, щоб займатися конкуренцією і конкурентоздатністю, ми займаємося непотрібними бюрократичними речами.</p>
<p>Наші люди зараз захищають в тому числі всю Європу від цієї орди, і вони собі в Європі можуть дозволити розкіш соціалістичних ідей, які відбуваються. Ми собі цього дозволити не можемо. Ми повинні перетворитися в країну роботодавця, тому дуже схвально, що нарешті принцип добровільності підписання колективних договорів впроваджується цим законодавством.</p>
<p>Я закликаю, навпаки, голосувати за цей закон, і ми повинні показати якраз приклад Європі, що в нас ще є така річ, як нам треба ставати в світовій…</p>
<p></p>
<p>ГОЛОВУЮЧИЙ. Юлія Володимирівна, я перепрошую, там дві поправки ви мали поставити ще, і потім голосуємо.</p>
<p>Будь ласка, Юлія Володимирівна Тимошенко. Номери скажіть, будь ласка.</p>
<p></p>
<p>15:03:56</p>
<p>ТИМОШЕНКО Ю.В.</p>
<p>170-а і 192-а. Перша 170-а. Дорогі друзі, я не можу не відреагувати на репліку роботодавця, який сказав, що наша країна мусить перетворитися в країну роботодавців. Я хочу просто нагадати вам, що основа взагалі стосунків в Європейському Союзі між роботодавцями і профспілками, і працюючими людьми називається трипартизм. Це називається соціальний діалог. І якщо роботодавці зараз його зламають, це означає, що наша країна взагалі випала з контексту Європейського Союзу.</p>
<p>І тому я прошу, не робіть цього, не голосуйте за цей закон, не принижуйте Україну. І прошу зараз поставити на підтвердження і не голосувати за 170 правку, яка позбавляє профспілки взагалі права існувати.</p>
<p></p>
<p>ГОЛОВУЮЧИЙ. Будь ласка, позиція комітету – Бабенко Микола Вікторович.</p>
<p></p>
<p>15:05:05</p>
<p>БАБЕНКО М.В.</p>
<p>Шановні колеги, насправді даний законопроект став результатом серйозного компромісу як між профспілками, так і роботодавцями. Одним із основних підстав для досягнення цього компромісу стало те, що ми зберегли за... точніше, ми не зберегли, але ми домовились про те, що Верховна Рада збереже за профспілками право на отримання 0,3, первинні профспілкові організації отримають 0,3 відсотка від заробітної плати на оздоровлення працівників. Тому, я наскільки розумію, Юлія Володимирівна зараз ставить ці правки на підтвердження і ми просимо їх не підтримувати.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 170 поправка народного депутата Струневича. Вона врахована редакційно. Юлія Володимирівна просить поставити на підтвердження це рішення комітету. Ставлю 170 поправку. Комітет не заперечує, щоб не підтримувати це рішення комітету. <i>(Шум у залі) </i></p>
<p>Вибачте, у нас інколи не можуть розібратися. Складні закони, складні матерії, це... Галино Миколаївно, ще раз. Галино Миколаївно, ви можете тоді... <i>(Шум у залі)</i></p>
<p>Шановні колеги, 170 поправка. Вона врахована редакційно. Ви почули позицію комітету, позицію Юлії Володимирівни Тимошенко. Вона просить рішення комітету – враховано редакційно – поставити на підтвердження. Прошу голосувати.</p>
<p></p>
<p>15:07:34</p>
<p>За-224</p>
<p>Рішення не прийнято.</p>
<p>Наступна поправка 192. Правильно, Юліє Володимирівно? Будь ласка.</p>
<p></p>
<p>15:07:41</p>
<p>ТИМОШЕНКО Ю.В.</p>
<p>Шановні колеги, я думаю, тут комітет пояснить про цю правку все, тому що це теж стосується підтримки профспілкового руху. Але я хочу закликати зараз весь зал. Це закон системний, він системно руйнує таку основоположну річ, як трипартизм – співпрацю профспілок, роботодавців і працюючих людей. Це руйнує соціальний діалог як такий. І які б зараз правки, як не були проголосовані, я прошу всіх людей, які хочуть зберегти в країні баланс, захист прав працюючих людей, міжнародне право, міжнародні документи Міжнародної організації праці, які хочуть нормально вступити до Європейського Союзу, не голосуйте за цей закон. Він протирічить всьому, про що я сказала.</p>
<p>Я прошу вас категорично не голосуйте, тому що після цього будуть неприємності в уряду, і це буде абсолютно точно.</p>
<p></p>
<p>ГОЛОВУЮЧИЙ. Будь ласка, позиція комітету по 192 поправці, авторство Третьякової.</p>
<p></p>
<p>15:08:51</p>
<p>БАБЕНКО М.В.</p>
<p>Ще раз, просимо в цілому законопроект підтримати. По поправці, будь ласка, визначайтесь.</p>
<p>Дякую.</p>
<p></p>
<p>ГОЛОВУЮЧИЙ. Що значить, визначайтесь? Ви підтримуєте її чи ні?</p>
<p></p>
<p>БАБЕНКО М.В. Комітет правку підтримав.</p>
<p></p>
<p>ГОЛОВУЮЧИЙ. З вами дуже складно.</p>
<p>Шановні колеги, 192 поправка авторства Тимошенко. Ой, боже, авторства Третьякової. Тимошенко ставить її на підтвердження. Вона комітетом врахована. Комітет наполягає, щоб це рішення і залишилося.</p>
<p>Тому прошу, шановні колеги, голосувати.</p>
<p></p>
<p>15:09:34</p>
<p>За-237</p>
<p>Рішення прийнято.</p>
<p>Дякую, шановні колеги.</p>
<p>Переходимо до прийняття закону в цілому. Приготуйтесь до голосування, всі приготуйтеся.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про колективні угоди та договори (реєстраційний номер 7628). Прошу народних депутатів голосувати.</p>
<p></p>
<p>15:10:16</p>
<p>За-261</p>
<p>Рішення прийнято.</p>
<p>Закон прийнятий в цілому. Вітаю, колеги.</p>
<p>Йдемо далі, шановні друзі. Наступний 8205, це проект Закону про особливості припинення за рішенням власника державних підприємств та господарських товариств, у статутному капіталі яких більше 50 відсотків акцій (часток) належать державі.</p>
<p>Я ставлю пропозицію розглянути цей законопроект за скороченою процедурою. Прошу народних депутатів голосувати.</p>
<p></p>
<p>15:10:58</p>
<p>За-258</p>
<p>Рішення прийнято.</p>
<p>Шановні колеги, два – за, два – проти, обговорення потрібне. Будь ласка, запишіться: два – за, два – проти.</p>
<p>Немиря Григорій Михайлович, фракція "Батьківщина", будь ласка.</p>
<p>Соболєв Сергій Владиславович, будь ласка.</p>
<p></p>
<p>15:11:42</p>
<p>СОБОЛЄВ С.В.</p>
<p>Шановні колеги, закон, на мій погляд, дуже контраверсійний, і погляд нашої фракції, бо ключові поняття, що таке державне підприємство, яким чином розпоряджатися 50-відсотковим пакетом акцій держави, все чітко визначено в Господарському кодексі. І тому нас дуже дивує, якщо ви хотіли, дійсно, змінити цей порядок, треба було вносити саме зміни у відповідні статті Господарського кодексу, бо в кінцевому варіанті ми зараз отримаємо Господарський кодекс, який чітко визначає цей порядок, і новели закону, який буде протирічити відповідним статтям Господарського кодексу.</p>
<p>Навіщо це робиться? Уявімо собі, що є державний пакет, який складає більше 50 відсотків в підприємстві, де є інший пакет, який належить приватним власникам. Так от тут вводиться новий порядок, яким чином цей пакет буде виставлятися на приватизацію. Якщо ви дійсно хочете прозорого конкурсу, якщо дійсно ви хочете отримати максимальні кошти, перше, що треба зробити. По-перше, це не можна робити зараз в умовах війни. А це фактично йде підготовка до продажу державного пакету в умовах війни. Ви будете продавати своє майно зараз? Подивіться, що відбувається з ринком сьогодні. І коли це пропонується робити з державними підприємствами, при чому державними підприємствами, які визначають фактично найважливіші галузі. Ми отримаємо в кінцевому варіанті нульовий дохід, але отримаємо ситуацію, коли держава втратить контроль. Саме тому наша фракція не буде…</p>
<p></p>
<p>ГОЛОВУЮЧИЙ. Будь ласка, Юрчишин Ярослав Романович, фракція "Голос".</p>
<p>Цабаль Володимир Володимирович.</p>
<p></p>
<p>15:13:59</p>
<p>ЦАБАЛЬ В.В.</p>
<p>Шановні колеги, я закликаю весь зал підтримати цей законопроект, він не політичний, він про те, щоби розморозити ту приватизацію, яка в нас зараз не може здійснюватися, конкретно про ліквідацію йде мова, я детально зараз розкажу, і дозволити Фонду держмайна продавати майно, яке зараз в стадії ліквідації, щоб потім ці гроші можна було використовувати для Збройних Сил України. Тому що в нас зараз сотні об'єктів в стані ліквідації, за минулий рік було ліквідовано всього два об'єкти. Тобто фактично держава вже давно могла одержати гроші від ліквідації, а вона їх одержати не може, об'єкти простоюють, на них заробляють ті корупціонери, які на них до того заробляли, а держава з того має нуль.</p>
<p>Цей закон частково це розблокує. Він, по-перше, дозволить збільшити конкуренцію серед ліквідаторів, щоби ліквідаторів без додаткового залучення державних коштів можна було платити більше в залежності від ефективності їх роботи. Це перше.</p>
<p>А друге, він дозволить продавати майно в стадії ліквідації, якщо його ринкова вартість більша, ніж 20 відсотків кредиторської заборгованості перевищує, воно дозволить це майно продавати. Що це означає? Це означає, що те майно, яке до того в нас роками було в стадії ліквідації, тому що там велика кредиторська заборгованість, не можна було продавати, і кредитори страждають, бо вони не можуть одержати свої гроші, і держава, тому що держава не може продати. Після прийняття цього закону можна буде продати, якщо більше 20 відсотків держава зверху одержить. Відповідно ці 20 відсотків або вище підуть державі, а решта піде кредиторам, які роками чекають.</p>
<p>Колеги, прохання підтримати, тут немає ніякої політики, це дуже потрібний закон. Дякую за увагу.</p>
<p></p>
<p>ГОЛОВУЮЧИЙ. Будь ласка, Южаніна Ніна Петрівна, після цього ще Мовчан Олексій і потім переходимо до голосування.</p>
<p>Будь ласка, Ніна Петрівна.</p>
<p></p>
<p>15:16:01</p>
<p>ЮЖАНІНА Н.П.</p>
<p>Прошу передати слово Кубіву Степану Івановичу.</p>
<p></p>
<p>ГОЛОВУЮЧИЙ. Степан Іванович Кубів, будь ласка.</p>
<p></p>
<p>15:16:06</p>
<p>КУБІВ С.І.</p>
<p>Шановний пане Голово, шановні колеги, тим законопроектом пропонується створити швидкий механізм припинення державних підприємств та господарських товариств, які економічно є неактивні. Але ці причини в період війни є різні. Війна на сході, на півночі показала сьогодні, що багато підприємств переміщені в інші регіони. І сьогодні формувати, врегульовувати можливість реалізації майна в процедурі припинення за рішенням власників з метою задоволення простроченої заборгованості не відповідає реальному промисловому виробництву в період воєнного стану.</p>
<p>Друге. Це пряма суперечність між діючим Господарським кодексом, тобто законом, і в період, який ми хочемо запровадити, воєнного стану. Разом з тим, ГНЕУ чітко дало низку зауважень і неузгодженостей з чинним законодавством, треба міняти багато законопроектів.</p>
<p>Третє важливе питання. Що, коли ми введемо нові правила в період війни тих підприємств, які перевезені в інші регіони, ми говоримо про нелогічний продаж і підозра в бажанні прихованої приватизації державного майна, а звідси ми говоримо про корупційність, яка сьогодні є властива.</p>
<p>Ми будемо утримуватися від підтримки даного законопроекту. Разом з тим, хочу сказати, що, коли ми надаємо єдиному власнику державного підприємства можливість створити спеціальний фонд, до якого будуть перераховані кошти, що залишаються, коли ми говоримо про оцінку 20 відсотків. А де позиція уряду по заключенню? А де позиція інших комітетів, які говорять про зловживання прихованої приватизації?</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Мовчан Олексій Васильович, фракція політичної партії "Слуга народу".</p>
<p>Шановні колеги, після цього голосуємо. Будь ласка, запросіть народних депутатів до зали.</p>
<p></p>
<p>15:18:20</p>
<p>МОВЧАН О.В.</p>
<p>Доброго дня, шановні колеги! Цей законопроект є надзвичайно важливим для того, щоб навести порядок в питаннях управління державною власністю. Всього в Україні близько 3,5 тисяч державних підприємств. Із них близько тисячі 200 підпадають під ліквідацію. Тобто це підприємства, які фактично неактивні або мають ознаки неплатоспроможності, тобто можуть бути ліквідовані в процедурі банкрутства відповідно до Кодексу з процедур банкрутства.</p>
<p>Інші підприємства, це або фактично стіл і стілець, або вони мають певні активи, які можуть бути продані, але вони не вартують фактично нічого, щоб заходити в процедури банкрутства, яка є дорогою. Тому і передбачено такий механізм для підприємств, які існують на папері і які не виконують жодних функцій запровадити таку процедуру.</p>
<p>Тому я прошу...</p>
<p></p>
<p>ГОЛОВУЮЧИЙ. Шановні колеги, я прошу приготуватися до голосування. Переходимо до прийняття рішення. Шановні колеги, переходимо до прийняття рішення.</p>
<p>Я ставлю пропозицію, прийняти за основу проект Закону про особливості припинення за рішенням власника державних підприємств та господарських товариств, у статутному капіталі яких більше 50 відсотків акцій (часток) належать державі, (реєстраційний номер проекту Закону 8205).</p>
<p>Готові голосувати? Прошу народних депутатів голосувати.</p>
<p></p>
<p>15:20:29</p>
<p>За-244</p>
<p>Рішення прийнято, колеги.</p>
<p>Наступний законопроект 8250. Це проект Закону про внесення змін до Закону України "Про Фонд державного майна України" щодо оптимізації структури Фонду державного майна України.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>15:21:04</p>
<p>За-242</p>
<p>Рішення прийнято.</p>
<p>Шановні колеги, будь ласка, два – за, два – проти. Чи можемо без обговорення, колеги? З обговоренням. Два – за, два – проти тоді запишіться, будь ласка.</p>
<p>Клименко Юлія Леонідівна, фракція "Голос", будь ласка.</p>
<p></p>
<p>15:21:40</p>
<p>КЛИМЕНКО Ю.Л.</p>
<p>Прошу передати слово пану Цабалю.</p>
<p></p>
<p>ГОЛОВУЮЧИЙ. Цабаль Володимир Володимирович, будь ласка.</p>
<p></p>
<p>15:22:00</p>
<p>ЦАБАЛЬ В.В.</p>
<p>Шановні колеги, я трошки зайду здалеку. Чому у нас в багатьох державних органах багато корупції в різних, скажімо так, регіонах і так далі? Тому що не завжди навіть найчесніший керівник цього органу, найчесніший керівник міністерства, організації чи іншого може мати контроль над тим, що відбувається на місцях.</p>
<p>Цей закон дуже простий. Цей закон – це про те, щоб виправити ту помилку, яка в нас є зараз у Фонді держмайна. Колеги з інших фракцій правильно звернули увагу, що за попередні роки і дуже багато різних, скажімо так, непрозорих випадків приватизації і інших випадків. І це якраз відбувається, тому що на регіонах не завжди керівник бачить, що відбувається, по-перше. А, по-друге, не завжди є можливість на це вплинути. Цей закон, він вертає можливість контролю керівництву органу Фонду держмайна зі спеціальним статусом, який ми як Верховна Рада призначаємо керівництво, і дозволяє боротися з тими проблемами, які накопичились за останні роки.</p>
<p>Тому, колеги, дуже прошу підтримати. Дякую за увагу.</p>
<p></p>
<p>ГОЛОВУЮЧИЙ. Будь ласка, слово надається народному депутату Мовчану Олексію Васильовичу, фракція політичної партії "Слуга народу".</p>
<p></p>
<p>15:23:31</p>
<p>МОВЧАН О.В.</p>
<p>Шановні колеги, що таке Фонд державного майна? Фонд державного майна – це організація, це агентства з продажу і управління державними активами. Коли Україна стала незалежною, Фонд державного майна повинен був мати регіональні відділення в кожній області і в багатьох містах, тому що все майно було державним.</p>
<p>Сьогодні реалії змінилися, і сьогодні половина процесів у фонді цифровізовані, продаж відбувається не на офлайн-аукціонах з молоточком, а на електронних аукціонах, де участь можна взяти з вашого смартфону. Тому необхідно об'єднувати Фонд державного майна, давати їм повноваження для того, щоб вони виконували реальні функції агентства з управління і приватизації. Прошу підтримати даний законопроект.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Сергій Миколайович Євтушок, фракція "Батьківщина".</p>
<p></p>
<p>15:24:25</p>
<p>ЄВТУШОК С.М.</p>
<p>Прошу передати слово Михайлу Цимбалюку.</p>
<p></p>
<p>ГОЛОВУЮЧИЙ. Михайло Михайлович Цимбалюк, будь ласка.</p>
<p></p>
<p>15:24:38</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Дякую колезі Сергію Євтушку за передане слово.</p>
<p>Насправді законопроект... невідомо яку мету ставили автори перед собою. Чому? Тому що скорочуються або позбавляються права юридичної особи всі, підкреслюю, всі регіональні відділення. Тобто повнота влади буде відбуватися в одних руках – в керівника Фонду держмайна.</p>
<p>Наступна річ. Призначаються заступники керівника Фонду держмайна не Кабінетом Міністрів, як це є сьогодні, а одноосібно керівником Фонду.</p>
<p>Наступне. Не обмежується кількість таких заступників. Через те, шановні колеги, це є ризик концентрації, скажу м'яко, повноважень в одних руках. Я розумію, що Верховна Рада проголосувала і призначила керівника Фонду держмайна, але відповідальність має бути також на тих, хто проголосує за цей законопроект.</p>
<p>Тому що ми маємо усвідомлювати ризики, а ризики того, що, на жаль, поки що не стоїть черга інвесторів на те, щоб придбати державне майно. Те, що потрібно проводити облік і ревізію всіх підприємств, якими сьогодні управляє Фонд держмайна, це однозначно. Але чи цей законопроект в разі ухвалення стане тим механізмом для удосконалення роботи, є великі сумніви.</p>
<p>Через те команда "Батьківщини" не буде голосувати за цей законопроект. Дякую.</p>
<p></p>
<p>ГОЛОВУЮЧИЙ. Будь ласка, Бондар Михайло Леонтійович, фракція політичної партії "Європейська солідарність". Шановні колеги, і після цього виступу ми голосуємо, займіть свої місця.</p>
<p>Будь ласка, Михайло Леонтійович.</p>
<p></p>
<p>15:26:47</p>
<p>БОНДАР М.Л.</p>
<p>Дякую.</p>
<p>Передайте, будь ласка, колезі Степану Кубіву.</p>
<p></p>
<p>ГОЛОВУЮЧИЙ. Степан Іванович Кубів, будь ласка.</p>
<p></p>
<p>15:26:55</p>
<p>КУБІВ С.І.</p>
<p>Шановний пане Голово, шановні колеги, ви знаєте, цей законопроект щодо оптимізації структури Фонду державного майна посилює прозорість агентства продажі і розуміння цінової політики на ринку.</p>
<p>У 2016 році, коли був прийнятий закон і дали право Фонду державного майна застосовувати в Prozorro.Продажі малу приватизацію, це дозволило зняти багато корупційних питань і дати відповідь в цілому тих, хто приймав участь в конкурсах по прозорих продажах того чи іншого майна.</p>
<p>В законопроекті пропонується внести зміни про Фонд державного майна, у визначення ефективної структури органів Фонду державного майна і підрозділів. У зв'язку з тим, що проходить війна, на сході України у багатьох областях, на півночі не може існувати відділення повністю в юридичному аспекті і оцінці регіонального відділення, представництва на підставі рішення головного державного майна, головного фонду, який на сьогоднішній день носить додаткові ризики.</p>
<p>Регіональне відділення Фонду державного майна не мають статусу юридичної особи. І вони на сьогоднішній день мають можливість використовувати ефективні і оцінювати не ризики того чи іншого продажу об'єкта, який проходить. Керівники регіональних відділень призначаються на посаду, і описано це чітко сьогодні в законі. Прийняття законопроекту збільшить роль і не тільки голови фонду, а й відповідальність Голови Державного фонду в управлінні цієї інституції.</p>
<p>Ми будемо підтримувати даний законопроект. Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього законопроекту, переходимо до прийняття рішення.</p>
<p>Прошу народних депутатів підготуватися до прийняття рішення. Шановні колеги, займіть свої місця. Займіть місця, готуємося до прийняття рішення.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до Закону України "Про Фонд державного майна України" щодо оптимізації структури Фонду державного майна України (реєстраційний номер 8250).</p>
<p>Готові голосувати? Прошу народних депутатів голосувати.</p>
<p></p>
<p>15:30:11</p>
<p>За-259</p>
<p>Рішення прийнято.</p>
<p>Вітаю, колеги.</p>
<p>Ідемо далі, наступний законопроект – це 8400. Це проект Закону про внесення змін до деяких законів України щодо надання державної цільової підтримки окремим категоріям осіб у сферах професійної (професійно-технічної), фахової передвищої, вищої освіти.</p>
<p>Я ставлю пропозицію включити до порядку денного сесії законопроект 8400. Прошу народних депутатів голосувати.</p>
<p></p>
<p>15:30:53</p>
<p>За-273</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>15:31:15</p>
<p>За-234</p>
<p>Рішення прийнято.</p>
<p>Шановні колеги, ми можемо без обговорення? Давайте. Я тоді, з вашого дозволу… і плюс рішення комітету за основу і в цілому для того, щоб ми могли його своєчасно підписати і опублікувати.</p>
<p>Тоді я ставлю пропозицію прийняти за основу проект Закону про внесення змін до деяких законів України щодо надання державної цільової підтримки окремим категоріям осіб у сферах професійної (професійно-технічної), фахової передвищої, вищої освіти (реєстраційний номер законопроекту 8400). Прошу народних депутатів голосувати.</p>
<p></p>
<p>15:32:05</p>
<p>За-281</p>
<p>Рішення прийнято.</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Закону про внесення змін до деяких законів України щодо надання державної цільової підтримки окремим категоріям осіб у сферах професійної (професійно-технічної), фахової передвищої, вищої освіти (реєстраційний номер законопроекту 8400). Готові голосувати? Прошу народних депутатів голосувати.</p>
<p></p>
<p>15:32:44</p>
<p>За-282</p>
<p>Рішення прийнято. Закон прийнятий в цілому. Вітаю, колеги.</p>
<p>Йдемо далі. Наступний законопроект 8178, 8178-1. Це проект Закону про внесення змін до деяких законодавчих актів України щодо спрощення зміни цільового призначення земельних ділянок.</p>
<p>Я ставлю пропозицію розглянути ці законопроекти за скороченою процедурою. Прошу народних депутатів голосувати.</p>
<p></p>
<p>15:33:21</p>
<p>За-220</p>
<p>Рішення прийнято.</p>
<p>Шановні колеги, є необхідність обговорювати? Два – за, два – проти тоді, будь ласка, запишіться. Зараз буде.</p>
<p>Будь ласка, Стернійчук Валерій Олександрович, фракція політичної партії "Слуга народу". Будь ласка.</p>
<p></p>
<p>15:33:58</p>
<p>СТЕРНІЙЧУК В.О.</p>
<p>Добрий день, шановні колеги! Ми всі з вами зараз відчули на собі, наскільки нам важливо забезпечити безперебійне електропостачання, адже це стосується і світла, і тепла в оселях кожного українця, в наших з вами оселях. Тому, власне, законопроект 8178-1 і покликаний тим, щоб підтримати і спростити процедуру зміни цільового призначення земельних ділянок, які будуть використовуватись для будівництва об'єктів інфраструктури, зокрема об'єктів енергетики, також для будівництва житла для тих громадян, які його втратили під час цієї війни. Тому прошу вас підтримати законопроект і тим самим створити нові умови для залучення мільярдних інвестицій для відновлення нашої з вами держави.</p>
<p>Дякую щиро.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Євтушок Сергій Миколайович, фракція "Батьківщина".</p>
<p></p>
<p>15:34:56</p>
<p>ЄВТУШОК С.М.</p>
<p>Сергій Євтушок, фракція "Батьківщина", Рівненщина. Шановні колеги, я одразу хочу сказати, що в цій сесійній залі мав би бути знайдений баланс між таким інститутом народовладдя, як органи місцевого самоврядування та парламентом. На жаль, не бачу я такого балансу з огляду на те, які нормативно-правові акти тут голосуються, які відбирають, навпаки, в умовах децентралізації повноваження в органів місцевого самоврядування. В даному законопроекті йдеться про те, що забудовник без погодження з органами місцевого самоврядування, без дотримання затвердженого генерального плану, на який, до речі, витратили всі органи місцевого самоврядування величезні гроші, і без розробки документів землеустрою буде мати погодження на забудову. Та давайте, шановні колеги, тоді забудуємо всі площі, всі сквери там, де пішохідні зони, без будь-якого погодження. Я хочу сказати, що такі норми подібні, ми вже голосували, на жаль, є лобістські, ми в цьому сесійному залі, 5655, та сама історія, де органи місцевого самоврядування чітко чекають від Президента України на вето. Це подібний лобістський закон.</p>
<p>Асоціація міст України категорично заперечує щодо ухвалення даного нормативно-правового акту і просить виступити.</p>
<p>Фракція "Батьківщина" з огляду на всі консультації з органами місцевого самоврядування, з асоціаціями територіальних громад закликає парламентську залу не підтримувати дані введення, лише після консультацій з місцевими органами влади, лише після того, як буде спільне узгоджене рішення. Не підтримую дані лобістські закони в сесійній залі.</p>
<p></p>
<p>ГОЛОВУЮЧИЙ. Будь ласка, Саврасов Максим Віталійович, фракція політичної партія "Європейська солідарність".</p>
<p></p>
<p>15:36:53</p>
<p>САВРАСОВ М.В.</p>
<p>Прошу передати...</p>
<p></p>
<p>ГОЛОВУЮЧИЙ. Гончаренко Олексій Олексійович.</p>
<p></p>
<p>15:37:01</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, ну, що, це зараз законопроект, який в черговий раз – давайте спростимо, давайте спростимо всі процедури. Ви знаєте, якщо є бажання спростити процедури, у нас є Кабінет Міністрів, хай він спростить всі свої процедури, які є. Законодавчі процедури на захист землі, вони необхідні не тому, що хтось просто хоче так, а тому, що вони захищають щось необхідне для українців, і в тому числі, наприклад, такі речі, необхідні для кожного українця як місцеве самоврядування.</p>
<p>Ні для кого з вас не є секретом, що у Верховну Раду України зайшов проект рішення про знищення місцевого самоврядування в Чернігові. Це для когось секрет? Хтось цього не знає? А в чому проблема? Ми приймали закон, який дозволяє вводити пряму адміністрацію президентську в містах після деокупації. Ну, логічно, в Херсоні немає мера, нема депутатів, система зруйнована, звичайно, це треба робити. Але при чому тут Чернігів!? Місто ніколи не було взяте на одну секунду. Депутати міської ради всі присутні. Невже одна причина в тому, що в міській раді Чернігова всього 4 "слуги народу" з 42? Це єдина причина, що треба розпустити міську раду Чернігова, яка обрана голосами чернігівців. Подобається, не подобається – це їхній вибір.</p>
<p>Хто завтра буде допомагати Україні? Місцеве самоврядування – це наріжний камінь європейськості, оцей флажок у нас Європейського Союзу. Де в Європейському Союзі можна взяти і розігнати міську раду просто, тому що так хочеться? А хто буде завтра – Дніпро, Львів, Київ, яке місто, в яке, де захочеться поставити свого, не питаючи людей? Ми куди рухаємось, друзі? Ви розумієте, на яку небезпеку, ви просто країну ставите в таку ситуацію, яка може знищити всю підтримку до нас?</p>
<p>Україна має бути вільною. Місцеве самоврядування – наріжний камінь. Парламентаризм – наріжний камінь. Свобода України буде запорукою перемоги.</p>
<p></p>
<p>ГОЛОВУЮЧИЙ. Шановні колеги, ще по одній хвилині Стріхарський і Цабаль. Шановні колеги, і після цього ми голосуємо, і буквально за 2-3 хвилини має бути у нас гість. Тому, будь ласка, давайте ще цих два виступи послухаємо – Стріхарський і потім Цабаль, і тоді голосуємо. Запросіть народних депутатів до зали.</p>
<p>Будь ласка.</p>
<p></p>
<p>15:39:27</p>
<p>СТРІХАРСЬКИЙ А.П.</p>
<p>Всім доброго дня, шановні колеги, шановні присутні, Голово, президія! Дивіться, цей законопроект 8178, він вважається дуже важливий на сьогоднішній день. Чому? Тому що ми знаємо, саме яка тяганина, по-другому не можу сказати, відносно процедурності відведення і зміни цільових призначень, детальний план на території, вихідні дані, збір цих всіх речей. І тому це зараз занадто важко, якщо ми говоримо про відбудову держави, а також забезпечення житлом тих, хто постраждав.</p>
<p>Я відповідаю як будівельник і кажу, і наполягаю на тому, щоб підтримали цю ініціативу, вона саме необхідна під час військових дій. І в цілому потребує закон більш глобальної його реструктуризації, і повинні розглянути ми його більш розглянути більш глобальніше. Тому, будь ласка, підтримуйте і проголосуйте.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Володимир Володимирович Цабаль.</p>
<p>Шановні колеги, після цього голосуємо. Прошу, запросіть народних депутатів до зали. Займіть свої місця.</p>
<p>Будь ласка.</p>
<p></p>
<p>15:40:40</p>
<p>ЦАБАЛЬ В.В.</p>
<p>Шановні колеги, для мене цей закон – це два таких яскравих приклади. Перший приклад <a name=Temp></a>як спроба необхідної дерегуляції, вона не до кінця була пропрацьована з різними антикорупційними органами. І тому наша фракція в першому читанні утримується за цей закон, тому що дуже багато є зауважень, в тому числі від НАЗК, які, я надіюсь, до другого читання пропрацюються.</p>
<p>А другий приклад це того, як дуже часто буває, що спроба дерегуляції, якою є цей закон, тому що цей закон намагається зменшити термін одержання дозволів. Ми всі жаліємося, що інвестор не хоче прийти в Україну, бо дуже довго дозволи одержуються і так далі. Цей закон – це є така спроба однієї з дерегуляції, яка має залучити більше інвестора. Так от всі зразу починають критикувати, чому ми намагаємося це зробити і так далі. Ми ж хочемо дерегуляції. Тому, колеги, надіюсь до другого читання він буде доопрацьований, зараз ми утримаємося.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього питання, тому переходимо до прийняття рішення. Прошу народних депутатів займіть свої місця. Будь ласка, колеги, займіть свої місця.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законодавчих актів України щодо спрощення зміни цільового призначення земельних ділянок (реєстраційний номер проекту 8178-1).</p>
<p>Готові голосувати? Я прошу народних депутатів голосувати.</p>
<p></p>
<p>15:42:47</p>
<p>За-187</p>
<p>Рішення не прийнято.</p>
<p>Шановні колеги, давайте тоді відправимо його на повторне перше читання.</p>
<p>Шановні колеги, я ставлю пропозицію відправити на повторне перше читання законопроект 8178-1, це проект Закону про внесення змін до деяких законодавчих актів України щодо спрощення зміни цільового призначення земельних ділянок. Прошу народних депутатів голосувати.</p>
<p></p>
<p>15:43:26</p>
<p>За-199</p>
<p>Рішення не прийнято.</p>
<p>Я ставлю пропозицію повернути суб'єкту законодавчої ініціативи цей законопроект, з подякою. Шановні колеги, готові голосувати? Будь ласка, давайте підтримаємо, хай він піде і суб'єкт дуже фахово доопрацює його.</p>
<p>Я ставлю пропозицію відправити суб'єкту законодавчої ініціативи законопроект 8178-1. Прошу народних депутатів голосувати.</p>
<p></p>
<p>15:44:05</p>
<p>За-201</p>
<p>Рішення не прийнято.</p>
<p>Я не втомлюся, у нас залишився законопроект 8178, тепер по ньому ми маємо все пройти.</p>
<p>Шановні колеги, я ставлю законопроект 8178, пропозицію прийняти за основу з доопрацюванням положень відповідно до частини першої статті 116 Регламенту Верховної Ради України. Прошу народних депутатів голосувати.</p>
<p></p>
<p>15:44:46</p>
<p>За-172</p>
<p>Рішення не прийнято.</p>
<p>Шановні колеги, я ставлю пропозицію на повторне перше читання законопроект 8178. Прошу народних депутатів голосувати.</p>
<p></p>
<p>15:45:10</p>
<p>За-179</p>
<p>Рішення не прийнято.</p>
<p>Шановні колеги, народний депутат Чорноморов Артем Олегович готовий доопрацювати цей законопроект. Давайте, є пропозиція повернути суб'єкту законодавчої ініціативи на доопрацювання законопроект 8178. Прошу народних депутатів голосувати.</p>
<p></p>
<p>15:45:45</p>
<p>За-190</p>
<p>Не дали вам кредиту довіри. 190 – за. Рішення не прийнято.</p>
<p>Шановні колеги, законопроекти вважаються відхиленими відповідно до Регламенту Верховної Ради України.</p>
<p>Шановні колеги, буквально за декілька хвилин буде гість, це прем'єр-міністр Іспанії. Тому, дивіться, я думаю, що ще буквально 2-3 хвилини.</p>
<p>Я вас дуже попрошу про декілька речей. Давайте зараз не будемо розходитися, бо це буквально 2-3, максимум 5 хвилин і він прийде.</p>
<p>Друге. Коли людина буде виступати, повірте, ми всі мали можливість виступати в дуже багатьох парламентах, і дуже хочеться бачити ваші обличчя, а не спини. Тому я дуже прошу, давайте від сьогодні і назавжди заведемо правило: ми будемо зберігати нормальну поведінку в залі парламенту.</p>
<p>Домовилися, шановні колеги? 2-3 хвилинки невеличка перерва, але не розходьтеся, тому що гість буквально буде з хвилини на хвилину.</p>
<p><i> </i></p>
<p align=center><i>(Після перерви)</i></p>
<p></p>
<p>15:54:20</p>
<p>ГОЛОВУЮЧИЙ. Шановні народні депутати України! Сьогодні в залі засідань Верховної Ради перебуває делегація Королівства Іспанія, яку очолює глава Уряду Іспанії пан Педро Санчес Перес-Кастехон. Давайте оплесками привітаємо шановну іспанську делегацію. <i>(Оплески)</i></p>
<p>Вельмишановний пане глава уряду, перед наданням вам слова дозвольте від імені Верховної Ради України висловити слова глибокої вдячності іспанському народу, уряду, Генеральним кортесам Королівства Іспанії, вам особисто за тверду і непохитну підтримку суверенітету, територіальної цілісності України та рішуче засудження військової агресії Російської Федерації проти нашої держави.</p>
<p>Ми щиро вдячні Іспанії за потужну військово-технічну та оборонну підтримку, в тому числі за надання систем ППО, іншої військової техніки та озброєння. Окремої вдячності заслуговують участь Іспанії у танковій коаліції та прийняте рішення про надання Україні потужних танків "Леопад 2". <i>(Оплески) </i>Отримання такої важкої зброї є вкрай важливим для нас, оскільки вона зберігає життя наших воїнів і мирних громадян, а також наближає нашу перемогу та допомагає у якнайшвидшому звільненні окупованих територій. Дуже розраховуємо, що військова підтримка української армії важким озброєнням буде продовжена.</p>
<p>Значною для нашої держави є надання вами гуманітарної, фінансової та іншої допомоги. Дякуємо Іспанії за підтримку всіх пакетів санкцій ЄС проти країни-агресора та розраховуємо на подальше посилення санкційного тиску на Росію та максимальну її ізоляцію.</p>
<p>Щиро сподіваємося на вашу підтримку України в контексті європейської та євроатлантичної інтеграції. Високо цінуємо турботу та тепле ставлення до майже 170 тисяч українців, яким Іспанія надала прихисток з початку повномасштабної агресії.<i> (Оплески)</i> Також вдячні вам за лікування та реабілітацію поранених бійців. Ми пишаємося, що маємо таких друзів.</p>
<p>Шановні народні депутати, до слова запрошується глава Уряду Королівства Іспанія Педро Санчес Перес-Кастехон. Прошу привітати. <i>(Оплески)</i></p>
<p></p>
<p>15:57:28</p>
<p>ПЕДРО САНЧЕС ПЕРЕС-КАСТЕХОН.</p>
<p>Дуже дякую. Дякую, пане спікере.</p>
<p>Шановні члени Верховної Ради, ваші високоповажності, шановні друзі! Для мене велика честь бути тут, в Києві. І дуже дякую за те, що запросили звернутися до цього шановного парламенту. Адже ви боретесь за правду, і в цьому є відмінність між вами і противником, тому що ви розумієте, за що ви б'єтесь. Україна б'ється за виживання, а ваш противник – за владу. В їх битві немає гідності. У вашій битві є поклик до свободи. Саме тому вони не можуть виграти, але можуть завдати болю.</p>
<p>І Іспанія, і Європейський Союз та багато союзників і друзів по всьому світу підтримують Україну, і ми будемо продовжувати підтримувати стільки, скільки це буде необхідно. Бо ви б'єтеся за вашу землю, за вашу незалежність, ваші люди б'ються за те, щоб відновити свої домівки, свою свободу. І при цьому всі ви бороните те, що стосується всіх нас – наших прав як громадян.</p>
<p>Російська незаконна та невиправдана агресія кидає виклик нашим непорушним принципам, звичайним правилам: не нападай на сусідню країну, яка не нападає чи не загрожує тобі, чи те, що політичні відмінності не виправдовують використання сили. Оці прості правила, вони дозволяють нам жити в цьому світі, а російська агресія ставить під загрозу міжнародне право, в межах якого всі ми співіснуємо.</p>
<p>Саме тому ваша боротьба, ваша оборона – це і наша оборона. Іспанія допомагала Україні від початку вторгнення, ми надавали усілякий тип допомоги, надавали і зброю, і фінансову допомогу. Ми надали найбільший пакет гуманітарної допомоги, який ми коли-небудь надавали єдиній країні. І ми чудово розуміємо, що більше треба, більше допомоги, зокрема у вигляді військової допомоги.</p>
<p>І саме тому сьогодні я поінформував Президента Зеленського, що ми будемо підвищувати кількість військової допомоги. Зокрема, на додаток до інших постачань ми незабаром надамо повністю боєготові танки "Леопард" для підтримання вашої оборони. І в подальшому, якщо буде необхідно, ми зможемо відправити більше танків. І в рамках місії з військової допомоги ЄС Іспанія вже здійснює підготовку сотень українських військовослужбовців. Буквально минулого тижня ми почали підготовку 55 українських військовослужбовців, які вчаться користуватися "леопардами".</p>
<p>Ми плануємо підвищити постачання боєприпасів за рахунок спільних європейських заходів, до яких ми зараз закликаємо, адже єдність і тісне співробітництво, вони виявляються дуже ефективними. Бо всі ці нові військові постачання та ресурси будуть об'єднані з ресурсами інших союзників, аби істотно підвищити спроможності Збройних Сил України по обороні та поверненню ваших територій.</p>
<p>Ваше вископоважносте, звичайно, ми допомагаємо у військовому напрямі, але не полишаємо і тих, хто є постраждалими. І між нашими столицями відстань у 3 тисячі 600 кілометрів, ми по той бік Європи. І, незважаючи на цю відстань, понад 165 тисяч ваших громадян подолали цю відстань і прибули до Іспанії. Ми надаємо їм належний доступ до системи охорони здоров'я, до освіти та інших послуг, це наш моральний обов'язок. Але це і пам'ять про минулі події. 80 років тому сотні тисяч іспанців знайшли прихисток в інших європейських країнах, рятуючись від війни, частина з них прибула і до України. А тепер ми даємо притулок вашим людям, ми віддаємо належне отому уроку гуманізму.</p>
<p>Ваша високоповажносте, реалії того, що відбувається в Україні, для нас є очевидними. На жаль, не кожна країна бачить реалію такою, як вона є. Саме тому дуже важливо говорити, спілкуватися з рештою світу, аби вони почули правду. Бо велика кількість країн страждають від глобальних економічних наслідків війни, і іноді вони схильні частково прислухатися до путінської антизахідної пропаганди. Ми цього не можемо дозволити, ми маємо боротися, аби правда перемагала, і ми це робимо. Ми закликаємо, ми боремося проти цих російських наративів під час міжнародних зустрічей. Ми також долаємо глобальні економічні наслідки цієї війни. Кілька тижнів тому Іспанія розпочала спеціальну програму по боротьбі з проблемами у глобальній продовольчій кризі. Ця програма має на меті допомогти країнам Африки та Близького Сходу, які постраждали від глобальної продовольчої кризи. Тож ми вітаємо зусилля України по тому, щоб допомогти тим країнам зерном, які цього потребують.</p>
<p>Як ви знаєте, Іспанія буде головувати в Раді Європи протягом другої частини цього року. Ми не можемо забути, що Майдан і українська рішучість по приєднанню до Європейського Союзу стояли в основі цієї сьогоднішньої ситуації. І прагнення долучитися до країн-членів Європейського Союзу, воно передбачає приєднання до принципів демократії, свободи слова, свободи пересування та реалізацію суверенітету та інше.</p>
<p>Можливо, це було забагато для Путіна, він не міг з цим погодитися, і саме тому він вирішив зреагувати у вигляді оцього вторгнення, пояснюючи це лише своєю пропагандою. Сьогодні ми ще раз засуджуємо цю агресію, ми вітаємо ваше право на європейську мрію, так само, як і ми мріяли про це кілька десятиліть тому.</p>
<p>Саме тому ми рішуче підтримали у червні місяці надання Україні статусу кандидата на вступ, а тепер Україна проходить наступні кроки у цьому процесі. Звичайно, треба чимало змін, чимало реформ і робота цього скликання Верховної Ради буде надзвичайно важливою. Ви вже ухвалили кілька законів, і ми, безумовно, вітаємо ваші зусилля, ми вітаємо весь прогрес, який було досягнуто. І ми будемо супроводжувати Україну на шляху до повноцінної інтеграції, аби ваша мрія стала реальністю. Під час нашого головування ви можете розраховувати, що Україна завжди буде на порядку денному.</p>
<p>Ваші високоповажності, кілька місяців тому ми мали честь слухати звернення Президента України перед іспанським парламентом. Він тоді нагадав нам про історію Пікассо, його картину "Герніка". Це дуже чудова картина, яку він намалював під час Громадянської війни в Іспанії, і вона перетворилася на універсальний меседж проти жорстокості війни. І за життя Пікассо сказав, що "Герніка", вона повертається лише до вільної та демократичної Іспанії. На це знадобився час і страждання, але зрештою ми змогли забезпечити свободу, демократію та європейське членство. Тепер ви переживаєте найскладніші часи, але пам'ятайте, що ці найскладніші темні часи, вони завжди завершаться на світанку. Але ви не одні, ми з вами.</p>
<p>Ваше високоповажносте, вчора, перед тим як я прибув до Києва, я мав можливість зустрітися з кількома українськими жінками-біженцями, які знайшли притулок для своїх родин в Іспанії. Я побачив силу і рішучість в їх очах, я побачив гордість і рішучість їх духу, я побачив надію і впевненість у їх посмішках. І на їх прикладі я хотів би відзначити мужність всіх українських жінок. І от коли я був з ними, я зрозумів, що ці жінки, вони є справжніми послідовниками Лесі Українки.</p>
<p>Ми дуже сподіваємося, що коли мир повернеться на Україну, що це трапиться дуже скоро, і ми допоки будемо турбуватися про ваших громадян, ми будемо турбуватися з усієї сили і використовуючи всі наші наявні ресурси. І я зараз говорю не тільки від імені уряду, я говорю від імені всього іспанського суспільства. Я впевнений, що я зможу дуже скоро повернутися до мирної та процвітаючої України, яка буде говорити про прогрес та відбудову. Тим часом вся Європа пильно слідкує за вашою країною, ваша мужність надихає нас. Ваша справа – то наша справа, ми стоїмо разом.</p>
<p>І на завершення я хотів би згадати відомого українського поета Тараса Шевченка, який описав Україну як велика нова родина, родина вільних.</p>
<p>Тож мир Україні. Слава Україні! Дякую дуже. <i>(Оплески)</i></p>
<p></p>
<p>16:09:15</p>
<p>ГОЛОВУЮЧИЙ. Шановні колеги, ще раз подякуємо вельмишановному главі уряду та іспанській делегації за участь у пленарному засіданні та за беззастережну підтримку українського народу та нашої держави. Дякуємо. <i>(Оплески) </i></p>
<p>Шановні народні депутати, розгляд питань порядку денного на сьогодні завершили. Дякую усім за результативну роботу.</p>
<p>Зараз я оголошую перерву у нашому пленарному засіданні. Про час і місце його проведення… продовження, я перепрошую, вам буде повідомлено завчасно. Нагадую на необхідності не поширювати інформацію щодо його початку.</p>
<p>В єдності наша сила. Працюємо далі і до повної перемоги. Слава Україні!</p>
<p></p>
