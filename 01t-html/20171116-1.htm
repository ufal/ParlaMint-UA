Стенограма пленарного засідання
16 листопада 2017
&nbsp;
<p align=center>ЗАСІДАННЯ ТРИДЦЯТЬ ТРЕТЄ</p>
<p align=center>Сесійний зал Верховної Ради України</p>
<p align=center>16 листопада 2017 року, 16 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>16:04:09</p>
<p>ГОЛОВУЮЧИЙ. Шановні колеги, прошу заходити в зал і займати робочі місця. Час вичерпаний перерви. І я прошу приготуватись для реєстрації, для участі у вечірньому засіданні.</p>
<p>Колеги, поки депутати заходять, хочу вас проінформувати. У вівторок Верховна Рада України прийняла рішення, щоб ми в четвер розглядали законопроект про виплату аліментів. Комітет за дорученням Голови Верховної Ради України&nbsp; розглянув його. І ми після обіду будемо мати змогу його розглянути. Але, наступний буде, як і є по порядку денному.</p>
<p>Але зараз буде той проект, який є наступним у порядку денному – 2514а. І я буду пропонувати його розглянути за скороченою процедурою. Тому що у нас попереду дуже важливі законопроекти, колеги. Це є і регулювання містобудівної діяльності, це і закон про місцеве самоврядування. Це і дві ратифікації, які ми не змогли розглянути в середу. Тому я буду всіх закликати, колеги, голосувати і підтримувати процедуру скороченого читання. Тому я прошу зайти в зал і приготуватись до реєстрації і до голосування.</p>
<p>Готові до реєстрації? Шановні колеги, прошу провести реєстрацію для участі у вечірньому засіданні. Прошу зареєструватись. <b></b></p>
<p>&nbsp;</p>
<p>16:06:28</p>
<p>Зареєстровано 351 народний депутат, колеги.</p>
<p>І ми переходимо до наступного питання порядку денного, це проект Закону про внесення змін до деяких законодавчих актів України (щодо вимог до земельної ділянки у межах індустріального парку).</p>
<p>І я прошу всіх зараз зайняти робочі місця. Я поставлю на голосування пропозицію розгляду його за скороченою процедурою. Прошу всіх зайти у зал і підготуватись до голосування і підтримати мою пропозицію, вона конструктивна і прогресивна.</p>
<p>Наголошую, у нас попереду містобудівна діяльність, у нас попереду Закон про місцеве самоврядування і дві ратифікації, які ми не прийняли у середу. І ми повинні організувати роботу так, щоб на вечірньому засіданні усі ці законопроекти були розглянуті і бажано, щоб по них було позитивне рішення.</p>
<p>Отже, готові до голосування? Я ставлю на голосування пропозицію про розгляд за скороченою процедурою проекту Закону про внесення змін до деяких законодавчих актів України (№ 2514а). Прошу проголосувати і прошу підтримати. Колеги, уважно голосуйте. Візьміть участь у голосуванні. Прошу підтримати скорочену процедуру, будь ласка. Прошу підтримати.</p>
<p>&nbsp;</p>
<p>16:08:06</p>
<p>За-107</p>
<p>Не встигли.</p>
<p>Прошу зайти у зал. Колеги, я хочу вам пояснити, я весь час на початку засідання пояснюю логіку засідання для того, щоб ми усі розуміли відповідальність за кожне голосування.</p>
<p>Отже, ще раз пояснюю. У нас стоїть на порядку денному цей законопроект, після нього – про регулювання містобудівної діяльності. Законопроект, якого комітет, Андрієвський Дмитро Йосипович добивався вже багато часу. Наступний – про добровільне об'єднання територіальних громад, Закон про місцеве самоврядування, потім – дві ратифікації. І ще ми проголосували Закон про аліменти. Якщо ми зайдемо у повну процедуру, це займе в нас годину, і ми не встигнемо виконати ці питання, які стоять на порядку денному. Тому, голосуючи, я прошу враховувати цей аспект. Я прошу зайти в зал, приготуватись до голосування і взяти участь в голосуванні.</p>
<p>Отже, я прошу зайняти робочі місця і взяти участь в голосуванні. І прошу підтримати мою пропозицію. Голови фракцій, я прошу максимальну змобілізувати фракції для голосування. Я прошу зайняти робочі місця і взяти участь в голосуванні.</p>
<p>Отже, я ще раз ставлю на голосування пропозицію, що проект Закону про внесення змін до деяких законодавчих актів України 2514а ми розглянули за скороченою процедурою. Я прошу проголосувати. Прошу проголосувати і прошу підтримати. Голосуємо, колеги! Прошу підтримати. Голосуємо!</p>
<p>&nbsp;</p>
<p>16:10:12</p>
<p>За-123</p>
<p>Я ще раз поставлю, колеги, якщо не буде голосів, ми перейдемо до повного читання.</p>
<p>Прошу по фракціям показати. Я прошу і голів комітетів, які стоять наступні законопроекти провести роз'яснюючу роботу в залі. Прошу зайняти робочі місця. Колеги, і ще раз наголошую, якщо ми не підтримаємо скорочену процедуру, це буде годинний розгляд, і ми не встигнемо і не зможемо розглянути наступний законодавчий акт. Прошу підтримати мою пропозицію. Зараз я востаннє третій раз поставлю на голосування. Якщо не буде голосів, ми переходимо в повну процедуру розгляду. Прошу голів фракцій запросити депутатів в зал. Прошу зайняти робочі місця.</p>
<p>Голосуємо? Готові, так? Колеги, я ще раз наголошую. Я востаннє ставлю на голосування. Якщо не буде голосів, ми переходимо в повну процедуру розгляду. І всіх народних депутатів, які до мене підходили і просили за законопроекти мають усвідомити, що сьогодні ми не зможемо розглянути ратифікації важливі міжнародні. Сьогодні ми не зможемо розглянути містобудування, якщо ми зараз не будемо працювати більш оптимально. І тому я прошу всіх підтримати, і я прошу зараз ще раз проголосувати за розгляд проекту Закону 2514а&nbsp; за скороченою процедурою. Прошу проголосувати, прошу підтримати. Голосуємо. Прошу підтримати.</p>
<p>&nbsp;</p>
<p>16:13:19</p>
<p>За-138</p>
<p>Переходимо до процедури повного розгляду. І я запрошую до доповіді народного депутата України Сабашука Петра&nbsp; Павловича.</p>
<p>Будь ласка.</p>
<p>&nbsp;</p>
<p>16:13:47</p>
<p>САБАШУК П.П.<b></b></p>
<p>Добрий день, вельмишановні колеги! Закон, який два роки пилився десь там в секретаріаті&nbsp; нашої Верховної Ради, сьогодні появився в залі. Він дуже простий, всього-на-всього дві цифри: 15 чи 10.</p>
<p>Що це значить? Ми знаємо, що у нас є Закон про індустріальні паки, який говорить, що індустріальний парк&nbsp; може мати ділянку від 15 до 700 гектарів. У нас зареєстровано біля десь 20 індустріальних парків, які практично не працюють. Чому?&nbsp; І ми їздимо, кожен на своєму окрузі, через свої міста, де ціла маса заводів, які сьогодні збанкрутіли, які сьогодні лежать в розвалинах, але вони не мають інвестиційного початку.&nbsp; Чому? А все дуже просто, 15 гектарів – це та земельна ділянка, яку дуже тяжко знайти в&nbsp; межах міста. Тому індустріальні парки реєструвалися за містами,&nbsp; на вільних землях, без інфраструктури, без нічого. Поставивши 10 гектарів, ми попробуємо відпрацювати ідею все-таки розвитку індустріальних парків.</p>
<p>Що таке індустріальний парк сьогодні для міста? Ще два роки назад ніхто не звертав увагу на індустріальні парки місцевої влади. Чому? Тому що було питання: бізнес – порізнь, влада – порізнь. Але після того, як ми провели децентралізцію, коли міста зрозуміли, що яйця з Києва не даються, а їх треба, вирощувати курей і потім получати яйця самим, вони&nbsp; зацікавилися в тому, щоб розвивати бізнесові площадки і одержувати в бюджет якраз місцевий ті податки, які&nbsp; можуть бути. І вони готові на сьогоднішній день на місцевому рівні&nbsp; давати преференції цим паркам, і, більше того, міста сьогодні готові навіть&nbsp; фінансувати створення парків для того, щоб розвивати свої території, які в майбутньому дадуть робочі&nbsp; місця і дадуть ті податки, які дуже потрібні місту.</p>
<p>Тому я прошу проголосувати, хоча чесно скажу, була велика дискусія, правда, ще два роки назад з Міністерством&nbsp; економіки і Комітетом по промисловості, тому&nbsp; що я настоював, щоб була все-таки ще менша&nbsp; ділянка, в 5 гектарів. Але мене переконали, що все-таки це достатньо мало і попробувати проекспериментувати: поставити 10, відпрацювати рік, подивитися&nbsp;&nbsp; на результат, і&nbsp; після цього будемо коректувати цю ситуацію. <b></b></p>
<p>Тому прошу проголосувати, тому що ми не даємо сьогодні ніяких преференцій з бюджету, ніяких затрат з бюджету. Ми даємо інструмент розвитку бізнесових площадок місцевим територіальним громадам, ми даємо їм можливість не получати яйця, а вирощувати курку, яка буде в майбутньому давати ці яйця, і вони сьогодні, дякуючи децентралізації, це розуміють. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова Комітету з питань промислової політики. Перепрошую, перепрошую, давайте ми голові комітету питання задамо. Будь ласка, Галасюк Віктор Валерійович, будь ласка.</p>
<p>&nbsp;</p>
<p>16:16:55</p>
<p>ГАЛАСЮК В.В.</p>
<p>Шановний Андрію Володимировичу, шановні колеги народні депутати, комітет розглянув законодавчу ініціативу народного депутата Сабашука 2514-а, якою пропонується знизити мінімальну площу індустріального парку з 15 гектарів до 10 гектарів для того, щоб він міг бути включений у відповідний реєстр Кабінету Міністрів і для того, щоб він міг використовувати ті податкові стимули, які ми з вами спільно напрацювали.</p>
<p>Шановні колеги, я хочу акцентувати вашу увагу на кількох дуже важливих моментах. Я вам нагадаю, що ми з вами вже прийняли за основу законодавчий пакет стимулів для індустріальних парків, який передбачає для нових виробництв в Україні, для науково-дослідницьких установ, які створюються, тобто для виробництва, для промисловості, для науки, звільнені на 5 років від прибуткового податку і на 5 років ще половина ставка, зняття імпортного мита на виробниче обладнання і розстрочка, мінімум, на три роки імпортного ПДВ. Можливість для місцевих органів влади знімати місцеві податки для того, щоб залучити інвестиції і для того, щоб виробник прийшов на ці території. Це те, що сьогодні вже напрацьовано, як пакет законодавчих стимулів і те, що дозволить запустити механізм індустріальних парків в Україні.</p>
<p>Що таке індустріальні парки? За світовим досвідом, це кращий механізм залучення інвестицій в промисловий сектор економіки. Коли держава на тих територіях, де сьогодні немає виробництва, де сьогодні немає робочих місць, де сьогодні немає жодної податкової бази створює спеціальні привабливі податкові умови. Таким шляхом пішли і Китай, і Малайзія, згодом таким шляхом пішли і Польща, Словаччина, Туреччина, надзвичайно яскравий приклад.</p>
<p>Це є механізм індустріалізації, це є механізм реальний регіонального розвитку. Це дуже важливо, бо цей законодавчий пакет дозволяє наповнити реальним змістом реформу децентралізації. І саме тому і Прем'єр-міністр України Володимир Борисович Гройсман підтримує ініціативу індустріальних парків, і саме тому її підтримують дуже багато голів обласних, державних адміністрацій і мерів. Бо вони розуміють, що для них це один з небагатьох інструментів, як конкурувати не тільки між собою, а з іншими країнами за залучення інвестицій, за податкові бази і за робочі руки, і за таланти українців. Індустріальні парки дозволяють перемагати в цій грі.</p>
<p>Історія розвитку їх у світі дуже непроста. Наприклад, коли Польща вступала у Європейський Союз, то Європа вимагала від Польщі відмінити такий спеціальний режим, там вільні економічні зони, індустріальні парки і так далі. Поляки відстояли цю норму як тимчасову, зберегли її. Більше того, за час перебування у Євросоюзі вони додатково кілька разів, в черговий раз на 10 років продовжили дію своїх індустріальних парків і таких спеціальних виробничих економічних зон. При цьому збільшили площу цих територій вдвічі, вдумайтесь. Тобто Євросоюз вимагав від поляків відступитися, поляки не уступили, вони розвинули власне виробництво і вони сьогодні є успішними. І ви знаєте, куди поїхали півтора мільйони наших з вами співгромадян за останні два роки? Вони поїхали в Польщу жити, працювати, заробляти. От ми хочемо, щоб українці жили, заробляли, працювали і будували своє майбутнє в Україні, для цього потрібні індустріальні парки.</p>
<p>Те, як існує сьогодні, це є тільки базові правила гри, які, по суті, не дозволяють залучати інвестиції. Бо, коли податкові стимули, преференції для виробників індустріальних парків є в Туреччині, в Польщі, в Малайзії, в Китаї і так далі, а у нас немає, то питання: а як ми можемо з ними конкурувати. Тільки через такий набір стимулів.</p>
<p>Тому я вчергове <a name=_GoBack></a>звертаюся до Андрія Володимировича Парубія з пропозицією поставити&nbsp; на промисловий день пакет стимулів для&nbsp; індустріальних парків разом з&nbsp; іншими промисловими законами.</p>
<p>Що стосується цього законопроекту, то він&nbsp; підтримується для&nbsp; прийняття&nbsp; за основу в першому читанні Головним&nbsp; науково-експертним управлінням. Має позитивний висновок антикорупційного комітету. Наш головний Комітет з питань промислової політики&nbsp; і підприємництва розглянув&nbsp; його і на своєму засіданні прийняв рішення рекомендувати&nbsp; Верховній Раді прийняти його&nbsp; в першому читанні за основу.</p>
<p>Нам треба запустити в Україні механізми індустріальних парків, щоб вигравати конкуренцію за інвестиції, за робочі місця, за податки, за добробут громадян. Ми хочемо, щоб Україна була заможною і успішною, а не щоб гроші, як сьогодні, виводились в офшори і приносили користь іншим країнам. Давайте&nbsp; будувати успішну&nbsp; Україну. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу дати запитання до доповідача.&nbsp; Прошу&nbsp; провести запис на запитання.</p>
<p>Будь ласка, Бойко Олена Петрівна, включіть мікрофон.</p>
<p>Спориш. Включіть, будь ласка, мікрофон. Іване Дмитровичу, будь ласка.</p>
<p>&nbsp;</p>
<p>16:22:51</p>
<p>СПОРИШ І.Д.</p>
<p>Іван Спориш, 15-й округ Вінниччина. Я рахую, що, дійсно, сьогодні це важливе&nbsp; питання і давайте не будемо тратити часу, давайте&nbsp;&nbsp; ми підтримаємо даний&nbsp; законопроект, тому що&nbsp; дуже гарно голова комітету нам все роз'яснив, розжував, я прошу всіх підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Пташник.</p>
<p>&nbsp;</p>
<p>16:23:18</p>
<p>ПТАШНИК В.Ю.</p>
<p>Шановні колеги, кожного&nbsp; разу, коли я чую в цьому парламенті про звільнення від&nbsp; оподаткування чи надання будь-яких преференцій окремим суб'єктам&nbsp; господарювання, я згадую про&nbsp; Закон про державну&nbsp; допомогу суб'єктам господарювання, який в серпні&nbsp; місяці цього року вже набув чинності.</p>
<p>Я хочу вам нагадати, що звільнення від оподаткування є державною допомогою, і за загальним правилом, відповідно до цього закону державна допомога є недопустимою. Для того, щоби державна допомога фактично могла надаватися, має бути пройти певна процедура, і в тому числі, Антимонопольний комітет має надати свої висновки.</p>
<p>Тому я хотіла би запитати, коли, власне, ваш комітет розглядає подібні проекти, чи звертаєте ви увагу на діючі норми Закону "Про&nbsp; державну допомогу" і також чи звертаєте ви увагу на висновки Антимонопольного комітету?&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Відповідайте.</p>
<p>&nbsp;</p>
<p>16:24:26</p>
<p>ГАЛАСЮК В.В.</p>
<p>Дякую. Пані Вікторія, кожного разу, коли ви виступаєте з питань, які стосується промисловості, я згадую, що ви є єдиний народний депутат, який вчора на Комітеті економічної політики не підтримав законодавчу ініціативу "Купуй українське – плати українцям". І це, насправді, дуже дивно. <i>(Оплески)</i></p>
<p>Що стосується суті вашого питання, то хочу вам сказати, що всі законодавчі ініціативи, які проходять наш комітет, ми розглядаємо їх у повній відповідності з міжнародними угодами, які підписала Україна, діючим законодавством.</p>
<p>Більш того, хочу наголосити, що мова не йде про державну допомогу жодним чином. Мова йде про встановлення таких умов діяльності, які будуть стимулювати розвиток української промисловості і інновацій. Це зовсім не те саме, що державна допомога.</p>
<p>Дякую за питання.</p>
<p>&nbsp;</p>
<p>ГОЛОВУЮЧИЙ.&nbsp; І останнє запитання від Долженкова Олександра Валерійовича. Будь ласка, пане Олександре.</p>
<p>&nbsp;</p>
<p>16:25:21</p>
<p>ДОЛЖЕНКОВ О.В.</p>
<p>Шановний пане голово комітету, у мене одне питання. Законопроект не є системним, це очевидно, законопроект спрямований на зменшення площі земель, на яких буде розповсюджуватися режим індустріальних парків. Чи є це достатня законодавча ініціатива?</p>
<p>Дуже шкода, що ця Верховна Рада дуже невелику кількість уваги звертає на системні економічні питання, на те, що нам необхідно звертати. І чи необхідно щось ще доповнити в індустріальних парках, оскільки зазначений інструмент все ж таки був створений у 2012 році, і нам, на превеликий жаль, навіть у вами презентованому законопроекті не все передбачено, що необхідно для створення, дійсно, інвестиційних стимулів для розвитку економічного, для залучення&nbsp; іноземних інвестицій. Що&nbsp; необхідно, на ваш погляд, ще необхідно додати?</p>
<p>&nbsp;</p>
<p>16:26:25</p>
<p>ГАЛАСЮК В.В.</p>
<p>Шановний пане Долженков, я абсолютно з вами згоден, цього категорично недостатньо. Це лише невеликий крок, який сьогодні ми робимо. Але, насправді, потрібно прийняти пакет інвест-стимулів – 2554а-д, 2555а-д, треба прийняти і інші законодавчі ініціативи – про безкоштовне приєднання до інженерних мереж (6671), це запрацює в комплексі. Ми з вами, я сподіваюсь, найближчим часом приймемо в цьому залі "Купуй українське – плати українцям". І, нарешті, запрацює експортно-кредитне агентство, яке уряд все-таки винен створити по закону. І цей комплексний підхід: інвестиційні стимули,&nbsp; дешевші кредити, стимулювання експорту і переваги для українських виробників на внутрішньому ринку – дадуть, дійсно, системний ефект. Я&nbsp; абсолютно з вами згоден в тому, що Верховна Рада має діяти від&nbsp; головного до другорядного, а не навпаки.</p>
<p>&nbsp;Тому я вчергове звертаюся до Голови парламенту Андрія Володимировича Парубія, щоб ми наступного сесійного тижня провели в парламенті День промислового розвитку і розглянули: пакет інвест-стимулів для індустріальних парків, модель безкоштовного приєднання до інженерних мереж, як в США і Ізраїлі, "Купуй українське – плати українцям", це буде серйозно.<i>&nbsp; </i></p>
<p>&nbsp;</p>
<p>ГОЛОВУЮЧИЙ. Дякую.</p>
<p>І повідомляю вам, якщо ви не до кінця орієнтуєтесь, що поки не буде рішень комітету – жоден законопроект в залі не появиться. І тому, будь ласка, ідіть в комітет, працюйте в комітеті, а потім звертайтесь до Голови Верховної Ради, будь ласка. Сідайте, ваша доповідь завершена.</p>
<p>І зараз будуть виступи від депутатів, колеги, і... Ні, від фракцій. В мене тільки є одне прохання від фракцій, колеги, щоб максимально лаконічно провели ми обговорення. Я прошу провести запис від політичних фракцій. Будь ласка.<b></b></p>
<p>Від "Блоку Петра Порошенка" Фролов передає слово для виступу Артуру Герасимову. Будь ласка.</p>
<p>&nbsp;</p>
<p>16:28:54</p>
<p>ГЕРАСИМОВ А.В.</p>
<p>Шановні колеги, прохання підтримати цей законопроект. Згуртуватися і підтримати. Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>16:29:11</p>
<p>ГОЛОВУЮЧИЙ.&nbsp; Шановні колеги, зараз від "Блоку Петра Порошенка" Фролов, народний депутат, будь ласка. А, вже виступив Фролов. І, будь ласка, Кужель передає слово Луценку.</p>
<p>Будь ласка, Луценко.</p>
<p>&nbsp;</p>
<p>16:29:34</p>
<p>ЛУЦЕНКО І.В.</p>
<p>Шановні колеги, фракція "Батьківщини" не буде голосувати за законопроект. Але мій виступ не про це. Сьогодні практично кожен із вас отримав на свій стіл невеличку збірку поезій героя Небесної Сотні Василя Сергієнка. Василя Сергієнка вбили по замовленню одного з наших колег у квітні 14 року. Його було включено у Небесну Сотню. Три роки вбивця Василя Сергієнка, героя Небесної Сотні, сидить поруч з нами.</p>
<p>Вранці ми тут вивісили плакат, який був звернений до Генерального прокурора, що: "Пане Генеральний прокурор, зверніть увагу, вбивця Сергієнка знаходиться у цій залі". Але, знаєте, уже три роки пройшли, мабуть, це вже наша з вами відповідальність – те, що тут знаходиться людина, котру правоохоронні органи і вся активістська спільнота Черкащини вважає замовником убивства Василя Сергієнка. Ми не можемо вже просто мовчати, тому ми пішли на такі дії: на видачу оцієї збірки поезії, кожному з вас роздали, на вивішення плакату тут. І будемо продовжувати це.</p>
<p>Але зараз я закликаю вас. Зверніть увагу, те, що зараз тут поруч з нами знаходиться такий собі депутат Бобов, член групи "Відродження", котрого на Черкащині вважають замовником цього вбивства, – це наша з вами відповідальність, на четвертому році, котрий сплив після Майдану.</p>
<p>Ми звісно будемо збирати підписи на звернення до Генерального прокурора. Ми будемо вимагати, щоб врешті-решт ці всі процесуальні дії, котрі були абсолютно чітко проведені, всі необхідні дії, я зауважу, були закриті виконавці, були закриті організатори цього вбивства, зараз у СІЗО Черкащини знаходяться ці всі люди, близько 5 осіб, ще одна людина в Америці знаходиться. Тобто фактично пророблена колосальна робота правоохоронними органами, яке упирається в один єдиний момент. Ви знаєте, який –&nbsp; подання на скасування депутатської недоторканності. Ми вже рік чекаємо від Генеральної прокуратури, коли врешті-решт Бобов стане такий, як і всі інші громадяни України, щоб проти нього були здійсненні всі необхідні дії. І ми очікуємо, що вся зала на сьогодні буде готова до того моменту, коли Луценко, Генеральний прокурор, сюди внесе це подання.</p>
<p>Підкреслюю, що зараз всі необхідні слідчі дії були практично зроблені. Зараз лише залежить все від волі Генерального прокурора і від нашого з вами голосування тут, у парламенті.</p>
<p>Тому ще раз закликаю вас, будь ласка, почитайте ці вірші цієї людини. Зрозумійте, що у нас перед ним за попадання в цей зал парламенту величезний моральний обов'язок. І проголосуємо… І очікуємо це подання, і проголосуємо за нього. Такі, як вбивця Сергієнка, такі, як Бобов, тут не мають сидіти. В кінці-кінців мусимо очиститися хоча б від таких речей, хоча в нас ще є багато гріхів, погодьтесь.</p>
<p>Тому, будь ласка, зверніть увагу на справу Сергієнка. Очікуйте від Луценка подання. Вимагайте його. Дякую за увагу.</p>
<p align=center>&nbsp;</p>
<p>ГОЛОВУЮЧИЙ. Шановні колеги, я маю зазначити, що зараз як головуючий грубо порушила Регламент, тому що група, яка, по-перше, разом вийшла до трибуни, а вони виступали не з приводу обговорюваного законопроекту, і більше того, в обговорені законопроекту в нас немає такої форми, як вихід групою і звіт з цього приводу.</p>
<p>Чому я не перервала цей виступ? Я хочу просто, щоб наступного разу такого не було. Тому що мене про це попросив спікер парламенту. Він сказав, що сьогодні в нас намагалися порушити Регламент депутати, розвісити плакати в історичному приміщені Верховної Ради України, і спікер пообіцяв дати їм виступ під час якогось обговорення. Про що я хочу зауважити. Шановні колеги, дуже часто президію абсолютно справедливо депутати закликають виконувати Регламент, дотримуватись його. Це важливо. Я так само прошу депутатів дотримуватись Регламенту, не розвішувати плакати в сесійній залі, це порушення Регламенту, і не виступати не з обговорюваних тем.</p>
<p>А колегам, які тільки що виступили і ви мали слово, я наступного разу прошу просто брати перерву від двох фракцій, мати ваші три хвилини, виступати з того приводу, який є актуальним для вас. Будь ласка. Тому що Юрій Левченко, колега мій шановний, він дуже ретельно вимагає від нас дотримання Регламенту, а зараз його жорстко порушив. Дякую. О, і починає зараз на мене кричати ще. Юрій, будь те чемними, будь ласка.</p>
<p>Тепер, будь ласка, фракція "Самопоміч". Ні, я вас не в контексті негативному, ви зараз зриваєте обговорення. І зараз я хочу надати слово шановній колезі з фракції "Самопоміч", шановному колезі пану Журжію, будь ласка. Йому Бабак передає слово.</p>
<p>&nbsp;</p>
<p>16:34:37</p>
<p>ЖУРЖІЙ А.В.</p>
<p>Колеги, доброго дня! Автори законопроекту і депутати, які лобіюють запровадження податкових стимулів для індустріальних парків, щоразу нам розповідають про те, що це будуть мільярдні інвестиції, що це будуть нові робочі місця, що це будуть нові робочі місця, що це будуть нові виробництва, які будуть створені в Україні.</p>
<p>Я відкриваю пояснювальну записку і читаю, для чого потрібно зменшити площу індустріальних парків з 15 до 10 гектарів. І там чітко бачу, що це дозволить використовувати земельні ділянки діючих промислових підприємств в межах населених пунктів. Пробачте, то ми створюємо на нових територіях нові виробництва чи ми для підприємств і для власників, які не змогли ефективно скористатися своєю власністю і налагодити виробництво, створюємо податкові стимули і преференції, тим самим ставлячи знову ж їх в неконкурентні умови з тими підприємствами, які працюють зараз і є ефективними.</p>
<p>Тобто, друзі, ви, на жаль, самі собі протирічите, коли ви пропонуєте одні й ті ж самі речі, але в інших законопроектах. Вкотре наголошую, що фракція "Самопоміч" одностайно виступає за залучення інвестицій, за створення нових робочих місць, але не шляхом дискредитації, у тому числі податкової дискредитації існуючих підприємств і створення офшорних зон на території тих чи інших недіючих підприємств чи тих чи інших земельних ділянок.</p>
<p>Так само я хочу звернутися з великою повагою… Пане Галасюк, послухайте, будь ласка! Пане Галасюк, до вас хочу звернутися як до лобіста індустріальних парків з великою повагою, але все-таки ви розумні чи красиві. Коли ви говорите про податкові преференції для індустріальних парків, у тому числі з податку на прибуток, але потім заперечуєте можливість введення в Україні для всіх підприємств податку на виведений капітал, який якраз і гарантує несплату податку до виведення дивідендів, то я не можу зрозуміти: ви підтримуєте промисловість, ви підтримуєте створення робочих місць чи ви все-таки лобіюєте окремі території? Тому, якщо ви за робочі місця, за інвестиції, за конкурентну Україну серед країн, з якими Україна конкурує за інвестиції, конкурує за капітал, давайте долучатися і спільно підтримувати законопроект про залучення в Україні податку на виведений капітал. І ми разом досягнемо цієї цілі.</p>
<p>А в цілому запропонований законопроект ми не підтримуємо. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, від "Опозиційного блоку"&nbsp; народний депутат Долженков. Будь ласка.</p>
<p>Тут просто у нас перескакує комп'ютер, потім – ви.</p>
<p>Хорошо, зараз. Олександр Долженков, вибачте. Пане Долженков, пане Долженков, тут така система комп'ютерна… <i>(Шум у залі)</i></p>
<p>&nbsp;Колеги, тут система така, що перескакує через одного. Ну, зараз, потім ви виступите, вже ж…</p>
<p>&nbsp;</p>
<p>ЛЯШКО О.В. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Хорошо. Я попрошу також секретаріат, щоб ви привели до ладу комп'ютерну систему, тому що тут перескакують прізвища. У мене зараз стоїть Гальченко, "Опозиційний блок". Після цього – Юзькова. Ну, у мене так стоїть. Підійди подивись. Підійди… Ні, я попрошу лідера Радикальної партії, підійти. Ні, підійдіть, будь ласка, подивіться комп'ютер.</p>
<p>Шановний колего, стоїть Гальченко, "Опозиційний блок".</p>
<p>&nbsp;</p>
<p>ПАРУБІЙ А.В. Колеги, увага! Іра, а у чому суперечка є?</p>
<p>&nbsp;</p>
<p>ГОЛОВУЮЧИЙ. Ну, це переходить межі пристойності.</p>
<p>Спочатку виступає Долженков, потім – Юзькова. Ні, тому що він вимагає, щоб спочатку… Що відбувається?</p>
<p>&nbsp;</p>
<p>ПАРУБІЙ А.В. Колеги, я хочу підтвердити, що в нас зараз є виступ від "Опозиційного блоку" Гальченка, а після того буде виступ від Радикальної партії.</p>
<p>&nbsp;</p>
<p>ГОЛОВУЮЧИЙ. Підійди, подивись на комп'ютер.</p>
<p>&nbsp;</p>
<p>ПАРУБІЙ А.В. Будь ласка, Андрій Володимирович.</p>
<p>&nbsp;</p>
<p>ГОЛОВУЮЧИЙ. Я ж не вигадала це, правда. У вас там комп'ютер дуже радикальний, в нас нормальний.</p>
<p>Будь ласка.</p>
<p>&nbsp;</p>
<p>16:38:46</p>
<p>ДОЛЖЕНКОВ О.В.</p>
<p>Не знаю, наскільки радикальний комп'ютер, але радикальні порушення, вони завжди тут, в цій залі Верховної Ради, Регламенту особливо.</p>
<p>Шановні колеги, зазначений законопроект, я вважаю, технічним, він не надає конкретних податкових пільг. Так він розширює коло суб'єктів, на яких розповсюджується режим індустріальних парків. Так, він зменшує площу земельної ділянки, яка призначена для функціонування та використання їх під індустріальні парки.</p>
<p>Що стосується Андрія, який висловлювався відносно того, що хтось лобіює інтереси нерадивих власників. То зараз дуже багато зруйнованих підприємств в межах міста, за межами міста для мене немає значення. Для мене має значення те, що вказане підприємство буде працювати, що буде завезене нове обладнання. Я недарма, недаремно запитував голову комітету профільного, а чи достатньо цих заходів? Він чомусь говорив про свої законопроекти. Я не розумію чому розглядаються лише законопроекти представників коаліції. Фракція "Опозиційний блок" також зареєструвала законопроекти. Більше того, запровадила спеціальний режим оподаткування для індустріальних парків.</p>
<p>Законопроект 6201, він був зареєстрований в березні 2017 року. Які пільги зараз запроваджує чинне законодавство для індустріальних парків? Це звільнення від ввізного мита при ввезенні обладнання та звільнення учасників індустріальних парків від сплати пайової участі в розвитку місцевої інфраструктури. Чи є це достатнім? Звичайно, ні. Закон про індустріальні парки був прийнятий в 2012 році. Чому? Тому що в кожній країні, в якій є дуже стрімкий економічний розвиток, це Північна Корея, Південна Корея,&nbsp; це Сінгапур, це Китайська Народна Республіка. Вони створювали експортні переробні зони, вони створювали технопарки, вільні економічні зони. Ці зони були драйвером економічного розвитку. Нам не потрібно придумувати власний велосипед. Є механізми, повинні бути стимули. Якщо ці стимули будемо запроваджувати не в масштабах країни, а хоча б в масштабах індустріальних парків, я двома руками за це.</p>
<p>Але ми не доопрацювали в індустріальних парках. Нам необхідно запровадити спеціальний режим оподаткування, звільнення від імпортного ПДВ, звільнення від податку на прибуток, встановлення пільг на податок на майно, це плата за землю, це податок на нерухоме майно. Розгляньте і наш законопроект "Опозиційного блоку", у нас є чітка програма розвитку та запровадження дієвості вказаного механізму. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>16:41:53</p>
<p>ГОЛОВУЮЧИЙ. Від Радикальної партії Галасюк Віктор Валерійович.</p>
<p>&nbsp;</p>
<p>16:42:00</p>
<p>ГАЛАСЮК В.В.</p>
<p>Шановний Андрій Володимировичу, шановні колеги народні депутати. Тут пролунало від шановного колеги кілька питань до мене, хоч я не є&nbsp; автором цього законопроекту, але я одним з головних апологетів індустріальних парків, то я вам відповім.</p>
<p>Щодо діючих підприємств. Шановні колеги, діюча норма закону, ми з вами в цьому залі прийняли 2844, да. Є закон діючий про індустріальні парки базовий з правилами роботи, який передбачає, що та територія, на якій знаходиться цілісний майновий комплекс, жодних умов не може бути включений такий індустріальний парк до реєстру і не може отримувати жодних податкових стимулів. Цілісний майновий комплекс – це набір активів, який дозволяє виробляти продукцію, завод або цех. Якщо мова іде про "Грінфілд", тобто повністю зелена ділянка, або про залишки, колись закинутого заводу, де немає діяльності, немає нічого, він не працює, то це по суті той самий "Грінфілд", просто з елементами інфраструктури.</p>
<p>Друге. Щодо офшорів. Я дивуюся, бо ви член податкового комітету,&nbsp; ви ж маєте знати, що таке офшори. Офшори – це закордонні фірми-прокладки, на які виводяться кошти. Там немає робочих місць українців, там немає жодної користі для України. Це робиться просто для того, щоб вивести гроші за кордон. Індустріальні парки – це кращі ліки від офшорів, бо це на територіїУкраїни ділянки, куди залучаються інвестиції, створюються виробничі потужності, платиться заробітна платня.</p>
<p>&nbsp;Більш того, звертаю вашу увагу, що вимога щодо мінімальної заробітної платні в індустріальному парку згідно нашого пакету законів, який ми представили, 11 тисяч гривень мінімум. Тобто, якщо хтось з-за кордону хоче прийти і тут створити робочі місця і 3 тисячі гривень платити, хай в&nbsp; себе роблять, в Польщі спробують 3&nbsp; тисячі гривень платити. Тому 11 тисяч гривень – мінімум. І це є ліки&nbsp; від офшорів, і це дозволить велику частину коштів, які виводяться&nbsp; за кордон, а в офшори щороку тікають понад 7 мільярдів доларів США, уявіть собі.&nbsp; Частину цих коштів велику залишити в країні для того, щоб вони працювали&nbsp; на&nbsp; українську економіку, а українська економіка працювала на кожного громадянина.</p>
<p>Щодо податку на виведений капітал. Я вважаю, що це абсолютно хибна економічна модель, яка для країни є руйнівна&nbsp; для бюджету і не стимулює промисловість. Чому? Тому що податок на виведений капітал – це звільнення від податку на прибуток. 90 відсотків компаній, які платять податок на прибуток,&nbsp; з 55 мільярдів понад 50 мільярдів сплачують лише тисяча компаній. Те, що ви пропонуєте, це звільнити тисячу компаній від сплати податку на прибуток, і це в тому числі&nbsp; торгові компанії, не буду називати назви, не буду назвати, я думаю, що ви знаєте, про що йде мова. Тому треба створювати не отакі от податки на&nbsp; виведений, які нічого не дають промисловості, а тільки для промисловості, тільки для інновацій, тільки для високих технологій і тільки для нових інвестицій, а не вже для&nbsp; існуючих виробництв і це є принципова позиція. Дякую.</p>
<p>&nbsp;</p>
<p>ГОЛОВУЮЧИЙ. Колеги, від фракцій обговорення завершене. Зараз прошу записатись, 5 хвилин, по одній&nbsp; хвилині від народних депутатів. Прошу провести запис, 5 хвилин, по одній хвилині. Прошу провести запис.</p>
<p>Від&nbsp; Радикальної партії Лінько Дмитро передає слово для виступу Ляшку Олегу Валерійовичу. Будь ласка.</p>
<p>&nbsp;</p>
<p>16:45:31</p>
<p>ЛЯШКО О.В.</p>
<p>Шановні колеги! Поки ми&nbsp; з вами тут сперечаємося, які треба податки вводити чи не вводити, я вам скажу одну новину. Вчитель 2016 року Віолета Македон із Берегово Закарпатської області виїхала в&nbsp; Британію, де працює доглядачкою за 80-літнім англійським дідом. Вчитель року.</p>
<p>Чому вона виїхала? Тому що вона сказала, робота вчителя в Україні низькооплачувана, майбутнього немає, перспективи немає. І кращий вчитель року, минулого, 2016-го, доглядає, горшки виносить і отримує зарплату в день таку, яку вона в місяць отримувала вчителем в Україні. І ви мені починаєте розказувати, що ми не повинні боротися за підвищення зарплат, за підвищення пенсій? Завтра в Україні ні однієї людини не залишиться, якщо вести ту політику, яку ви вели 26 років. Тому політика Радикальної партії –&nbsp; це збільшення доходів українців і робочі місця для наших людей.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Опозиційного блоку" Долженков Олександр Валерійович, будь ласка.</p>
<p>&nbsp;</p>
<p>16:46:43</p>
<p>ДОЛЖЕНКОВ О.В.</p>
<p>Дуже просто говорити про збільшення заробітної плати та збільшення кількості робочих місць, але при цьому, підтримуючи підняття ставок оподаткування і збільшення розміру податкового навантаження перед черговим бюджетним процесом.</p>
<p>Позиція "Опозиційного блоку" полягає в тому, щоб зупинити щорічне зростання ставок абсолютних податків, екологічного податку, акцизного податку, рентної плати для того, щоб дати передишку нашому вітчизняному бізнесу. Також розробити комплексну економічну стратегію щодо підвищення питомої ваги, переробної промисловості щодо реального забезпечення енергоефективності, щодо реальної модернізації транспортної енергетичної інфраструктури. За рахунок енергоефективності ми можемо подвоїти ВВП, а про ВВП, на жаль, говорити нема що. У 2013 році ВВП 183 мільярди доларів, зараз – 91. Тому надаємо податкові пільги на стимулювання для нарощування виробництва в реальному секторі економіки. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Кириченко передає слово для виступу Чижмарю, будь ласка.</p>
<p>&nbsp;</p>
<p>16:48:03</p>
<p>ЧИЖМАРЬ Ю.В.</p>
<p>Юрій Чижмарь, фракція Радикальної партії. Шановні колеги, я думаю, кожному з вас не є секретом те, що будь-яке підприємство, будь то українське чи іноземне, заходячи в Україну для того, щоб побудувати серйозне виробництво, стикаються з багатьма проблемами і підключення до електроенергії, і виділення земельної ділянки і газопостачання, і дозвільна документація. І це займає від 2 до 7 років. І тому дуже багато підприємств втримується заходити в Україні через те, що їхня програма інвестиційна не передбачає таких тривалих термінів для входження в ринок.</p>
<p>Індустріальні парки – це та форма, коли ми можемо створити умови для входження з найм'якшими ліцензійними або дозвільними документами. І таким чином немає значення, чи це нова ділянка, чи це ті гектари бувших радянських заводів, які сьогодні просто діти там граються і травмуються. Ми перетворимо виробниче підприємство, значення для країни немає, робочі місця, податки, інновація – ось основа на чому ми будуємо інноваційні парки. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Гусак Володимир Георгійович, включіть мікрофон, будь ласка,&nbsp; від трибуни, будь ласка.</p>
<p>&nbsp;</p>
<p>16:49:10</p>
<p>ГУСАК В.Г.</p>
<p>Шановні колеги! Шановні українці! Шановний Голово! Я хотів би вкотре почати з заклику нормально організувати роботу Верховної Ради. Розгляд цього питання ми почали о 16:13, перед тим Голова Верховної Ради тричі ставив питання про скорочену процедуру, зала це, очевидно, не підтримала, і я не розумію звідки обмеження п'ять хвилин і одна хвилина, не підтримала ж зала скорочену процедуру? Тричі голосували.</p>
<p>Що стосується цього законопроекту, ми дуже раді, що він розглядається, бо, зрештою, парламент, звертаю увагу, на проблеми української промисловості. І, шановні колеги,&nbsp; коли нам говорять, що в Україні почалося економічне зростання це не так. В січні-вересні 2017 року промислове виробництво в Україні впало. І, скажімо, порівняно з січнем-вереснем 2014 року, воно менше на 12 відсотків. У нас не зростає виробництво і через це, будь-які підвищення зарплат і пенсій у нас з'їсть інфляція. А цей законопроект ми підтримаємо.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги! Хочу проінформувати для тих, хто говорить про порушення Регламенту, що в Регламенті зазначено, що під час розгляду по повній процедурі має бути надане слово для можливості виступів народних депутатів. Не визначено, ні по скільки хвилин, ні скільки хвилин давати. Почитайте, уважно Регламент і тоді вже виходіть на трибуну, і критикуйте з приводу Регламенту ведіть дискусії.</p>
<p>Отже, зараз заключний виступ, Кривенко Віктор, одну хвилину. І&nbsp; після того буде&nbsp; заключне слово, і переходимо до голосування.</p>
<p>&nbsp;</p>
<p>16:50:55</p>
<p>КРИВЕНКО В.М.</p>
<p>Шановні колеги! Кривенко Віктор, Народний Рух України. Перш за все треба зрозуміти, що в усьому світі йде війна за інвестиції. Тільки в країнах сусідах, які мають&nbsp; з нами кордон, через море чи сухопутний, понад тисячу утворень, які по-різному називаються: індустріальні парки, вільні економічні зони,&nbsp; особливі економічні, виробничі та технологічні зони, як в Туреччині, які борються за інвестора. І так, маючи гарний бізнес-клімат, вони створюють території, де менше податків, де&nbsp; держава підтримує створення інфраструктури. І тільки їхні агенти, приїжджаючи сюди, окремі радники Прем'єр-міністра розповідають, що вам в Україні такого не треба, збурюють людей, розповідають, що зараз в цьому законопроекті якісь додаткові пільги є, яких немає в цьому законопроекті.&nbsp; Я, нарешті, хочу подякувати Львівській владі, яка&nbsp; активно підтримала і реалізовує інструмент індустріальних парків і вже має робочі місця на території Львова.&nbsp;</p>
<p>І хочу сказати, що в цій війні Україна, або переможе або зникне, якщо ми не створимо робочі місця. Якщо ми не створимо стимули для&nbsp; приходу інвесторів, індустріальні парки – це&nbsp; дуже хороший інструмент, але…</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Колеги, зараз буде заключне слово, і через одну хвилину ми переходимо&nbsp; до прийняття рішення. Тому прошу&nbsp; голів фракцій запросити депутатів у зал, прошу&nbsp; секретаріат Верховної Ради запросити депутатів у зал.</p>
<p>І зараз включіть мікрофон&nbsp;&nbsp; Сабашуку Петру Павловичу.</p>
<p>&nbsp;</p>
<p>16:52:25</p>
<p>САБАШУК П.П.</p>
<p>Петро Сабашук. Ви знаєте, я слухаю обговорення, і мені кажеться, таке є слово "і тут Остапа понесло". Не йде питання про&nbsp; індустріальні парки, не йде питання&nbsp; про налогообкладення і про преференції. Сьогодні йде питання, що&nbsp; в місті дуже тяжко знайти ділянку 15 гектарів і більше. І просто, щоб розширити&nbsp; можливість&nbsp; міст, участки в індустріальних парках зменшити їх до 10 гектарів, цього разу ніяких преференцій.</p>
<p>Міста і місцеві громади будуть давати, якщо&nbsp; хочуть розвивати бізнес, свої преференції і даже вкладати гроші в ці парки. Це&nbsp; прерогатива місцевої влади. Дайте можливість містам рішати ці питання самим. Преференції Верховна Рада прийме чи не прийме – це друге питання. На сьогодні… по сьогоднішньому, те, що єна сьогодні,&nbsp; все-таки є можливість виживати індустріальним паркам даже на місцях. І є велике бажання багатьох мерів їх організовувати. Но знайти 15 гектарів в місті, практично, неможливо. Давайте зменшимо до десяти, а я думаю, що треба зменшити до п'яти. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Отже, колеги, ми завершили обговорення, і ми переходимо до прийняття рішення.</p>
<p>Будь ласка, колеги, переходимо до прийняття рішення. І я ставлю на голосування проект Закону&nbsp; про внесення змін до деяких законодавчих актів України щодо вимог до земельної ділянки в межах індустріального парку (номер 2514а) за пропозицією комітету за основу.</p>
<p>Прошу проголосувати, прошу підтримати. За основу. Прошу голосувати. Підтримаємо, колеги.</p>
<p>&nbsp;</p>
<p>16:54:48</p>
<p>За-187</p>
<p>Колеги, я поставлю наступну пропозицію: повернути в комітет на доопрацювання. Давайте, можливо, ми цю пропозицію підтримаємо, щоб ми не втратили законопроект, колеги. Я прошу об'єднатися, зайти в зал, зайняти робочі місця.</p>
<p>Я ставлю пропозицію направити до комітету для підготовки на повторне перше читання проект Закону про внесення зміни до деяких законодавчих актів України (2514а).</p>
<p>Прошу проголосувати, прошу підтримати. Давайте об'єднаємося, давайте підтримаємо повернення в комітет, це буде правильним. Прошу&nbsp; підтримати. Голосуємо, прошу підтримати.</p>
<p>&nbsp;</p>
<p>16:55:42</p>
<p>За-193</p>
<p>Я ставлю останню пропозицію на голосування: повернути&nbsp; суб'єкту права законодавчої ініціативи на доопрацювання проект закону 2514а. Прошу проголосувати,&nbsp; прошу підтримати. Голосуємо, колеги, повернути&nbsp; суб'єкту законодавчої ініціативи. Давайте підтримуємо. Прошу підтримати, прошу голосувати. Голосуємо. Це ж компромісна позиція, яка...</p>
<p>&nbsp;</p>
<p>16:56:13</p>
<p>За-215</p>
<p>Не встигли, так? Давайте ще раз поставлю. Колеги, і я пропоную це підтримати, щоб ми не втратили законопроект, колеги, займіть місця, я ще раз поставлю.</p>
<p>Отже, проект Закону 2514а направити, повернути суб'єкту права законодавчої ініціативи на доопрацювання. Прошу проголосувати, прошу підтримати, колеги, давайте підтримаємо. Прошу проголосувати. Підтримаємо, колеги, голосуємо. Це компромісна позиція.</p>
<p>&nbsp;</p>
<p>16:56:58</p>
<p>За-219</p>
<p>Все, колеги, відхилений проект Закону 2514а.</p>
<p>Колеги, до мене в президію надійшла заява від двох фракцій на перерву, від групи "Відродження" і група "Воля народу". Вони просять виступ, але навіть не 3 хвилини, а одну хвилину Андрію Шипку.</p>
<p>Пане Андрій, будь ласка, одна хвилина, і&nbsp; переходимо до містобудування. Будь ласка.</p>
<p>&nbsp;</p>
<p>16:57:23</p>
<p>ШИПКО А.Ф.</p>
<p>Шановні народні депутати! Я хочу трошки вас відволікти від такої тяжкої праці і щоб ми привітали, на трибуні діти з міста Нікополя –&nbsp; славного козачого краю. От вони приїхали подивитися, як ми працюємо, як ми приймаємо законодавчі акти. Тому давайте їм побажаємо здоров'я, щастя.</p>
<p>Місто Нікополь – це славне місто, козаче місто, там потужний промисловий потенціал. І я хочу, щоб вони були дійсними... тим нашим майбутнім, яке буде, дійсно, продовжувати і розвивати нашу державу.</p>
<p>Дякую вам, шановні колеги. Дякую вам, діти за те, що ви нас посетили. Здоров'я, щастя і Божого благословення!&nbsp;</p>
<p>&nbsp;</p>
<p>ГОЛОВУЮЧИЙ. Дякую вам. Успіху і всього вам найкращого. Вітаємо вас!</p>
<p>І ми переходимо до проекту Закону про внесення змін до Закону України "Про регулювання містобудівної діяльності" (№ 6403). І я прошу, колеги, підтримати розгляд цього законопроекту за скороченою процедурою. Прошу проголосувати, прошу підтримати.</p>
<p>&nbsp;</p>
<p>16:58:36</p>
<p>За-148</p>
<p>Не встигли. Ще раз, ставлю пропозицію проект Закону 6403 розглянути за скороченою процедурою. Колеги, увага, прошу підтримати, прошу голосувати. Прошу підтримати, голосуємо.</p>
<p>&nbsp;</p>
<p>16:59:03</p>
<p>За-161</p>
<p>Рішення прийнято.</p>
<p>І я запрошую до доповіді першого заступника голови Комітету з питань будівництва, містобудування і ЖКГ Андрієвського Дмитра Йосиповича. Будь ласка, пан Дмитро.</p>
<p>&nbsp;</p>
<p>16:59:28</p>
<p>АНДРІЄВСЬКИЙ Д.Й.</p>
<p>Шановні колеги, шановний Андрію Володимировичу, аналіз містобудівної ситуації та чисельні звернення органів місцевого самоврядування засвідчують необхідність унормування питань, пов'язаних з підвищенням якості розроблення документації з просторового планування, вдосконалення проведення громадських слухань для врахування громадських інтересів та зняття напруги при плануванні території та будівництві об'єктів.</p>
<p>Крім цього, нагальною необхідністю є врегулювання питання розроблення документації із просторового планування для об'єднаних громад з метою встановлення меж територій об'єднаних територіальних громад та створення можливостей для відведення земельних ділянок для містобудівних потреб.</p>
<p>Комітетом Верховної Ради України з питань будівництва, містобудування та житлово-комунального господарства на засіданні 21 червня 2017 року розглянуто проект Закону України про внесення змін до Закону "Про регулювання містобудівної діяльності", реєстраційний номер 6403, внесеного депутатами України Андрієвським, Скуратовським, Сташуком, Сабашуком, Левченком та іншими народними депутатами.</p>
<p>Законопроектом передбачено внесення змін до Закону України "Про регулювання містобудівної діяльності" з метою врегулювання питань планування та забудови територій, унормування питань, пов'язаних з врегулювання відносин при розроблені та затвердженні документації з просторового планування, забезпечення об'єднаних територіальних громад єдиною документацією з просторового планування. Положення законопроекту сплановані на удосконалення структури документації містобудівної та зазначення складу і змісту усієї цієї документації.</p>
<p>Є позитивний висновок Головного науково-експертного управління.</p>
<p>Комітет пропонує прийняти цей закон в першому читанні за основу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Прошу провести запис: два – за, два – проти.</p>
<p>Від фракції "Самопоміч" Опанасенко Олександр Валерійович. Передає слово Зубачу. З місця чи від трибуни? З місця, будь ласка.</p>
<p>&nbsp;</p>
<p>17:01:52</p>
<p>ЗУБАЧ Л.Л.</p>
<p>Любомир Зубач, фракція "Самопоміч". Цей законопроект тісно пов'язаний з проблемою функціонування об'єднаних територіальних громад. Їх формування розпочалося 3 роки, тому і триває до сьогоднішнього дня, я сказав би, з перемінним успіхом. На превеликий жаль, на сьогодні можемо констатувати, що уряд і органи державної виконавчої влади, які відповідальні згідно закону за супровід цього процесу децентралізації, недостатньо якісно виконують свої обов'язки. Чому?</p>
<p>З фінансової точки зору. Щороку зменшується підтримка об'єднаних територіальних громад, якщо взяти пропорційно до їхньої кількості.</p>
<p>Організаційно. Перспективні плани, які були прописані в Законі про добровільні об'єднання громад, де-факто перетворились на профанацію і не діють.</p>
<p>Стосовно нормативного забезпечення. Три роки пройшло з моменту початку створення об'єднаних територіальних громад. На сьогоднішній день вони не мають права розпоряджатися землями за межами населених пунктів.</p>
<p>Ми не маємо якісного правового регулювання секторальних реформ в галузі освіти і медицини, які стосуються функціонування об'єднаних територіальних громад.</p>
<p>Нарешті, останнє. До сьогоднішнього дня об'єднані територіальні громади і обрані ними органи місцевого самоврядування не мають можливості навіть затвердити містобудівну документацію з просторового законодавства. Лише сьогодні. Дякую відповідним депутатам, які винесли відповідний законопроект. Хоча уряд мав цей законопроект винести ще три роки тому.</p>
<p>Тому "Самопоміч" підтримує даний законопроект. Він потрібен для об'єднаних територіальних громад. Але ми закликаємо уряд активізувати свою роботу зі сприяння належного, якісного супроводу процесу децентралізації. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Народного фронту" Помазанов Андрій Віталійович передає слово Кодолі, так? Будь ласка, включіть мікрофон.</p>
<p>&nbsp;</p>
<p>17:04:06</p>
<p>КОДОЛА О.М.</p>
<p>Олександр Кодола, Чернігівщина, 209 виборчий округ. Шановні колеги, дуже важливий законопроект нашого профільного комітету, який, крім того, якраз і унормовує процес передачі земельних ділянок об'єднаним громадам, щоб процес децентралізації у нас проходив ще більш успішно.</p>
<p>Тому я звертаюсь до всіх колег. Наша фракція підтримає цей законопроект за основу. І звертаюсь до всіх фракцій підтримати й голосувати "за". Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Батьківщини" Рябчин Олексій Михайлович. Олексій Михайлович Рябчин, ваш виступ зараз, ваш виступ зараз. Івченкові. Будь ласка, Вадим Івченко від трибуни.</p>
<p>&nbsp;</p>
<p>17:04:57</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги! Ряд позитивних норм, в тому числі і відновлення експертизи, дійсно, записані в цьому законі. Ми структуруємо сьогодні генеральну схему країни і робимо просторове планування для наших громад.</p>
<p>Але, скажіть, будь ласка. У нас сьогодні 92 відсотки сільських, селищних рад, майже 100, вони: а) дещо об'єдналися; б) без фінансів і коштів. Що відбувається, коли хтось із інвесторів прийде і захоче поставити альтернативну електроенергетику. Ми цим законом зобов'язуємо ці бідні села робити детальні плани планування територій, узгоджувати їх і витрачати кошти. Скажіть тоді, будь ласка, ми передбачаємо у бюджеті компенсацію таким бюджетам чи ми не передбачаємо?</p>
<p>Я вам приведу приклад Волині. Зіньківська територіальна громада. Там з 4 мільйонів бюджету розвитку в цьому році за рахунок цієї децентралізації 400 тисяч. Да вони 5 років будуть витрачати на те, щоб зробили.</p>
<p>Ми "за" підтримати, якщо уряд скаже, що між першим і другим читанням ми максимально спростимо для сіл і селищ або зробимо зміни у Бюджетному кодексі, де ми відшкодуємо вартість цих детальних планів і розблокуємо безпосередньо розвиток на сільських і селищних радах. Це повірте те, що у нас болить.</p>
<p>І я хочу сказати наступне, колеги, я читаю 24 статтю. Так от з 24 статті ми бачимо, що навіть зміна цільового призначення, якщо ти хочеш залучити вчителя, який приїде, а у нас сьогодні села безпосередньо у своїх межах забудови затиснені, ти не зможеш йому дати землю, щоб він побудував будинок без того, щоб ця вчителька не витратить кошти на детальний план всієї території громади. Зрозумійте одне: без коштів ми ці села приречемо на подальше, скажімо, вимирання. Давайте врахуємо це і хай уряд пообіцяє або компенсацію у бюджеті, або будемо…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Колеги, і зараз буде заключний виступ. Зубко прокоментує у кінці, я дам йому змогу прокоментувати. Він не зможе уникнути коментування, ми його змусимо коментувати, пана Геннадія, але по завершенню обговорення.</p>
<p>Зараз останній виступ. Спориш Іван Дмитрович від "Блоку Петра Порошенка" з місця. Прошу включити мікрофон.</p>
<p>&nbsp;</p>
<p>17:07:31</p>
<p>СПОРИШ І.Д.</p>
<p>Іван Спориш, 15 округ, Вінниччина. Звичайно, "Блок Петра Порошенка" буде підтримувати даний законопроект, адже ми бачимо, що об'єднання територіальних громад вони є, воно буде. Ми повинні все зробити, щоб уряду сприяти по повній децентралізації. Тому створення державного реєстру, сприяння децентралізації, все це дає можливість сьогодні тому, щоб ми даний законопроект прийняли. Тому ми просимо всіх підтримати даний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Перед тим, як надати слово Геннадію Зубку, який присутній в нас на засіданні, я прошу голів фракцій запросити депутатів в зал і прошу секретаріат Верховної Ради повідомити, що ми завершили обговорення і переходимо до прийняття рішення. Прошу усіх заходити в зал і займати робочі місця.</p>
<p>А зараз я надаю слово Віце-прем'єр-міністру України Геннадію Зубку, одну хвилину. Пане Геннадій, будь ласка.</p>
<p>&nbsp;</p>
<p>17:08:34</p>
<p>ЗУБКО Г.Г.</p>
<p>Шановні колеги, обов'язково я пропоную всім сьогодні згуртуватися і підтримати цей депутатський законопроект. Цим законопроектом ми відкриваємо шлях до управління на своїй території об'єднаним територіальним громадам. Коли кажуть про те, що ми щось додатково нав'язуємо або вводимо обов'язковість, це навпаки, спрощує підхід до планування територій. Тому що замість трьох документів схема планування територій, схема планування територій громади, генеральний план окремих населених пунктів вводиться один документ, який стосується плану об'єднаної територіальної громади.</p>
<p>Цим законопроектом відкривається шлях для того, щоб наступним кроком дати можливість розпоряджатися земельними ресурсами, тому що земельні ресурси повинні бути відповідно планування об'єднаної територіальної громади, бути повинен прозорий і публічний. І це той момент, коли дає можливість спланувати розвиток громади і дати можливість проводити розвиток громади.</p>
<p>Тому давайте не обмежувати наші об'єднані територіальні громади, які сьогодні мають можливість згідно бюджетної децентралізації практично отримати бюджети на рівні обласних міст по можливості доходів, податків, кількості податків, структурі податків, дайте можливість їм просто робити свій розвиток.</p>
<p>Я б навів би декілька цифр і показати, що сьогодні 413 громад не мають взагалі можливості приймати рішення з точки зору містобудівної діяльності. І, коли ми кажемо про те, що ми хочемо зробити щось добре, давайте ми зробимо просто перший крок для того, щоб проголосувати в першому читанні і між другим і… першим, і другим читанням врахувати всі зауваження і, можливо, покращити&nbsp; ті речі, які є.</p>
<p>Тепер те, що стосується фінансування. Ми розуміємо, що сьогодні фінансові ресурси в різних громадах є різними. Але це не означає, що сьогодні ми повинні позбавляти їх можливості планувати території. Яким чином допомагати? Або через субвенції об'єднаний територіальних громад, або через Фонд регіонального розвитку, або через секторальну підтримку Європейського Союзу, або можливості передбачити і в бюджеті допомогу створеня таких планувань територій –&nbsp; це наше з вами завдання обговорити, яким чином це проводити.</p>
<p>Тому безпосередньо я прошу підтримати в першому читанні, проголосувати і рухатися далі. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp;Отже, переходимо до прийняття рішення.</p>
<p><i>(Шум у залі)</i></p>
<p>&nbsp;Отже, переходимо до прийняття рішення, прошу зайняти місця. І я ставлю на голосування проект Закону… Добре, я почекаю ще 10 секунд поки зайдуть. Я бучу депутати заходять. 30 секунд ми чекаємо.</p>
<p>Будь ласка, Геннадій Зубко.&nbsp; Репліка, 30 секунд.</p>
<p>Займайте робочі місця.</p>
<p>&nbsp;</p>
<p>17:11:49</p>
<p>ЗУБКО Г.Г.</p>
<p>Дуже коротка репліка. Давайте разом зараз між першим і другим читанням ми пропонуємо нормативний акт, який стосується напрямку використання коштів на субвенції ОТГ передбачити цей напрямок, який повинен фінансувати планування територій. Все.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я поставлю на голосування з пропозицією яку озвучив Прем'єр-міністр, так.&nbsp; Віце-прем'єр-міністр, перепрошую.</p>
<p>Отже, я ставлю на голосування проект Закону про внесення змін до деяких законодавчих актів України проект Закону про внесення змін до Закону України "Про регулювання містобудівної діяльності" (№ 6403) з пропозицією, яку озвучив під стенограму віце-прем'єр-міністр Геннадій Зубко, 6403 за основу. Прошу проголосувати і прошу підтримати за основу. Голосуємо, колеги. Прошу підтримати. Голосуємо.</p>
<p><b>&nbsp;</b></p>
<p>17:13:05</p>
<p>За-257</p>
<p>Рішення прийнято.&nbsp;</p>
<p>Колеги, хочу вас повідомити… Колеги, увага, зараз ми переходимо до наступного, не менш важливого Закону 6466. Але хочу вас повідомити ще раз, що ми у вівторок прийняли рішення, щоб в четвер розглянути проект Закону про внесення змін до деяких законодавчих актів України щодо посилення захисту права дитини на належне утримання (7277). Він є розданий по залу, комітет по ньому прийняв рішення, і після 6466 ми перейдемо до цього законопроекту, щоб ви могли підготуватись, щоб ви могли з цього приводу прийняти рішення по фракціям.</p>
<p>А зараз ми переходимо до проекту Закону про внесення змін до Закону України "Про добровільне об'єднання територіальних громад" щодо добровільного приєднання територіальних громад сіл, селищ до громад міст обласного значення (6466).</p>
<p>І я прошу підтримати розгляд його за скороченою процедурою. Колеги, прошу підтримати, прошу проголосувати, голосуємо.</p>
<p>&nbsp;</p>
<p>17:14:25</p>
<p>За-162</p>
<p>І я запрошую до доповіді народного депутата України Дехтярчука Олександра Володимировича.</p>
<p>&nbsp;</p>
<p>17:14:50</p>
<p>ДЕХТЯРЧУК О.В.</p>
<p>Шановне товариство! Практика застосування законодавства про децентралізацію продиктувала необхідність створення відповідного закону. Об'єднані територіальні громади міст обласного значення з іншими територіальними громадами не здійснюються як через об'єктивне небажання міських голів та міських рад міст обласного значення, які представляють переважно дуже великі або великі територіальні громади&nbsp; йти на нові вибори для об'єднання з малими сільськими, селищними територіальними громадами, так і відвертим блокуванням з боку районних рад, райдержадміністрацій, обласних адміністрацій, які в перспективних планах, затвердженими обласними радами, практично дуже часто відверто ізольовують міста обласного значення для створення таких об'єднаних територіальних громад. Для вирішення вказаної проблеми проектом закону пропонується поширити на територіальні громади міст обласного значення порядок приєднання до спроможних об'єднаних територіальних громад, інших територіальних громад без проведення перших виборів до міської ради. До цього проектом закону пропонується прирівняти територіальні громади міст обласного значення до спроможних об'єднаних територіальних громад. Територіальні громади міст обласного значення в усіх випадках є спроможними територіальними громадами і є основою формування нових громад. Тому прирівнення їх до спроможних об'єднаних територіальних громад є виправданим. Внаслідок прийняття цього закону, в Україні понад 100 об'єднаних територіальних громад зможуть отримати право на свій розвиток.</p>
<p>Також звернулася до нас група депутатів, які рекомендують нам слідуючу правку. Прошу до законопроекту прийняти його зі змінами, а саме в цьому законопроекті цифри 8 прим 1, 8 прим 3 змінити на цифри 8, 8 прим 3. Це дасть можливість містам обласного значення створювати об'єднані територіальні громади як шляхом приєднання, тобто без виборів, так і шляхом, який передбачив в законі…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>ДЕХТЯРЧУК О.В. Так і шляхом утворення добровільних об'єднаних громад, тобто виборів. Цією правкою від народних депутатів, узгодженої з Мінрегіонбудом, ми вирішуємо питання голосування в залі і думаємо, що воно буде абсолютно правильне.</p>
<p>Шановні депутати, ще раз прошу відкрити дорогу понад 100 об'єднаним громадам міст обласного значення. Дякую.</p>
<p>&nbsp;</p>
<p>ГОЛОВУЮЧИЙ. До співдоповіді запрошується голова підкомітету Комітету з питань державного будівництва, регіональної політики та місцевого самоврядування Федорук Микола Трохимович. Будь ласка, пане Микола.</p>
<p>&nbsp;</p>
<p>17:17:46</p>
<p>ФЕДОРУК М.Т.</p>
<p>Шановні народні депутати, Комітет з питань державного будівництва, регіональної політики та місцевого самоврядування за дорученням Голови Верховної Ради Андрія Парубія розглянув на своєму засіданні 7 червня 2017 року проект Закону України про внесення змін до Закону України "Про добровільне об'єднання територіальних громад" щодо добровільного об'єднання територіальних громад сіл, селищ до територіальних громад міст обласного значення, внесений групою народних депутатів України.</p>
<p>Законом пропонується внести зміни до розділу IV "Прикінцеві положення" Закону України "Про добровільне об'єднання територіальних громад" та визнати такими, що є спроможними об'єднаними територіальними громадами для випадків передбачених статтями 8.8.3 цього закону, територіальні громади міст республіканського, Автономної&nbsp; Республіки Крим, обласного значення.</p>
<p>Головне науково-експертне управління Верховної Ради в своєму висновку висловлює ряд зауважень до законопроекту та вважає, що за результатами розгляду в першому читанні законопроект доцільно відхилити.</p>
<p>Всеукраїнська асоціація органів місцевого самоврядування, Асоціація міст України підтримує прийняття закону за основу та в цілому за наслідками розгляду в першому читанні.</p>
<p>Всебічно обговоривши питання, комітет вирішив рекомендувати Верховній Раді України відповідно до пункту 1, частини першої та частини другої статті, 114 Регламенту Верховної Ради України проект Закону про внесення змін Закону про добровільне об'єднання територіальних громад щодо добровільного приєднання територіальних громад сіл, селищ до територіальних громад міст обласного значення (реєстраційний номер 4466), внесений групою народних депутатів України, за наслідками розгляду в першому читанні прийняти за основу і в цілому.</p>
<p>Я також підтримую те, що сказав під стенограму мій колега Дехтярчук, відносно того, щоб дати можливість вибирати при об'єднанні територіальних громад обирати спосіб, чи добровільно приєднуватись без проведення виборів, чи…</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Прошу провести запис: два – за, два – проти, будь ласка.</p>
<p>Від "Народного фронту" Алексєєв Ігор Сергійович, будь ласка, він передає слово лідеру фракції Максиму Бурбаку. Прошу, пане Максим.</p>
<p><b>&nbsp;</b></p>
<p>17:20:24</p>
<p>БУРБАК М.Ю.</p>
<p>Шановні колеги! Звертаюся до всіх як депутат-мажоротарник з 204-го виборчого округу. Я прошу вас підтримати&nbsp; даний законопроект, тому що він вирішує головні питання стосовно неприйняття Центральною виборчою комісією рішення про проведення перших виборів до об'єднаних територіальних громад у містах обласного значення.</p>
<p>204-й виборчий округ, місто&nbsp; енергетиків Новодністровськ. Понад&nbsp;&nbsp; рік вже є рішення&nbsp; повністю про об'єднання і створення ОТГ, ЦВК вже двічі відмовляло, тому що каже,&nbsp; не врегульовано законом.&nbsp; Тому сьогодні&nbsp; треба підтримати даний законопроект і, нарешті,&nbsp; надати їм можливість об'єднатися. Тому що місцева влада, голова районної адміністрації Бесковський, голова районної ради Козак роблять все для того, щоб ця громада не була створена, щоб вона не отримала допомоги з держави, не отримала фінансування на інфраструктурні проекти, а це місто енергетиків, яке було створено в 70-х роках, яке будує першу і найбільшу в Європі гідроакумулюючу станцію, то треба їх підтримати.</p>
<p>Тому, шановні колеги, звертаюся&nbsp; до вас&nbsp; зараз сконцентруватися і проголосувати&nbsp; за основу і в цілому&nbsp; з правками комітету і депутатської групи для того, щоб міста обласного&nbsp; значення змогли об'єднатися з&nbsp; навколишніми селами і створити&nbsp; потужні об'єднані територіальні&nbsp; громади. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Я запрошую до виступу від "Самопомочі" Зубача Любомира Львовича.</p>
<p>&nbsp;</p>
<p>17:21:53</p>
<p>ЗУБАЧ Л.Л.</p>
<p>Любомир Зубач, фракція "Самопоміч". Ні для кого не секрет, що великі міста і міста&nbsp; обласного значення де-факто є усунуті від процесу об'єднання територіальних громад, вони не беруть в тому участь, на то є і об'єктивні,&nbsp; і суб'єктивні причини. І одну з цих об'єктивних причин ми, дійсно, усуваємо законопроектом, який&nbsp; винесений на розгляд.&nbsp; Я говорю про те… про цю безглузду норму, яка говорить про те, що, якщо хоче об'єднатися. Наприклад, місто-мільйонник і&nbsp; село, де проживає 100 людей, то їм обов'язково треба йти на&nbsp; вибори. Але насправді проблема міст, розвитку міст&nbsp; є набагато глибшою, я говорю про проблему просторового розвитку. На сьогоднішній день більшість великих міст вони є затиснуті у своїх межах, затиснуті формально, затиснуті де-юре,тому що їхні межі&nbsp; затверджені дуже часто ще в радянські часи. Де-факто за ці межі вони давно вже вийшли, і ці території, які є складовою єдиного соціально-економічного організму, тому що люди, які проживають у приміській зоні, вони в місті вчаться, в місті лікуються, в місті працюють, але на них з точки зору надання послуг поширюється юрисдикція або району, або створеного&nbsp; ОТГ.</p>
<p>Тому ми пропонуємо за цей закон однозначно&nbsp; голосувати за основу і в цілому, але на цьому не зупинятися. Наступний крок – це є прийняття законопроекту про міські агломерації. Не треба придумувати велосипед, міські агломерації – це є апробована всім цивілізованим світом форма просторового розвитку міст, але форма не поглинання, а форма співробітництва взаємовигідного між великим містом і тими селами, які розташовані у приміській зоні.</p>
<p>Тому я закликаю Верховну Раду, керівництво Верховної Ради, щоби вже&nbsp; найближчим часом цей законопроект так само був винесений на розгляд ради, щоб ми його прийняли, тому що без розвитку міст не буде розвитку…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Я собі зафіксував, що ви вимагаєте за основу і в цілому проголосувати. Це – хороша практика.</p>
<p>І я запрошую до слова від "Батьківщини" Крулька Івана Івановича, який передає слово Вадиму Івченку. Будь ласка, пане Вадим.</p>
<p>&nbsp;</p>
<p>17:24:22</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, закон, який сьогодні, дійсно потрібен, щоби розблокувати процес між центрами обласного значення або селами, які сьогодні позбавлені вами як коаліцією базових податків.</p>
<p>Але стоїть одне питання… Ми як "Батьківщина" підтримуємо даний законопроект. Але стоїть одне питання: якщо до міста обласного значення, яке має 10 тисяч населення приєднаються села в загальній кількості населення теж 10 тисяч, потрібні перевибори голови? Так, потрібні.</p>
<p>А яка межа? А якщо це буде&nbsp; 3 або 5 тисяч, або як половина цього міста, потрібні перевибори голови? Так, потрібні.</p>
<p>Тому давайте з вами між першим і другим продискутуємо, коли будуть перевибори голови у разі приєднання&nbsp; певної кількості населення до цього обласного центру, це нормально для того, щоб був паритет. Паритет, люди віддали свої голоси&nbsp; за голову об'єднаної територіальної громади. Якщо це маленькі села – 500, 600 або тисячу чоловік приєднається до міста обласного значення, це нормально, коли просто будуть приєднані депутати у відповідну&nbsp; місцеву&nbsp; раду – сільську або селищну раду.</p>
<p>Тому "Батьківщина" підтримує даний законопроект за основу і просимо вас колеги, щоб ми врахували між першим і другим читанням ці пропозиції задля того, щоб у нас не були позиції, коли міста будуть користуватися землями і якнайбільше будуть збирати, знаючи при цьому, я&nbsp; маю на увазі, збирати земельні ресурси, в тому числі фінансові, знаючи при цьому, що вибори голови проходити не будуть або будуть поетапно приєднувати 10 сіл, а потім іще 10 сіл, тому що вони будуть бачити, яке населення буде приєднуватися. Давайте продискутуємо і ми – за, щоби в найкоротший термін даний закон теж прийняти. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Колеги, зараз буде заключний виступ Кулініча Олега Івановича від партії "Відродження". Після того... Ага, ще "Фронт" не виступав, так? Ну, "Фронт" – вже... Після чого переходимо до голосування. І&nbsp; я прошу запросити усіх депутатів в зал, і прошу приготуватися до голосування. Будь ласка, Кулініч Олег Іванович.</p>
<p>&nbsp;</p>
<p>17:26:37</p>
<p>КУЛІНІЧ О.І.</p>
<p>Прошу передати слово народному депутату Гуляєву.</p>
<p>&nbsp;</p>
<p>17:26:44</p>
<p>ГУЛЯЄВ В.О.</p>
<p>Цей законопроект 6466 повністю нівелює слово "добровільне", добровільне об'єднання&nbsp; пройде, цього добровільного більше не буде. Цьому красивому названию "добровільних громад" – кінець.</p>
<p>Я прошу не підтримувати цей законопроект. Група партії "Відродження" не буде підтримувати взагалі. А якщо другі считают, що можна підтримати в первом читанні, то дискусія може бути до другого читання, а в першому читанні і за основу його приймати не треба. І прошу всіх не підтримувати цей законопроект.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, я тільки з вашого дозволу... Прошу заходити в зал. ...вам скажу, ми вже 4 роки проводимо реформу децентралізації і місцевого самоврядування. Вона потребує стимулу, вона потребує наших рішень. І цей закон – один з дуже важливих етапів, які дозволять нам збільшити кількість об'єднаних громад. І я закликаю усіх народних депутатів дуже відповідально підійти до цього голосування. Це великий сигнал для наших міст, щоб створювати нові форми – об'єднані територіальні громади. Я вважаю, ми повинні максимально об'єднатись навколо цього законопроекту. І я поставлю першою пропозицію – пропозицію комітету. Я вважаю і вважаю було би правильним в цілому його проголосувати. Звичайно, якщо не пройде, я поставлю за основу, але я хотів би, щоб ви провели остаточні консультації і щоб підтримали такі пропозиції комітету.</p>
<p>Зараз 1 хвилина, Геннадій Зубко, і переходимо до прийняття рішення. Будь ласка, заходьте в зал.</p>
<p>&nbsp;</p>
<p>17:28:29</p>
<p>ЗУБКО Г.Г.</p>
<p>Шановні колеги, дуже приємно, що сьогодні в залі немає ні однієї людини, яка не підтримує реформу децентралізації. Сьогодні у нас ведеться тільки дискусія, як зробити краще, але я хотів би сказати, що нам потрібно просто рухатись, тому що сьогодні дуже багато людей, які проживають в містах обласного значення, просто позбавлені можливості отримувати нормальні доходи, отримувати нормальний розвиток і рухатись для того, щоб розвивати свої громади.</p>
<p>Коли ми розмовляємо про те, що в першому, другому читанні, – слухайте, давайте просто приймати рішення. Рішення, які потрібно приймати сьогодні, рішення, які потрібно приймати з точки зору міських агломерацій, рішення, які дають можливість рухатися і розвиватися країні, яка будує зараз фундамент за рахунок створення нових громад, які мають повноваження, які мають ресурс, і за якими йде відповідальність.</p>
<p>І я хотів би попросити зал саме підтримати за основу і в цілому цей законопроект, який повинен відкрити шлях дуже великої кількості громадян, які сьогодні позбавлені, на жаль, для створення своєї стратегії, для свого планування і для свого розвитку. Тому прошу об'єднатися, підтримати і проголосувати в цілому цей закон.</p>
<p>&nbsp;</p>
<p>ГОЛОВУЮЧИЙ. Дякую, але обговорення завершене. Треба було швидше дати знак. Вже завершено обговорення, колеги.</p>
<p>Добре, 1 хвилина, Долженков. Будь ласка, заходіть в зал. "Опоблок" ще не виступав, тому я даю йому 1 хвилину. Не виходіть із залу, заходіть в зал, займаємо робочі місця. 1 хвилину, Долженков.</p>
<p>&nbsp;</p>
<p>17:29:57</p>
<p>ДОЛЖЕНКОВ О.В.</p>
<p>"Опозиційний"… Дякую, шановний головуючий, шановні колеги. "Опозиційний блок" безперечно підтримує ідею децентралізації, підтримує ідею цього законопроекту, але голосування в цілому застерігає. Ми підтримуємо лише за основу. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Колеги, першим я поставлю пропозицію комітету. Я вже бачу по залу, що воно очевидно не пройде. Потім поставлю за основу.</p>
<p>Отже, я ставлю на голосування проект Закону про внесення змін до Закону України "Про добровільне об'єднання територіальних громад" щодо добровільного приєднання громад сіл, селищ до міст обласного значення (№ 6466) з поправкою, яку озвучив під стенограму народний депутат України Дехтярчук Олександр Володимирович, за пропозицією комітету за основу і в цілому. Я прошу всіх підтримати. Дамо сигнал місцевому самоврядуванню. Підтримаємо місцеві громади. Прошу проголосувати. Прошу підтримати, колеги. Голосуємо. Прошу підтримати. Голосуємо. Прошу підтримати. Голосуємо. Кожен голос, колеги, кожен голос має значення.</p>
<p>&nbsp;</p>
<p>17:31:13</p>
<p>За-192</p>
<p>І тепер я ставлю…</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Добре. І поставлю скорочену.</p>
<p>Ставлю зараз 6466, проект закону, за основу. А потім окремим голосуванням поставлю… Немає сенсу. Так, правильно. За основу.</p>
<p>І тому я прошу, це ця пропозиція, яка вами була озвучена, я прошу підтримати 6466 за основу. Прошу проголосувати. Колеги, прошу підтримати. І уважно. Голосуємо за основу. Голосуємо 6466. Прошу підтримати. Голосуємо.</p>
<p>&nbsp;</p>
<p>17:31:57</p>
<p>За-229</p>
<p>Рішення прийнято.</p>
<p>Це важливе рішення. Я сподіваюсь, ми наступних два тижня зможем розглянути в другому читанні і прийняти відповідальне рішення Верховною Радою України.</p>
<p>А зараз, колеги, як я і попереджав, ми переходимо до проекту Закону про внесення змін до деяких законодавчих актів України щодо посилення захисту права дитини на належне утримання шляхом вдосконалення порядку примусового стягнення заборгованості зі сплати аліментів (№ 7277). У вівторок ми проголосували, щоб прийняти його в четвер. Комітет розглянув, матеріали вам були роздані після перерви.</p>
<p>І я прошу підтримати розгляд даного законопроекту за скороченою процедурою. Прошу проголосувати і прошу підтримати, колеги. Підтримаємо, прошу підтримати уважно всіх.</p>
<p>&nbsp;</p>
<p>17:32:59</p>
<p>За-170</p>
<p>І я запрошую до доповіді народного депутата України Алексєєва Ігоря Сергійовича, голову підкомітету Комітету з питань правової політики та правосуддя. Будь ласка, Ігор Алексєєв передає Помазанову від комітету, представник комітету. Добре, спочатку ми дамо Помазанову від групи авторів, а потім Алексєєву від комітету. Будь ласка, Андрій Помазанов. Але, будь ласка, лаконічно виступайте.</p>
<p>&nbsp;</p>
<p>17:33:46</p>
<p>ПОМАЗАНОВ А.В.</p>
<p>Андрій Помазанов, фракція "Народний фронт". Шановні колеги, цей законопроект розроблений саме через те, що&nbsp; у нас в Сімейному кодексі чітко передбачено, що батьки зобов'язані утримувати свою дитину до досягнення нею 18-річчя, тобто повноліття. Сьогодні ми, на жаль, маємо таку статистику, що більше 500 тисяч сімей сьогодні є такими, де батьки, які покинули своїх дітей за тих чи інших обставин, не сплачують утримання цим дітям.</p>
<p>Саме тому нами разом з Міністерством юстиції, з народними депутатами, з "Жінками України", з усіма громадськими організаціями, які виявили бажання приєднатися до такого роду ініціатив, було розроблено законопроект 7277, який покликаний на те, щоб ми зараз зробили такі методи і такі засоби для того, щоб кожна дитина в нашій державі мала належне утримання і мала належні засоби для існування.</p>
<p>Ми пропонуємо цим законом, перше, тимчасово, якщо є заборгованість більша ніж три місяці з несплати аліментних зобов'язань одним з батьків, неважливо, чи це мати, чи це батько, – тимчасове обмеження, позбавлення права керування транспортним засобом. І це не стосується того, хто безпосередньо цим заробляє на життя. Це не буде стосуватися таксистів, не буде стосуватися водіїв і так далі, тобто тих, хто професійно цим займається. Ми пропонуємо обмежити, спростити процедуру для заборони виїзду за кордон. Ми знаємо, що сьогодні ця процедура доволі ускладнено, і у державного виконавця є право чи забороняти, чи не забороняти право виїзду неплатнику аліментів за кордон. Сьогодні ми робимо це обов'язком державного виконавця зробити так, щоб людина, яка не сплачує аліменти і свої аліментні зобов'язання, не виїжджала за кордон. І є простий слоган, що якщо ти не платиш своїй дитині, якщо ти не в змозі її утримувати , ти не отримуєш безвіз і не виїжджаєш за кордон. Далі ми пропонуємо…</p>
<p>Я прошу додати ще трошки буквально.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>ПОМАЗАНОВ А.В. Ми пропонуємо обмежити. Якщо дитина не може купити іграшку, якщо той з батьків, з ким залишилась дитина, не може їй купляти одяг, не може її забезпечити, не може водити у садок чи школу, ми пропонуємо також того, хто не платить аліменти, позбавити його соціальних благ: ми пропонуємо тимчасово обмежувати право на полювання, користування вогнепальною зброєю і травматичною зброєю для того, щоб ця людина розуміла, що таке, коли її дитина є незабезпеченою.</p>
<p>Саме тому ми зробили цей закон і ми пропонуємо все ж таки встановити справедливі умови…</p>
<p>&nbsp;</p>
<p>17:36:34</p>
<p>ГОЛОВУЮЧИЙ. Дякую. Просто, щоб ми встигли проголосувати. Зрозуміло, що це об'єднуючий законопроект.</p>
<p>І від комітету, будь ласка, голова підкомітету з питань правової політики і правосуддя Ігор Алексєєв. Прошу, пане Ігорю.</p>
<p>&nbsp;</p>
<p>17:36:43</p>
<p>АЛЕКСЄЄВ І.С.</p>
<p>Шановні колеги, доброго дня. Комітет правової політики і правосуддя сьогодні терміново зібрався на засідання і ми розглядали цей законопроект (реєстраційний номер 7277), зареєстрований, поданий народними депутатами Луценко, Помазановим, Геращенко та іншими. Всього 39 народних депутатів підтримують цю ініціативу на даному етапі.</p>
<p>Законопроект своєю метою передбачає посилення відповідальності безвідповідальних батьків та передбачає посилення заходів щодо впливу по сплаті аліментів.</p>
<p>Розглядаючи даний законопроект, члени комітету позитивно оцінюють дану ініціативу і вважають її слушною, яка може суттєво покращити ситуацію щодо ситуації з несплатою аліментів.</p>
<p>Основні тези по змісту даного законопроекту були доповідані автором цього законопроекту.</p>
<p>Хочу наголосити, що всі зауваження Експертного управління, які були висловлені з цього… до цього законопроекту можна буде усунути під час доопрацювання цього законопроекту до другого читання.</p>
<p>Комітет на своєму… рішенням прийняв рекомендувати цей законопроект за основу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Колеги, в нас є шанс долучитися до обговорення. Я прошу записатися на обговорення цього законопроекту.</p>
<p>Поки проходить запис, я прошу включити мікрофон шановному міністру юстиції Павлу Петренку. Прошу, пане міністре, одна хвилина, а запис, будь ласка, прошу вивести потім на екран.</p>
<p>&nbsp;</p>
<p>17:38:34</p>
<p>ПЕТРЕНКО П.Д.</p>
<p>Шановні народні депутати! Шановні колеги! дійсно чужих дітей не буває і це підтверджує той факт, що даний законопроект підписало 40 народних депутатів. Всі лідери фракцій і груп незалежно від того чи вони в опозиції, чи у владі підтримали даний законопроект, який передбачає захист прав дітей. Мова йде про 600 тисяч дітей, які є жертвами економічного насильства з боку їхніх батьків, які про них дбають.</p>
<p>Я вас дуже прошу, сконцентруйтеся і мобілізуйтеся, тому що це не є політичним законопроектом, це навіть не є є юридичним законопроектом, це той закон, який виконує моральний обов'язок суспільства захищати своїх громадян, маленьких громадян, українських громадян, українських дітей. Просимо, змобілізуйтеся, давайте ми підтримуємо цей законопроект, навіть незважаючи на те, що вже кінець робочого дня і всі втомилися. Ви сьогодні зробили величезну справу, ви підтримали закон, який захищає бізнес "маски-шоу – стоп". Підтримайте українських дітей, 600 тисяч українських дітей, вони вам будуть дуже вдячні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, від фракції Ігор Лапін, від фракції "Народного фронту".</p>
<p>&nbsp;</p>
<p>17:39:30</p>
<p>ЛАПІН І.О.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Героям Слава.</p>
<p>&nbsp;</p>
<p>17:39:37</p>
<p>ЛАПІН І.О.</p>
<p>Шановні колеги, давайте ми припинимо брожженіє по цьому залу. Ми завжди говоримо про те, що ми думаємо за Україну, ми завжди згадуємо своїх дідів, прадідів, батьків, але давайте не забувати одне, що ми залишаємо&nbsp; і кому.</p>
<p>Ми залишаємо нашу державу нашим дітям. І для того, щоб їх захистити повинні зараз всі народні депутати відійти від урядової ложі, сісти на свої робочі місця і подумати про наших дітей, про тих, хто сьогодні саме найменш захищені в нашій державі, завдяки в тому числі і нашій безпорадності і нашій бездіяльності.</p>
<p>Тому закликаю всіх депутатів підтримати даний законопроект і проголосувати "за". "Народний фронт" голосує "за". Дякую.</p>
<p>ГОЛОВУЮЧИЙ.&nbsp;Дякуємо за лаконічний і конструктивний виступ.</p>
<p>І, будь ласка, від "Самопомочі" народний депутат Романова.</p>
<p>&nbsp;</p>
<p>17:40:38</p>
<p>РОМАНОВА А.А.</p>
<p>Шановні&nbsp; колеги, я закликаю всю залу об'єднатися над голосуванням за цей дуже потрібний для суспільства законопроект, і наприкінці дня зробити щось корисне для дітей.</p>
<p>І ще раз нагадую, що в Україні 500 тисяч дітей живуть в кризових умовах, кожна третя дитина за межею бідності. Ми маємо проявити відповідальність, цей законопроект достатньо виважений, він вводить також відповідальність того з батьків, хто не сплачує аліменти. І якщо раніше це були якісь адміністративні штрафи, то зараз вводиться поняття соціальних робіт, громадських робіт. Якщо, наприклад, людина не працює і цим закривається, що вона не може нібито сплачувати аліменти, значить треба іти на громадські роботи і відпрацьовувати.</p>
<p>Я дуже прошу всі фракції проголосувати за цей потрібний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.&nbsp;&nbsp;&nbsp;&nbsp;&nbsp;&nbsp;</p>
<p>Будь ласка, від&nbsp; "Блоку Петра Порошенка" Ірина Суслова. Просимо, пані Ірина.</p>
<p>&nbsp;</p>
<p>17:41:50</p>
<p>СУСЛОВА І.М.</p>
<p>Шановні колеги! Фракція&nbsp; "Блок Петра Порошенка"&nbsp; звертається до всіх депутатів в парламенті підтримати законопроект 7277 в першому читанні. Сьогодні кожна п'ята родина в&nbsp; Україні є неповною і, як&nbsp; правило, в більшості випадків&nbsp; в таких родинах діти виховуються без батька. При цьому в нас склалася катастрофічна ситуація зі сплатою аліментів. Багато чоловіків не лише не цікавляться&nbsp; долею своїх дітей, але усіляко ухиляються від виконання своїх безпосередніх обов'язків. В результаті жінка не те, що не може забезпечити дитину найнеобхіднішими речами, адже на неї лягає подвійний тягар: виховання та матеріальне утримання родини. Тому законопроект&nbsp; 7277 допоможе дисциплінувати платників аліментів та дати родинам, які залишились без батька, додаткове джерело фінансування.</p>
<p>Шановна Ірино Володимирівно, я звертаюся до вас як до головуючої, будь ласка, чи можна ще раз закликати наших колег до залу. Шановні народні депутати, будь ласка, звертаюсь до вас, підтримайте даний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую за висловлену позицію.</p>
<p>Будь ласка, від "Опозиційного блоку" з місця народний депутат Долженков.</p>
<p>&nbsp;</p>
<p>17:43:00</p>
<p>ДОЛЖЕНКОВ О.В.<b></b></p>
<p>Дякую. Шановна пані головуюча, шановні народні депутати, громадяни України, фракція "Опозиційний блок" підтримуватиме зазначений законопроект, адже справа захисту прав дітей є одним з напрямків, пріоритетних напрямків держави, діти – це наше майбутнє. Тому звичайно ми, як законодавці, повинні вжити максимальних зусиль щодо удосконалення чинного законодавства України щодо захисту прав дітей. Дійсно, зараз є проблема, певні штучні перепони, які фактично порушують права дитини і внаслідок несплати аліментів, і внаслідок неможливості одного з батьків, з ким знаходиться дитина, перетинати кордон України для виїзду з України. Тому, звичайно, відсутність відповідальності, безкарність породжує таку звичку не виконувати, передбачені чинним законодавством, обов'язки і відповідно запровадження додаткової відповідальності на осіб, які є злісними неплатниками аліментів, відповідно запровадження більш спрощеного порядку процедури перетину державного кордону з метою виїзду одного з батьків та дитини для відпочинку, на лікування тощо є необхідною передумовою та підвалиною для підвищення захисту дітей. Тому звичайно, я думаю, що всі свідомі депутати, всі фракції будуть підтримувати зазначену корисну ініціативу. Ми запрошуємо в незалежності від політичної належності, долучитися до неї і підтримати зазначений законопроект за основу. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, зараз останній виступаючий буде з трибуни Олег Ляшко від Радикальної партії. Просимо з Головою Верховної Ради збиратися до зали, і ми хочемо подякувати автору законопроекту Ірині Луценко, яка виступила з такою важливою і актуальною ініціативою, і всім співавторам з усіх фракцій, які доєдналися. Дуже дякуємо.</p>
<p>Будь ласка,&nbsp; пане Ляшко, вам слово.</p>
<p>&nbsp;</p>
<p>17:45:04</p>
<p>ЛЯШКО О.В.</p>
<p>Олег Ляшко, Радикальна партія. Коли Ірина Луценко підійшла до мене з пропозицією підписати цей законопроект, я підписав його ні секунди не задумуючись.</p>
<p>Мій батько кинув мою матір, коли вона мене народила, моїй мамі не було за що мене виховувати, вона здала мене в дитячий будинок. Я шість років виховувався в дитячому будинку і потім з 1 по 11 клас в школах-інтернах. Таких як я дітей сьогодні, кожна третя сім'я, без батька, батьки народили дитину, потім пішли до іншої, кинули жінку, кинули дитину.&nbsp; Обов'язок держави підтримувати і допомагати цим дітям, допомагати батькам, допомагати матерям. А обов'язок чоловіків, коли вони народили дитину, відповідати за неї.</p>
<p>Тому я закликаю весь парламент проголосувати за цей законопроект, підтримати не повні сім'ї і створювати умови, щоб сім'ї в Україні були повні, щасливі, з нормальною роботою і достойною зарплатою.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p align=center>&nbsp;</p>
<p>17:46:09</p>
<p>ГОЛОВУЮЧИЙ.&nbsp; Дякую, колеги.</p>
<p>Я прошу всіх заходити в зал, прошу займати робочі місця, я бачу, що не всі є в залі. Поки депутати заходять, будь ласка, Кривохатько, одну хвилину від народних депутатів. І прошу, я почекаю, заходьте в зал, будь ласка,&nbsp; займайте робочі місця. Кривохатько, одна хвилина.</p>
<p>Включіть мікрофон Лівохатька, Кривохатька, включіть мікрофон. Давайте з трибуни.</p>
<p>Отже, заходіть, будь ласка,&nbsp; в зал, колеги, запросіть голови фракцій депутатів в зал.</p>
<p>&nbsp;</p>
<p>17:46:59</p>
<p>КРИВОХАТЬКО В.В.</p>
<p>Я вважаю, що цей закон писали аліментщики,&nbsp; розумієте. Тому що наскільки він м'який, людина не платить&nbsp;&nbsp; аліменти, дитина потерпає з голоду, мати не знає, за що його&nbsp; відправити на навчання, купити одежу, а він за це має право тільки&nbsp; не ходити на охоту з рушницею. Розумієте? Або якщо хоче заробити, немає&nbsp; права виїхати за кордон і посилати… Я думаю, що&nbsp; цей закон занадто м'який. За радянських часів аліментщики йшли за грати, і це було нормально, розумієте. Тому&nbsp; що тим самим дитина, яка позбавлена фінансової підтримки змалечку, вона… веде її прямий шлях до злочинності, бандформування і все таке. І тому я вважаю, що цей закон треба&nbsp; суттєво доопрацювати і передбачити навіть&nbsp; кримінальну відповідальність для злісних аліментщиків.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Одна хвилина, міністр юстиції Петренко, і голосуємо.</p>
<p>&nbsp;</p>
<p>17:47:57</p>
<p>ПЕТРЕНКО П.Д.</p>
<p>Шановні друзі! Я хочу подякувати Голові&nbsp; Верховної Ради, Першому віце-спікеру, Ірині Луценко, яка&nbsp; була&nbsp;&nbsp; фактично&nbsp; ідейним автором цього закону і душу вклала для того, щоб ми зібрали і громадськість, і всіх депутатів у залі. Це ще раз повторюю, не політичний законопроект. Це моральний обов'язок суспільства виконати свій обов'язок перед дітьми.&nbsp; А чи цей закон є достатньо жорсткий до другого читання у вас як у депутатів є можливість внести&nbsp; відповідні поправки.</p>
<p>Ми зробили такі&nbsp; механізми, які будуть спонукати батька платити аліменти і не забувати&nbsp; про свою&nbsp; дитину. Немає в тебе грошей, ідеш на суспільно-корисні роботи, допомагаєш громаді, прибираєш вулиці, прибираєш кладовища, а гроші йдуть&nbsp; дитині, про яку ти забув. Тому прошу підтримати цей законопроект за основу, а це спільне авторство всього&nbsp; парламенту.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;</p>
<p>ПЕТРЕНКО П.Д.&nbsp; Всі ці діти вам скажуть дякую.</p>
<p>&nbsp;</p>
<p>ГОЛОВУЮЧИЙ. І ми переходимо&nbsp; до прийняття рішення. І я ставлю на голосування проект Закону про внесення змін до деяких законодавчих&nbsp; актів України щодо посилення захисту права дитини на належне утримання шляхом вдосконалення порядку примусового&nbsp; стягнення заборгованості зі сплати аліментів (№&nbsp; 7277), за пропозицією комітету за основу. Прошу проголосувати, прошу підтримати. Голосуємо, колеги, прошу підтримати. Голосуємо!</p>
<p>&nbsp;</p>
<p>17:49:26</p>
<p>За-236</p>
<p>Рішення прийнято.</p>
<p>Колеги, увага! Увага! Лишайтесь на місцях! Зараз за наполяганням депутатів я ще раз поставлю коротко дві&nbsp; кадрові пропозиції: про повноваження Бабак і Константіновського.</p>
<p>Отже, перша, пропозиція, проект Постанови, який ми вже обговорили, про дострокове припинення повноважень народного депутата Бабак Олени (6375).</p>
<p>Хто підтримує, прошу проголосувати. Голосуємо, колеги, прошу підтримати.</p>
<p>&nbsp;</p>
<p>17:50:11</p>
<p>За-164</p>
<p>І наступна, проект Постанови про припинення повноважень народного депутата України Константіновського 7087 за власною заявою.</p>
<p>Прошу голосувати, прошу підтримати. Голосуємо, колеги, прошу проголосувати.</p>
<p>&nbsp;</p>
<p>17:50:38</p>
<p>За-181</p>
<p>Рішення не прийнято.</p>
<p>І ми переходимо до наступного питання порядку денного. Це є проект Закону про ратифікацію Гарантійної угоди (Проект доступу до довготермінового фінансування) між Україною та Міжнародним банком реконструкції та розвитку (№ 0163). І я прошу підтримати пропозицію розгляду за скороченою процедурою. Прошу проголосувати, прошу підтримати.</p>
<p>&nbsp;</p>
<p>17:51:17</p>
<p>За-163</p>
<p>Рішення прийнято.&nbsp;</p>
<p>Я запрошую до доповіді голову правління Публічного акціонерного товариства "Державний експортно-імпортний банк України" Гриценка Олександра Вікторовича. Будь ласка, пан Олександр. Тільки вас попрошу лаконічно, бо в нас час дуже обмежений.</p>
<p>Я вже повідомляю, що продовжую засідання на 15 хвилин.</p>
<p>&nbsp;</p>
<p>17:51:58</p>
<p>ГРИЦЕНКО&nbsp; О.В.</p>
<p>Шановний Голово, шановні народні депутати України! Маю честь представити на ваш розгляд та просити вашої підтримки у схваленні проекту Закону про ратифікацію Гарантійної угоди (Проект доступу до довготермінового фінансування) між Україною та Міжнародним банком реконструкції та розвитку. В рамках угоди залучаються кредитні ресурси в розмірі 150 мільйонів доларів США терміном на 35 років та з&nbsp; пільговим періодом&nbsp; у 4,5 роки.</p>
<p>Метою проекту є кредитування експортно-орієнтованих підприємств малого та середнього бізнесу. Проект також позитивно позначиться на українській банківській&nbsp;&nbsp;&nbsp;&nbsp;&nbsp; системі, оскільки кредитування буде здійснюватися як безпосередньо "Укрексімбанком", так із залученням інших комерційних банків, які будуть відібрані, відповідно до критеріїв прийнятності, узгоджених зі Світовим банком Такий шлях реалізації проекту дозволить охопити ресурсами більш істотну кількість малихта середніх підприємств у різних регіонах України та у галузях економіки. Проект відповідає національним, регіональним та галузевим пріоритетам розвитку. Зокрема в його основу покладено стратегічні цілі, передбачені стратегією сталого розвитку Україна-2020 та концепцією співробітництва між Україною та Світовим банком. "Укрексімбанк" забезпечить ефективне використання даної позики, базуючись на попередньому успішному досвіді співпраці, кваліфікованих фахівцях та усталених інституційних засадах. Про це також свідчить уже 4 успішно завершених угоди, позики з "Укрексімбанком"… да-да… які отримали найвищі рейтинги Світового банку.</p>
<p>Тому схвалення цієї угоди дозволить залучити до економіки України 150 мільйонів доларів США для довгострокового кредитування малих та середніх підприємств.</p>
<p>Прошу підтримати цей законопроект.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я ще раз прошу лаконічно. Будь ласка, Ганна Гопко. Я прошу лаконічно. Співдоповідь, голова Комітету закордонних справ Гопко Ганна Миколаївна.</p>
<p>&nbsp;</p>
<p>17:53:56</p>
<p>ГОПКО Г.М.</p>
<p>Колеги, я дуже прошу зараз проголосувати комітету рішення підтримати цю ратифікацію. Дуже прошу не записуватись зараз виступати, давайте проголосуємо, бо ще є одна ратифікація про Нідерланди, продовження угоди. Давайте ці дві ратифікації, які ми в середу…</p>
<p>&nbsp;</p>
<p>ГОЛОВУЮЧИЙ. Колеги, дякую.</p>
<p>Я прошу почути заклик панни Ганни. Прошу провести запис:&nbsp; два – за, два – проти. І максимально лаконічно обговорювати. І прошу всіх заходити в зал, не виходити з залу, а заходити.</p>
<p>Від "Блоку Петра Порошенка" Каплін. Включіть мікрофон.</p>
<p>&nbsp;</p>
<p>17:54:32</p>
<p>КАПЛІН С.М.</p>
<p>Сергій Каплін, голова Соціалістичної партії.</p>
<p>До слова сказати, ми, звичайно, будемо підтримувати, але я хотів би, щоб нинішня коаліція фракцій у парламенті виконала своє пряме зобов'язання перед малим і середнім бізнесом і запровадила податкові канікули для малого і середнього бізнесу. Ми маємо всі можливості для того, аби малий і середній бізнес став локомотивом національної економіки, аби підняти зайнятість. Ви обіцяли на виборах, ви на кожних виборах обіцяєте малому і середньому бізнесу покращення умов для діяльності, мікрокредити і податкові канікули. Замість того запроваджуєте нові податки, замість того обкладати їх бандитськими митами, замість того встановлюєте фактично кришування Міністерством внутрішніх справ, іншими силовиками малого і середнього бізнесу.</p>
<p>І наступне. Хочу офіційно заявити, що Соціалістична партія України продовжує свою боротьбу проти узурпації нашої країни з боку Міжнародного валютного фонду. Сьогодні було прийнято ряд важливих законодавчих актів, які відкривають можливості для росту фондового ринку, для росту внутрішнього ринку. І я переконаний, що ми маємо спиратися виключно на наші мотиви, на наші фінансові ресурси і на діалог з малим, середнім, великим бізнесом, щоби дати поштовх для національної економіки. І врешті-решт, як це було зроблено в низці країн, відмовитися від фінансової ганебної голки Міжнародного валютного фонду. І перестати відкликатися на їх диктування тих правил гри на внутрішньому ринку, на зовнішніх ринках, які вони добиваються від нашої країни. Ми маєм бути передусім економічно суверенною країною і відмовитися від будь-яких форм впливу інших урядів і фінансових інститутів з-за кордону.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Народного фронту" Максим Бурбак. Будь ласка.</p>
<p>&nbsp;</p>
<p>17:56:38</p>
<p>БУРБАК М.Ю.</p>
<p>Шановні колеги, давайте будемо говорити коротко. "Народний фронт" – за. Дякую.</p>
<p><b>&nbsp;</b></p>
<p>ГОЛОВУЮЧИЙ. Дякую за тверду позицію. Від Радикальної партії Віктор Галасюк, будь ласка.</p>
<p>&nbsp;</p>
<p>17:56:56</p>
<p>ГАЛАСЮК В.В.</p>
<p>Шановний Андрію Володимировичу, шановні колеги! Проект розвитку експорту було започатковано в 97 році. Станом на 15 рік його було призупинено. За цей час освоїли 300 мільйонів доларів коштів. Куди пішли ці кошти переважно? Перше, АПК. Це аграрний комплекс. Також виробництво цементу, пластику. Галузі ж високою доданою вартістю, в тому числі машинобудування залишились поза межами тієї програми.</p>
<p>Що сьогодні нам пропонують? Сьогодні нам пропонують продовжити те саме, продовжувати годувати сировинний сектор економіки. Щоб в тому числі аграрії, інші сировинні підприємства могли отримати доступ до дешевих довгих кредитних ресурсів на однакових умовах з високотехнологічними виробниками. А тепер вгадайте з одного разу, хто буде вигравати в цій конкуренції? Знову кошти підуть на "аграрку".</p>
<p>Тому єдиний правильний шлях, це обмежити можливість доступу до цих кредитних ресурсів підприємствам, які займаються сировиною. Тобто це має розповсюджуватись тільки на машинобудування, літакобудування, кораблебудування, приладобудування і так далі, і так далі. Це ж просто, як білий день.</p>
<p>Візьміть інший закон, який ми з вами прийняли в цьому залі, про експортно-кредитне агентство. Так як раз він передбачає підтримку тільки високотехнологічних галузей промисловості.</p>
<p>Більш того, я цитую документ Світового банку від 5 липня 2006 року, послухайте, будь ласка, уважно. "Уряд та Ексімбанк наполягають на важливості створення українського агентства з кредитування і гарантування експорту". Ми з вами в цьому залі прийняли Закон про Українське експортно-кредитне агентство, який передбачає можливість підтримки тільки готової продукції з високою доданою вартістю. Жодної сировини.</p>
<p>Тому ми наполягаємо повернути цей документ, зараз його не ратифікувати, зобов'язати уряд або спрямувати ці кошти тільки на виробничий сектор економіки або напряму через Ексімбанк, або через Експертно-кредитне агентство неважливо. Але тільки на реальне виробництво з високою доданою вартістю, а не на все попало і в тому числі сировину те, що…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Зараз буде заключний виступ. А, "Самопоміч" ще не…&nbsp; Добре. Потім буде "Самопоміч". І прошу народних депутатів…</p>
<p>Будь ласка, прошу усіх запросити в зал, через 3-4 хвилини ми перейдемо до прийняття рішення. Я нагадую, що я продовжив засідання на 15 хвилин. Будь ласка, Долженков Олександр Валерійович.</p>
<p>&nbsp;</p>
<p>17:59:29</p>
<p>ДОЛЖЕНКОВ О.В.</p>
<p>Шановні громадяни України! Шановні колеги! Вказаний законопроект спрямований на збільшення гарантованого державою боргу. В чому його суть? Виділити за рахунок фондів Міжнародного банку реконструкцій та розвитку через "Укрексімбанк" для нібито суб'єктів підприємницької діяльності&nbsp; малого та середнього бізнесу, кредитний ресурс у розмірі 150 мільйонів доларів. Деяким може і пощастить, деякі можуть ці довготривалі, довгі фінансові кредити отримають. Але, чи буде це панацеєю для&nbsp; держави, для економічного розвитку? Звичайно, ні.</p>
<p>Ви тільки вдумайтесь, з 2014 року з 70 мільярдів доларів до 77 мільярдів доларів збільшився зовнішній&nbsp; і внутрішній&nbsp; державний борг та гарантований державою борг. Цим законопроектом про Держбюджет на 2018 рік пропонують встановити граничний рівень заборгованості в 100 мільярдів доларів, ми вже йдемо до 100 відсотків ВВП, зараз ВВП – 93 мільярди. Це фактично банкрутство, шановні колеги.</p>
<p>Що необхідно зробити для реальної підтримки малого та середнього бізнесу? Зниження рівня податкового навантаження, зниження рівня фіскального тиску на бізнес і не потрібно будуть відповідні кошти. З іншого боку, якщо все ж таки фінансування потрібне, ви подивіться Закон України про Держбюджет, плюс 11 мільярдів на фіскальні органи, силові структури, Президент України, Адміністрація Президента, Апарат Верховної Ради, Секретаріат Кабінету Міністрів –&nbsp; ось вам ресурс для фінансування відповідних проектів інвестиційних малого і середнього бізнесу. Ми не будемо підтримувати чергове збільшення державного боргу і так з майже збанкрутілої держави. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Тепер, дійсно, заключний виступ. Прошу заходити в зал, не виходити, а заходити в зал, через хвилину відбудеться голосування. Будь ласка, Олена Сотник, одна хвилина, і голосуємо, колеги.</p>
<p>Прошу запросити усіх депутатів в зал.</p>
<p>&nbsp;</p>
<p>18:01:43</p>
<p>СОТНИК О.С.</p>
<p>Дякую. Фракція "Самопоміч" підтримує даний законопроект, але ми хочемо звернути вашу увагу. Так, з одного боку, ми отримаємо фінансування, яке дає можливість довгострокового кредитування нашого на сьогоднішній день малого, середнього бізнесу і експортоорієнтованих секторів. Дійсно, це є необхідним, в тому числі з тієї точки зору, що насправді кредитні ресурси сьогодні є ненормально дорогі для бізнесу і відповідно унеможливлюють його розвиток. Але попередні 140 мільйонів доларів були розкрадені, ці 140 мільйонів доларів, які надавалися Банком реконструкції та розвитку. Є відповідне кримінальне провадження в Генеральній прокуратурі. Є факти того, що ці гроші були фактично в більшості передані на афільовані структури, в результаті місцева інфраструктура, яка мала бути побудована на ці 140 мільйонів, побудована не була. А відповідно окремі люди на цьому збагатилися. Так от, я вважаю, що, беручи нові кредити, за які ми…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; 30 секунд.</p>
<p>&nbsp;</p>
<p>СОТНИК О.С. Дякую.</p>
<p>Беручи нові кредити, коли ми ще не розрахувалися за попередні, які фактично були розкрадені, а ми тепер і люди, ті, хто платять податки, будуть за них ще наступні 17 років сплачувати відсотки. Ми маємо дати чітку відповідь, куди ці гроші поділися і хто за це буде відповідати. І тільки після цього ми можемо говорити про якісь наступні можливості отримання кредитів. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам, шановні колеги.</p>
<p>Я хочу вам повідомити, що підійшли лідери фракцій, попросили продовження обговорення даного законопроекту. Але давайте я поставлю зараз на рейтинг. Я проведу рейтингове голосування, я прошу всіх зайти в зал і зайняти робочі місця. Я прошу всіх зайти в зал зайняти робочі місця. Я проводжу рейтингове голосування на предмет підтримки проекту Закону про ратифікацію Гарантійної угоди між Україною та&nbsp; Міжнародним банком (№ 0163).</p>
<p>Я прошу проголосувати і прошу взяти участь в рейтинговому голосуванні. Про<a name=Temp></a>шу підтримати, колеги, наші міжнародні зобов'язання. Прошу проголосувати, прошу підтримати. Це&nbsp; рейтингове. Прошу підтримати.</p>
<p>&nbsp;</p>
<p>18:04:25</p>
<p>За – 192</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Дійсно, є ще потреба обговорювати.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; І тому, поскільки час для ведення засідання вичерпаний, я оголошую, що продовження обговорення даного проекту Закону буде продовжено на наступному пленарному тижні. Ми почнемо вівторок наступного пленарного тижня, власне, з розгляду цього законопроекту.&nbsp;</p>
<p>На цьому, колеги, я хочу вам повідомити, що в нас був дуже насичений і результативний день, ми прийняли величезну кількість реформаторських прогресивних законів. Але зараз я змушений оголосити вечірнє засідання Верховної Ради&nbsp; України закритим. Завтра о 10-й годині я запрошую усіх в зал для продовження нашої роботи.&nbsp;</p>
<p>Дякую, колеги, до побачення.</p>
<p>&nbsp;</p>
<p>&nbsp;</p>

