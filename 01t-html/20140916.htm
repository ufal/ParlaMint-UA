Стенограма пленарного засідання
16 вересня 2014

<p align=center>ЗАСІДАННЯ ТРЕТЄ</p>
<p align=center>Сесійний зал Верховної Ради України</p>
<p align=center>16 вересня 2014 року, 10 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p><b>&nbsp;</b></p>
<p>ГОЛОВУЮЧИЙ. Доброго дня, шановні народні депутати! Прошу сідати на свої робочі місця, підготуватися до голосування. За традицією, поки депутати сідають, хочу вас проінформувати, що сьогодні день народження народного депутата Фурсіна Івана Геннадійовича. Прошу його привітати. <i>(Оплески)</i></p>
<p>Будь ласка, увімкніть систему "Рада". Прошу зареєструватись.</p>
<p>В залі зареєструвалося 336 народних депутатів. Ранкове засідання Верховної Ради оголошую відкритим.</p>
<p>Шановні колеги! У нас сьогодні повинна відбутись історична подія у Верховній Раді: о 12.30 ми з вами розпочнемо розгляд стратегічного для нашої країни питання – питання ратифікації Угоди про асоціацію з Європейським Союзом. Ми з вами будемо працювати в прямому ефірі основних телеканалів України.</p>
<p>О 13 годині у нас буде пряме включення з Європейським парламентом, разом з яким синхронно ми плануємо ратифікувати Угоду.</p>
<p>Але першу частину нашого засідання за домовленістю, яка відбулась в Адміністрації Президента, де разом із Президентом засідали керівники депутатських груп і фракцій, ми повинні розглянути питання, які несуть дуже важливе навантаження, – питання обороноздатності нашої країни, питання захисту нашої країни, питання, від яких залежить подальший розвиток подій на Сході України.</p>
<p>Саме для того, щоби відбулося об'єктивне інформування Генерального штабу Збройних Сил України, Президента України, який також має бажання прийняти участь у розгляді цих питань, вноситься пропозиція відповідно до статті 84 Конституції та статті 4 Закону про Регламент України, пропозиція щодо проведення цієї частини ранкового засідання в закритому пленарному режимі.&nbsp; <i>(Шум у залі)</i> Колеги, я ще раз хочу сказати, це позиція, яка була узгоджена вчора на засіданні керівників фракцій. Питання, які буде доповідати керівник Генерального штабу, питання, які буде доповідати Президент України Петро Порошенко.</p>
<p><i>(Шум у залі)</i></p>
<p>Тому, шановні колеги, давайте ми хором співати не будемо, а є пропозиція підтримати пропозицію відповідно&nbsp; щодо проведення з 10-ї до 12.30 закритого пленарного засідання Верховної Ради&nbsp; України.</p>
<p>Прошу, шановні колеги, визначитися шляхом голосування. Прошу голосувати.</p>
<p>За-121</p>
<p>Рішення не прийнято.</p>
<p>По фракціях, будь ласка. "Батьківщина" – 14, Партія регіонів – 33, "УДАР" – 29, "Економічний розвиток" – 28, "За мир та стабільність" – 1, "Суверенна європейська Україна" – 4, "Свобода" – 0, позафракційні – 12.</p>
<p>Шановні колеги, у зв'язку з тим, що нам треба визначитися з керівниками фракцій щодо доцільності доповіді керівника Генерального штабу, яка планувалася в закритому режимі,&nbsp; я оголошую 15 хвилин перерву і запрошую керівників депутатських груп і фракцій до себе в кабінет.</p>
<p align=center>&nbsp;</p>
<p align=center>ПІСЛЯ ПЕРЕРВИ&nbsp;&nbsp;&nbsp;&nbsp;&nbsp;&nbsp;</p>
<p><b>&nbsp;</b></p>
<p>ГОЛОВУЮЧИЙ. Прошу сідати на свої робочі місця.</p>
<p>Верховна Рада продовжує свою роботу. У нас дуже відповідальні рішення і я прошу секретаріат зробити декілька оголошень, щоб всі народні депутати зайшли до залу і підготувалися до голосування.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Не чую, Олександр Рафкатович.</p>
<p>Шановні колеги,&nbsp; прошу, щоб&nbsp; потім не було зауважень, що не добігли, не встигли&nbsp; натиснути на кнопку. Прошу, прошу.</p>
<p>Колеги, займайте, займайте місця. <i>(Шум у залі)</i></p>
<p>Шановні колеги,&nbsp; я прошу фракцію "Суверенна європейська Україна"&nbsp; запросити до залу пана Єремеєва, вони зараз (я знаю) проводять зустріч з Президентом. Будь ласка,&nbsp; зверніться,&nbsp; будь ласка, до цієї фракції, бо нам&nbsp; кожен голос зараз важливий. Ні, не треба нажимати, треба, щоб кожний голосував за себе.&nbsp; Я прошу працівників секретаріату,&nbsp; запросіть, будь ласка, фракцію Єремеєва до залу. Руслан Петрович, попрацюйте,&nbsp; що потім вони&nbsp; договорять з Президентом після завершення роботи&nbsp; Верховної Ради.</p>
<p>Шановні колеги, поки збираються депутати, я інформую вас щодо процедури розгляду питання о 12.30.</p>
<p>Вона буде трошки нестандартна, тому що ми працювати будемо в обмеженому часом форматі. Саме тому 3 хвилини – виступить міністр закордонних справ, проінформує про Угоду, яку ми повинні ратифікувати, і потім по 2 хвилини виступає голова комітету і керівники депутатських груп і фракцій. Після цього буде можливість, я сподіваюсь, до 3 хвилин виступити Прем'єр-міністру і пряме буде включення з&nbsp; Європейським парламентом, де до нас звернеться пан Шульц. До Європейського парламенту звернеться Президент України Петро Порошенко. І десь о 13:06-13:08 ми змушені будемо синхронно, зобов'язані будемо синхронно проголосувати.</p>
<p>Тому, шановні колеги, прохання величезне, як тільки у нас починається режим розгляду питання щодо ратифікації, щоб ми зайвий не робили наголос на тому, що хтось не виступив або хтось щось хоче додатково сказати. Я не зможу надавати слово, тому прошу, щоб ми чемно себе поводили, ефективно працюючи. Будь ласка, секретаріат може мені сказати щось по фракції Єремеєва? Ну, весь парламент чекає, ну, це неправильно, мабуть. Зараз, зараз вони на підході. <i>(Шум у залі)</i></p>
<p>Шановні колеги, я дуже прошу, ну, дійсно дуже серйозні питання. Одна хвилина – добре. Ми чекаємо не тільки на них, ми чекаємо і на Президента, який особисто хотів виступити у випадку, коли ми зможемо забезпечити режим обговорення питання щодо проведення антитерористичної операції для того, щоб міг виступити і Президент, і начальник Генерального штабу.</p>
<p>&nbsp;</p>
<p>ГОЛОС ІЗ ЗАЛУ. Голосуємо!</p>
<p>&nbsp;</p>
<p>ГОЛОВУЮЧИЙ. Зараз будемо голосувати, шановні колеги. Поки розімніть праву руку, щоб потім не було проблем з натисканням на кнопку правильну. Тому… ми чекаємо Єремеєва, в першу чергу, з його фракцією, розумієте? <i>(Шум у залі)</i></p>
<p>&nbsp;Колеги, дуже прошу… я ще раз хочу сказати, я вже запросив їх до залу. Сказали, що вже піднімаються.. <i>(Шум у залі) </i>Зараз всіх запросимо. Колеги, заспокойтесь, будь ласка! Заспокойтесь.&nbsp;&nbsp;&nbsp;</p>
<p>Як тільки ми почнемо, я попрошу, щоби Віталій Володимирович сів… на трибуну… <i>&nbsp;(Оплески) </i></p>
<p>&nbsp;Так, шановні колеги, я бачу, заходять наші народні депутати, яких ми наполегливо очікували. Прошу, шановні колеги, трошки оперативніше заходьте до залу. Оперативніше! Тому що всі чекають на вас.</p>
<p>Шановні колеги, сідайте, будь ласка,&nbsp; на свої робочі місця. Я інформую вас про те, як відбувалась Погоджувальна рада. Під час проведення Погоджувальної ради участь в нашій роботі брав і Президент України Петро Олексійович Порошенко. Ми&nbsp;&nbsp; дуже активно… я б навіть сказав, імпульсивно обговорювали проблеми. Проблеми ми обговорювали проведення антитерористичної операції, проблеми і перспективи&nbsp; мирного врегулювання конфлікту, керівники фракцій обмінялись своїми позиціями. І ми вийшли, шановні колеги, на те, щоб дати можливість все ж таки начальнику Генерального штаба Збройних Сил України Муженку Віктору Миколайовичу, Президенту України дати можливість їм звернутися до Верховної Ради, проінформувати Верховну Раду про&nbsp; об'єктивну ситуацію, яка склалася на Сході нашої країни, яка склалась в україно-російських стосунках. І звертається і Президент, і Верховний Головнокомандувач з тим, щоб об'єктивна розмова відбувалась в закритому режимі.</p>
<p>Тому, шановні колеги, відповідно до Погоджувальної ради, я ще раз вношу пропозицію про розгляд внесених Президентом питань та проведення частини нашого пленарного засідання, тобто до 12 години… скажімо так, до початку розгляду ратифікації європейської&nbsp; інтеграції в закритому режимі.&nbsp;</p>
<p>Прошу, шановні колеги, я прошу всіх депутатів сісти на свої робочі місця. Андрій Володимирович, я прошу сісти на свої робочі місця. І прошу, шановні колеги, зараз підтримати пропозицію щодо проведення частини нашої пленарної роботи в закритому режимі до початку розгляду ратифікації Угоди про асоціацію. Прошу.</p>
<p>Прошу, шановні колеги, підтримати пропозицію, яка обговорювалась на Погоджувальній раді шляхом голосування. Прошу підтримати проведення пленарного режиму в закритому режимі. Будь ласка.</p>
<p>&nbsp;</p>
<p>За – 265.</p>
<p>Рішення прийнято.&nbsp; Дякую.</p>
<p>По фракціях, будь ласка. "Батьківщина" – 32,&nbsp; Партія регіонів – 60, 37 – "УДАР", 37 – "Економічний розвиток", "За мир та стабільність" – 32, ""Суверенна європейська Україна" – 25, "Свобода" – 0, позафракційні – 42.</p>
<p>&nbsp;</p>
<p>&nbsp;</p>
<p align=center><i>(Закрита частина засідання)</i></p>
<p>&nbsp;</p>
<p align=center>ПІСЛЯ ПЕРЕРВИ</p>
<p>&nbsp;</p>
<p>ГОЛОВУЮЧИЙ. Колеги, прошу запросити всіх народних депутатів до сесійної зали. Я прошу секретаріат запросити&nbsp; Прем'єр-міністра, Президента України, членів уряду. Прошу,&nbsp; шановні колеги, сідати на свої робочі місця, прошу підготуватися до роботи.&nbsp; Шановні колеги, прошу, шановні колеги, сідати.</p>
<p>Шановні народні депутати, шановні гості, представники засобів масової інформації! Ми продовжуємо роботу Верховної Ради і зараз, як мені надали інформацію,&nbsp; в прямому режимі нас можуть подивитись громадяни&nbsp; України завдяки не тільки телеканалу "Рада", але і нашому основному телеканалу&nbsp; УТ-1. Шановні колеги, прошу заспокоїтись, прошу сідати на свої робочі місця. Без перебільшення наголошую, що зараз ми почнемо непростий розгляд питання – це фактично історична подія.</p>
<p>Прошу, шановні народні депутати, сідати, заспокоїтись. Запросіть, будь ласка, до залу Президента України і Прем'єр-міністра України.</p>
<p>Шановні колеги, Президент України Петро Порошенко <i>(Оплески)</i>, Прем'єр-міністр України Арсеній Яценюк<i> (Оплески). </i></p>
<p>Члени уряду, шановні народні депутати, дорогі громадяни України, зараз питання, яке ми будемо розглядати, без будь-яких перебільшень, змінить історію України. Україна та її народ заслужили, в тому числі і кров'ю людей, зокрема, на барикадах Революції гідності, на українських майданах мирного життя у спільному європейському домі. Вперше в історії нашого континенту мільйони людей повстали на боротьбу з готовністю пожертвувати саме життя за мрію європейської єдності, за право жити у європейській спільноті, що проголошує головними цінностями: особистість, верховенство права, демократію, мир та стабільність. Саме це право українці, зі зброєю в руках, захищають від кремлівських агресорів на Сході країни. Унікальну можливість втілити це право в життя, надає Угода про асоціацію між Україною та Європейським Союзом. Її ратифікація це перший вагомий крок до всебічного реформування країни за європейськими стандартами та цінностями.</p>
<p>Сьогодні ми одночасно з Європейським парламентом, проголосуємо за ратифікацію Угоди про асоціацію між Україною та Європейським Союзом. Певен, що Верховна Рада України, як єдиний орган законодавчої влади, що втілює волю своїх виборців, переважною більшістю голосів ратифікує цю історичну угоду. Саме таким чином Україна як європейська держава, що поділяє спільні цінності демократії та верховенства права, підкреслює свій суверенний вибір на користь майбутнього членства в Європейському Союзі. Заяву Верховної Ради України щодо наміру вступу до Європейського Союзу пропоную проголосувати одразу після ратифікації Угоди про асоціацію. Сьогодні від нашої волі залежить вибір України щодо європейського майбутнього. Це вибір рішучий і остаточний, і звернути з цього шляху нашу країну не змусить ніхто.</p>
<p>Шановні колеги! Я запрошую на парламентську трибуну міністра закордонних&nbsp; справ України Клімкіна Павла Анатолійовича. Будь ласка.</p>
<p>&nbsp;</p>
<p>КЛІМКІН А.П.</p>
<p>Вельмишановний пане Президенте! Шановний пане Голово! Шановні народні депутати! Шановні пані та панове! Пропоную на ваш розгляд законопроект про ратифікацію Угоди про асоціацію між Україною та Європейським Союзом. Ще ніколи, ні у новітній історії України, ні в історії Євросоюзу, не було документу про асоціацію сплаченого такою дорогою ціною. І документу, який би мав настільки глибокий вплив на подальший розвиток всієї Європи.</p>
<p>Сьогодні українська нація робить крок вперед. Я мав честь, саме честь, супроводжувати цей документ від перших експертних переговорів і хочу подякувати всім&nbsp; політикам, дипломатам та експертам, абсолютно всім, хто вклав в цей документ частину своєї праці, врешті-решт, частину себе.</p>
<p>Угода є моделлю реформ, які потрібні Україні і здійснення яких буде разом з Європейським Союзом. Це будуть реформи за європейським змістом, за європейською ментальністю і за європейською моделлю, у світлі принесених за Угоду жертв це більше ніж текст – це життєвий план для всіх поколінь українців, які&nbsp; вірять в цю державу і які вірять в майбутнє України як члена Європейського Союзу. Тому Європа для України – це рух вперед, це наш рух до майбутнього.</p>
<p>Пострадянський простір &nbsp;залишився позаду, він частина нашого минулого, а Європа – це наше майбутнє. Майбутнє цінностей, за які ми готові боротися, суспільство&nbsp; рівних можливостей, справедлива політична та правова система і спрямована в майбутнє економіка. Цю Угоду всім нам дав український народ як свій мандат і вираження свої прагнень в найкраще.</p>
<p>Прошу підтримати цю Угоду. Слава Україні! (<i>Оплески</i>)</p>
<p>&nbsp;</p>
<p>ГОЛОВУЮЧИЙ. Шановні колеги, слово надається голові Комітету Верховної Ради з питань європейської інтеграції Григорію Немирі. І я прошу поки Григорій іде до парламентської трибуни, записатися від фракцій на виступи.</p>
<p>Будь ласка, включіть систему "Рада" проведіть запис.</p>
<p>Будь ласка, Григорій Михайлович.</p>
<p>&nbsp;</p>
<p>12:39:46</p>
<p>НЕМИРЯ Г.М.</p>
<p>Шановні колеги! Сьогодні вранці Комітет з питань європейської інтеграції розглянув питання Закону про&nbsp; ратифікацію Угоди про асоціацію. І одноголосно прийняв рішення рекомендувати Верховній Раді, парламенту&nbsp; України, прийняти цей закон в цілому. &nbsp;</p>
<p>Хотів би зазначити, що, приймаючи сьогодні це&nbsp; рішення, – я впевнений, що ми приймемо це відповідальне рішення, – варто утриматись від надмірної помпи, від надмірного вихваляння і від надмірних речей, які, на мою думку, були б умістні і цілком доцільні, якщо б у нас був мир в Україні. На жаль, у нас йде війна. І, якщо ми хочемо, щоб ця Угода не стала ще однією історично втраченою можливістю, а реально послугувала не просто інструментом наближення України до Європейського Союзу, а кроком до майбутнього членства, то ми маємо говорити речі і називати їх своїми іменами. Якщо ця угода є&nbsp; цивілізаційним вибором України, а я переконаний, що&nbsp; вона є таким цивілізаційним&nbsp; вибором, то важливо вже з самого початку до такого вибору ставитися відповідально.&nbsp;&nbsp;&nbsp;&nbsp;</p>
<p>Що мається на увазі? Мається на увазі, що ми, враховуючи ситуацію, в якій знаходиться Україна, проти якої ведеться війна, не можемо, не маємо право дозволити іншій країні, зокрема Росії, мати право вето на наш цивілізаційний вибір у будь-якій формі це б не виглядало. Саме тому, ратифікуючи сьогодні синхронно з Європейським парламентом цю Угоду, саме тому, знаючи, що вже 5 країн – членів Європейського Союзу ратифікували її, а також свою угоду ратифікувала Грузія і Молдова, ми маємо усвідомлювати власну відповідальність. Не можна ставити на паузу цивілізаційний вибір, не можна цивілі....</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Так, будь ласка, шановні колеги, я нагадаю, дуже жорсткий регламент у нас, тому що ми працюємо в прямому ефірі.</p>
<p>Прошу, зараз слово надається голові фракції "Свобода" Олегу Тягнибоку. І прошу всіх інших колег підтягуватися до трибуни, хто буде наступний виступати, щоб ми втрачали час, щоб всі встигли виступити.</p>
<p>&nbsp;</p>
<p>12:42:17</p>
<p>ТЯГНИБОК О.Я.</p>
<p>Олег Тягнибок, фракція Всеукраїнського об'єднання "Свобода".</p>
<p>Шановне товариство, брати і сестри, українці! Сьогодні український парламент наблизився до ухвалення історичного рішення, яке формалізує цивілізаційний європейський вибір українського народу та визначає вектор&nbsp; розвитку України на майбутнє десятиліття. Це воля українського народу, підтверджена Революцією гідності, героїзмом Небесної сотні та наших військовиків-героїв, які протистоять московській агресії на Донбасі.</p>
<p>&nbsp;З моменту підписання угоди "Свобода" підтримувала її якнайшвидшу ратифікацію парламентом, розуміючи, що відкладення цього рішення на руку виключно імперській Москві, яка робить все для того, щоб заблокувати українську євроінтеграцію. Ми були, є&nbsp; і категорично проти проведення будь-яких консультацій щодо Угоди про асоціацію з Москвою, тим більше в час, коли Путін здійснює пряму військову агресію проти нашої держави і вбиває наших громадян.</p>
<p>Ратифікація Угоди про асоціацію України з Євросоюзом – це важливий крок до остаточного звільнення України з економічних та політичних пут Москви, до знищення корупції та ефективного державного управління, до ліквідації монополій та конкурентної економіки, конкурентоздатності українських виробників, до модернізації усіх сфер життя держави і суспільства, до підвищення якості життя українців до європейських стандартів, до безвізового режиму для українців у подорожах у країни ЄС. Запровадження цієї угоди вже в короткій перспективі сприятиме притоку прямих іноземних інвестицій в українську економіку, передбачає адаптацію Україною європейського регуляторного законодавства в різних галузях економіки та суспільних відносин.</p>
<p>Завдання України – вийти на такий рівень розвитку, куди подальший рух у напрямі членства в Євросоюз перетвориться з далекосяжної перспективи та питання політичної доцільності.</p>
<p>Ми, українці, - європейська нація. І ми обов'язково переможемо! Слава Україні!</p>
<p>&nbsp;</p>
<p>ГОЛОВУЮЧИЙ. Від депутатської групи "Економічний розвиток" Анатолій Кінах, будь ласка. Я просив, шановні колеги, підтягуйтесь на перший ряд, щоб зразу могли виступати.</p>
<p>&nbsp;</p>
<p>12:44:33</p>
<p>КІНАХ А.К.</p>
<p>Шановні народні депутати! Шановні співвітчизники! Сьогодні в українському парламенті, без перебільшення, історична подія. Я дуже добре згадую той день, коли в цьому залі ми стверджували статус незалежної держави Україна. І сьогодні ми маємо шанс зробити крок, щоб наповнити суверенітет України, незалежність України реальним змістом: зміцненням європейських міжнародних стандартів на українській землі, верховенства права, якості життя громадян, рівноправної конкуренції, свободи слова. Але ратифікація Угоди про асоціацію України в Європейський Союз – це не повинно бути очікуванням чуда. Це ознака і нашої відповідальності, що у нас попереду дуже відповідальне, в тому числі перед майбутніми поколіннями, українське домашнє завдання. Це наша воля, наш розум, наші ресурси, які повинні бути спрямовані на те, щоб Україна незворотньо розвивалася як потужна конкурентоздатна європейська держава, яка спроможна сучасними методами по всьому периметру, спираючись на підтримку своїх міжнародних партнерів, захищати свої національні, економічні і політичні інтереси.</p>
<p>Ми очікуємо прийняття в стислі терміни Національної програми адаптації України, нашого&nbsp; права, економіки&nbsp; до умов Угоди про асоціацію з Європейським Союзом, включаючи умови вільної торгівлі. І це може бути досягнуто тільки на основі сконсолідованої дії гілок влади,&nbsp; виходячи з того, що це наш стратегічний національний пріоритет. Об'єднання "Економічний розвиток" підтримує ратифікацію Угоди "Україна-ЄС" і закликає об'єднати всіх навколо національних інтересів.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від депутатської групи "За мир та стабільність" Опанащенко. Я просив, шановні колеги, підходьте, будь ласка,&nbsp; до трибуни.</p>
<p>&nbsp;</p>
<p>12:46:57</p>
<p>ОПАНАЩЕНКО М.В.</p>
<p>Шановні колеги! Сьогодні, дійсно, дуже важливий день для нашої&nbsp; України. Усі ми об'єдналися навколо ідеї щодо євроінтеграції, і саме зараз, сьогодні ми мусимо проголосувати та підтримати весь той важкий труд, який був зроблений для цього.</p>
<p>Усі сподівання наших громадян також націлені саме на євроінтеграцію. Це та політика, яка ставить людину понад усе у державі. Це політика, де немає корупції. Це політика високих стандартів в якості саме життя наших&nbsp; українських громадян.</p>
<p>Але ж хочу також подякувати парламенту за те, що було проголосовано раніше. Тому що про яку євроінтеграцію можна казати, якщо не буде миру в нашій країні. Тому ті рішення, які&nbsp; були прийняті, це дуже важливі рішення і для нашої країни. Саме Україна прагне миру. І ми, політики,&nbsp; повинні так як&nbsp; наші солдати на передовій боронять зі зброєю в руках, ми повинні докладати&nbsp; усіх своїх професійних знань, щоби відстоювати саме дипломатичною зброєю, шляхом домовленостей. А ті, хто були проти, на жаль,&nbsp;&nbsp; можуть іти і доповісти своїм виборцям, що вони не здатні як політики&nbsp; вести політику миру та дипломатії. Тому я закликаю підтримати цю надзвичайно важливу Угоду і надати &nbsp;нашій молоді, нашим дітям перспективу жити у європейській країні з високими стандартами якості життя та європейськими цінностями. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Від фракції "УДАР" народний депутат Геращенко.</p>
<p>&nbsp;</p>
<p>12:48:53</p>
<p>ГЕРАЩЕНКО І.В.</p>
<p>Шановні колеги! Нам з вами випала дійсно велика честь і історична місія ратифікувати сьогодні Угоду про асоціацію, над якою багато українських дипломатів, політиків, урядовців працювали шість драматичних років. Надзвичайно важкою ціною, коли Україну тягли в абсолютно інший бік, нам вдалося вистояти. Я думаю, що буде правильно, коли сьогодні ми потім хвилиною мовчання згадаємо пам'ять всіх тих, хто насправді заплатив своїм життям за те, щоб ми з вами могли сьогодні ратифікувати Угоду про асоціацію. Але перед нами стоїть надзвичайно велике завдання: перше – це прийняти національний план імплементації цієї Угоди.</p>
<p>Друге. Пам'ятати про те, що після нашого голосування жодної літери, жодного пункта там не можна змінити. А це означає, що вона вступить в дію з 1 листопада 2014 року і тут не можна спекулювати.</p>
<p>Друге, що наші товари вже виходять на європейські ринки без мита і за останній рік експорт українських товарів до країн ЄС виріс на 15 відсотків.</p>
<p>Третє. Європейська сторона пішла на безпрецедентний крок і вони будуть сплачувати, європеські виробники, мито за свої товари. Ці гроші, а це 300–500 (за різними оцінками) мільйонів євро щомісяця підуть на оборону нашої армії, на посилення нашої боєздатності. Час грає на Україну. Важливо тільки, чи зможемо ми з вами правильно скористатися цим часом: провести відповідні реформи, боротися з корупцією і головне – провести такі чесні вибори, щоб в наступному парламенті не було жодного представника п'ятої колони, а тільки проєвропейські сили, які зможуть за 10 років привести Україну до повноправного членства в Європейському Союзі.</p>
<p>І останнє. Хоча безвізовий режим не є частиною цієї Угоди, маємо докласти все для того, щоб українські громадяни отримали безвізовий режим якомога швидше, щоби кордони між нами та Європейським Союзом впали.</p>
<p>&nbsp;Слава Україні і йдемо до Європейського Союзу разом! Дякую.</p>
<p>&nbsp;</p>
<p>ГОЛОВУЮЧИЙ. Дякую. Народний депутат Мошенський, будь ласка. Передає слово народному депутату Єремеєву.</p>
<p>&nbsp;</p>
<p>12:51:07</p>
<p>ЄРЕМЕЄВ І.М.</p>
<p>Шановний пане Президенте! Голово! Народні депутати! Шановний українськи народе! 23 роки тому Україна отримала незалежність, але 23 роки тому ми не прийняли рішення, що наш курс – Європа. 23 роки підряд ми тягнемо за собою пуповину Радянського Союзу. І врешті-решт, коли сьогодні український народ сказав, що наш вибір – Європа, ми отримали війну, ми отримали Майдан. Але Майдан вистояв і молоді люди, які народились за 23 роки в незалежній Україні, доказали, що ми – європейська країна.</p>
<p>Ми сьогодні приймаємо з вами історичне рішення. Багато, тисячі наших молодих людей, які захищають сьогодні Україну від агресора, не побачать цього рішення, але вони віддали своє життя заради того, щоб молоді люди, щоб діти, які сьогодні навчаються в школі, могли жити в іншій країні.</p>
<p>Ми сьогодні приймаємо багато важких рішень, але ми це робимо заради дітей, щоб вони могли навчатись в правильних вузах, щоб вони могли бачити правильні суди. Сьогодні це перший крок, крок який визначає нашу траєкторію, куди буде рухатися країна. І я сьогодні, в першу чергу, звертаюсь до керівників держави: до пана Президента, до Голови Верховної Ради, до Прем'єр-міністра, до народних депутатів і кандидатів в народні депутати,&nbsp; не підведіть тих людей, які захищали Майдан, не підведіть тих людей, які сьогодні віддають життя. Ми повинні зробити все, щоб Україна раз і назавжди стала європейською Україною. Слава Україні!</p>
<p>&nbsp;</p>
<p>ГОЛОВУЮЧИЙ. Народний депутат Томенко, "Батьківщина".</p>
<p>&nbsp;</p>
<p>12:52:57</p>
<p>ТОМЕНКО М.В.<a name=Temp></a></p>
<p>Ніколай, тут непростий період. Коли в нас була дискусія, що нам робити з підписанням асоціації про Угоду, я з цієї трибуни говорив про те, що в нас є дуже простий вибір: якщо ми не захочемо вчитися, то нас заберуть в армію. І тоді, більше, як півроку назад, тут багато людей хіхікало, тому що вважалось, що це жарт, який у соціальних мережах придумали, що ми тут мужньо будемо домовлятися з Росією і брати наші навчать, як нам жити в "тайожном союзе". Після цих півроку, що ми пройшли&nbsp;&nbsp; &nbsp;смертю хлопців, загибеллю наших і молодих, і старших людей, ця придумана анекдотична ситуація в соціальних мережах стає не просто трагічною, а стає знаковою: не захотіли вчитися – пішли служити в армію, точніше, не в армію, а забрала Росія в армію.</p>
<p>Сьогодні мусимо виправляти помилки, які допущені, і всі ті люди не сьогодні–завтра, не обов'язково під час виборів, я думаю, повинні зрозуміти, що таку трагічну помилку, яку допустила попередня влада, мусимо виправляти вже не один рік, а десятиліттями.</p>
<p>І трагедія нашої історії полягає в тому, що ми історично захищали Європу. Захищали від різних кочівників, від різних іг, потім від більшовиків, потім від фашистів. Сьогодні настав час, щоби Європа почала нас захищати. І ми повинні сьогодні чітко сказати, що відповідальність Європи сьогодні захистити, в тому числі нас, бо ми століттями її захищали.</p>
<p>І підписання цієї Угоди, насправді, це не велике свято, яке ми мусимо святкувати, як завжди так буває, – це робота, яку ми повинні починати з завтрашнього дня. Бо жити в Європі – це означає зліквідувати корупцію, це означає працювати як в Європі, це означає повернути європейські цінності і розуміти, що від кожної людини це залежить. Тому давайте, як кажуть класики, будемо стояти в Україні ногами, а головою в Європі.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Народний депутат Колесніков, партія Регіонів.</p>
<p>&nbsp;</p>
<p>12:55:15</p>
<p>КОЛЕСНІКОВ Б.В.</p>
<p>Уважаемый господин Президент! Уважаемые коллеги! Уважаемые дамы и господа! Фракция Регионов приняла решение поддержать сегодняшнюю ратификацию Соглашения об ассоциации с Европейским Союзом.</p>
<p>Фракция Регионов также приветствует инициативу господина Фюлле о гармонизации, синхронизации отношений Украины со всеми нашими сегодняшними партнерами и завтрашними.</p>
<p>Фракция Регионов также хочет обратиться ко всем сегодняшним и завтрашним партнерам Украины со словами, которые 60 лет назад, даже больше, произнес Госсекретарь Соединенных Штатов Америки Джорж Маршалл, - это было 5 июня 1947 года в Гарварде, что Европа изношена…</p>
<p>Соединенным Штатам, на первый взгляд, выгоднее всего продавать товары и услуги Европе, но она разрушена и европейцам нечем заплатить за эти товары и услуги. Поэтому Соединенные Штаты должны поступить прагматичнее и дать помощь Европе на долгие годы просто так, иначе есть угроза демократии и свободы.</p>
<p>Я хотел бы, прежде всего сказать нашим партнерам, что в Украине ситуация такая, как после Второй Мировой войны в Европе. И поэтому мы поддерживаем ассоциацию, и просим, и поручаем Кабинету Министров добиться для Украины четыре степени свободы: товаров, услуг, труда и капитала. Пускай не за один год, но во всем мире.&nbsp;</p>
<p>Украина заканчивается не в наших географических границах. Украина заканчивается там, где заканчиваются ее экономические интересы, а значит и интересы украинского народа. &nbsp;Спасибо.</p>
<p>&nbsp;</p>
<p>ГОЛОВУЮЧИЙ. Слово надається Прем'єр-міністру України Арсенію Яценюку.</p>
<p>&nbsp;</p>
<p>ЯЦЕНЮК А.П.</p>
<p>Шановний пане Президенте! Пане Голово, народні депутати України і високодостойний український народ! Голосування за сьогоднішню ратифікацію є цивілізаційним вибором України. Ми виправляємо помилку, яка була допущена 350 років тому.</p>
<p>Україна – це Європа. І так сказав, і зробив Український народ. Під цією Угодою стоїть підпис, в першу чергу всієї України. І прикро, що ця Угода, скріплена кров'ю. Але такий вибір, така боротьба і така плата за свободу, за демократію і за незалежність. Так, зараз наші вояки борються за український суверенітет, за українську незалежність і за цілісність української держави.</p>
<p>Підписання Угоди і її ратифікація – це перший крок. Це тільки початок великого європейського шляху.</p>
<p>Ефективність і результативність залежить тільки від нас, від політичної волі, від волі до змін, від волі до боротьби і від волі до перемоги.</p>
<p>Народ продемонстрував своє прагнення бути в Європі і жити в Європі. Відповідальність чинної Верховної Ради, нової Верховної Ради, уряду і Президента, і політичної еліти, яка повинна бути обрана українським народом, за реалізацією прагнень і волі багатомільйонної європейської української держави. Тепер від нас чекають не підписів і переможних реляцій, а конкретних дій і результатів. Тому вперед до реалізації угоди і до перемоги демократії, свободи і України.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги, зараз відбудеться синхронна ратифікація Угоди про асоціацію між Україною&nbsp; та Європейським Союзом, Верховною Радою&nbsp; України та Європейським парламентом. І у нас повинно зараз відбутися пряме включення Європейського парламенту. Ми будемо мати можливість зараз почути виступ Президента&nbsp; Європейського парламенту Мартіна Шульца. Прошу, будь ласка, включіть пряму трансляцію.</p>
<p>Так, не бачу Європи. Шановні колеги, прошу зараз прямий міст налагоджується між нашими парламентами, і сподіваюся, що ми зараз почуємо Президента&nbsp; Європейського парламенту Мартіна Шульца. Я прошу взяти навушники, щоб ми могли його чути.</p>
<p>Поки ми бачимо&nbsp; український парламент, добре, я сподіваюся… і європейський&nbsp; також бачимо. Шановні колеги,&nbsp; привітаємо наших колег з&nbsp; Європи. <i>&nbsp;(Оплески)</i></p>
<p>&nbsp;</p>
<p><i>Пряме включення з Європейського парламенту</i></p>
<p>&nbsp;</p>
<p>ШУЛЬЦ М. <i>(синхронний переклад)</i></p>
<p>Будь ласка,&nbsp; запрошую всіх сідати.</p>
<p>Пані та панове, будь ласка,&nbsp; займайте свої місця.&nbsp; Шановні колеги,&nbsp; будь ласка,&nbsp; займайте місяця.</p>
<p>Як ви знаєте, для майбутнього голосування у нас є прямий міст з українським парламентом. І ви можете на своєму&nbsp; екрані бачити наших партнерів&nbsp; з українського парламенту. <i>&nbsp;(Оплески)</i></p>
<p>Шановні пані та панове, може бути невеличка затримка в трансляції.&nbsp; Таким чином все, що ми говоримо та робимо тут,&nbsp; може бути передано десь там на 30 секунд чи на хвилину пізніше. Тобто може бути невеличка затримка, яка може працювати&nbsp; і в&nbsp; зворотному напрямку. Наприкінці мого виступу, якщо ви захочете поаплодувати, то майте на увазі, що буде&nbsp; затримка.&nbsp; У вас буде хороша причина поаплодувати мені&nbsp; 30 секунд, пані та панове.&nbsp;&nbsp;</p>
<p>Зараз&nbsp; перейдемо до наших пунктів. Пані та панове, Президент Порошенко. Я думаю, пані та панове, що не буде перебільшенням сказати, що це є&nbsp; історичний момент, момент, коли&nbsp; Європейський парламент сидить тут у Страсбурзі та&nbsp; наші партнери, український парламент у&nbsp; Києві,&nbsp; будуть&nbsp; ратифіковувати&nbsp; &nbsp;Угоду між… Угоду про асоціацію. Ми будемо це робити одночасно за домовленістю. Це вільне самовизначення та вільна демократія – ратифікація. <i>(Оплески) </i></p>
<p>Пані та панове, ратифікація цієї Угоди - угоди, що була не змінена з часу мирних демонстрацій на Майдані в Києві, вона не змінена і це дуже важливо. Хто б подумав, тільки кілька місяців тому, що певний момент часу кордони Європи можуть бути пересунуті насильно. І, що, зокрема, після "холодної війни", хто б подумав, що буде необхідність чи це буде можливо потрапити під загрозу, і що буде привалювати той, хто має більшу силу.</p>
<p>Війна розв'язалася в Україні, у Європі. І те, що відбувається в Україні, вбиває всіх нас. Хочу скористатися цією нагодою, щоб всіх нас… всім нам сказати, що Європейський парламент завжди захищав територіальну цілісність та суверенітет України і ми будемо продовжувати це робити. <i>(Оплески)</i></p>
<p>І ми будемо це робити для того, щоб мрії людей України, мрії, за які люди боролися на Майдані, вимоги українських людей, могли пройти в реальність, матеріалізуватися. І ми &nbsp;зможемо прийняти Україну з Конституцією… Україну – країну, в якій були поставлені під сумнів права людей, але вони дотримуються, вони поважаються це, і люди ці борються за своє краще майбутнє.</p>
<p>День, коли це стане реальністю в Україні стане днем, коли обіцянки мирної революції на Майдані стануть реальністю. Я говорю від більшості представників Європарламенту. Ми підтримуємо українських людей у досягнені мрій Майдану. <i>(Оплески)</i></p>
<p>&nbsp;А тепер, перш ніж ми перейдемо до голосування тут в Палаті, я хочу сказати, що це велика честь і завдяки технологіям ми можемо голосувати разом з Президентом Порошенком. І я хочу дати слово пану Порошенку, який звернеться до нас із Києва, потім ми перейдемо до голосування. І після голосування я підпишу лист, який піде до Ради, що є формальною процедурою для початку процесу, що завершить цей процес.</p>
<p>Президент України Петро Порошенко.</p>
<p>&nbsp;</p>
<p align=center><i>Сесійний зал Верховної Ради України</i></p>
<p>&nbsp;</p>
<p>ГОЛОВУЮЧИЙ. Слово надається Президенту України Петру Порошенку.</p>
<p>&nbsp;</p>
<p>ПОРОШЕНКО П. О. Дорогі співвітчизники, високодостойні українці!&nbsp; Вельмишановні народні депутати Верховної Ради України! Перш за все я хотів би подякувати вам за ці оплески і підтримку України, яку ви щойно продемонстрували. Я хочу сказати, що та атмосфера,&nbsp; яка зараз панує в залі Верховної Ради мені дуже нагадує таку саму атмосферу в 1991 році, коли ми здобули незалежність. <i>(Оплески)</i></p>
<p>&nbsp; "Хто готовий померти за Європу?", – саме таке питання ставлять вчені, коли під час соціологічних досліджень, досліджують вплив європейської ідентичності та значний поділ нації. Дуже природньою вважається готовність віддати своє життя і померти за свою Батьківщину. Але Небесна сотня і 872 відважних українських воїни&nbsp; померли не лише за&nbsp; Україну, вони склали голови за те, щоб ми посіли гідне місце в родині європейських народів. З часів Другої світової війни, жодна нація&nbsp; за право бути європейцями, ніколи&nbsp; не платила такої високої ціни.&nbsp; <i>(Оплески)</i></p>
<p>&nbsp;Скажіть мені,&nbsp; будь ласка, хто зараз, після цього, наважиться закрити двері до Європи перед Україною? <i>(Оплески) </i>Хто буде проти надання нам&nbsp; перспективи членства в Європейському Союзі,&nbsp; до якого сьогодні&nbsp; ми робимо перший, але дуже рішучий крок.&nbsp; 7 років, починаючи з 2007 року,&nbsp; з саміту,&nbsp; Паризького саміту Україна–ЄС, ми готували цю Угоду. Я хотів би почати&nbsp; з подяки всім, хто причетний до цього процесу: дипломатам,&nbsp; урядовцям, депутатам, експертам і в першу чергу громадянам, які рішуче підтримували наш європейський курс.</p>
<p>Минулої осені здавалося, що все вже готове до підписання, бо вся країна рішуче каже: "Так"! І немає або дуже слабкими виглядали аргументи ті, хто каже: "ні". Але 29 листопада у Вільнюсі, коли ми всі цього чекали, цього не відбулося. Необхідність Угоди тоді і зараз є абсолютно очевидною для всього українського суспільства. Тоді воно повстало. Щойно Янукович спробував на ходу розвернути наш експрес із Заходу на Схід і євроінтеграція стала нашою українською національною ідеєю. І я переконаний, що сьогоднішнє голосування яскраво продемонструє це. А внутрішні та зовнішні потуги зупинити наш стратегічний поступ вже зазнали фіаско.</p>
<p>Історичний договір 27 червня в Брюсселі було підписано. І сьогоднішня наша синхронна ратифікація, я впевнений, буде святом, святом не лише України, святом всієї об'єднаної Європи, бо без України об'єднаної Європи не існує. Ми витримали цей потужний тиск, ми не піддалися на жоден шантаж. В Угоді – я наголошую! – не змінено жодного параметру, жодного параграфу, жодного слова, крапки або коми. Я невідкладно сьогодні в цьому залі підпишу Закон про ратифікацію. <i>(Оплески). </i></p>
<p>Я доручаю українському уряду вже завтра затвердити план виконання Угоди і втілювати її в життя вже з першої хвилини вступу закону в дію. <i>(Оплески)</i></p>
<p>Дорогі друзі, імплементація це дуже просто – це і верховенство права, це і свобода слова, це і безвізовий режим, це питання інвестиційного клімату, це питання демократії. Все це – імплементація нашої угоди і ми просто не маємо права і не можемо зволікати.</p>
<p>Домовленості, які досягнуті днями в Брюсселі, дозволили нам отримати ще більше, ніж передбачає Угода: до кінця 2015 року Україна має гарантовані преференції, коли, з одного боку, наші товари продаються в Європі безмитно, в той час як на українському ринку європейська продукція працює за правилами СОТ, підтримуючи українського виробника, український бюджет і курс української валюти.</p>
<p>Вітчизняна економіка отримала півтора додаткових років, щоб бути конкурентоздатною, якісно і ефективно підготуватися до конкуренції з нашими європейськими партнерами і виробниками. Тим самим я хочу подякувати Європейському Союзу за цей багатомільярдний бонус, який вони продемонстрували, підтримуючи Україну в ці складні часи. Навзаєм наші європейські партнери просять одного: реформи. Не зволікайте з ними! Ні війна, ні політична ситуація не є і не може бути виправданням за відсутність реформ. І я впевнений в тому, що вже найближчим часом національний план реформ "Стратегія 2020" буде презентована спільно. Немає в нас ковдри, який кожен тягне на себе – це відповідальність Президента <i>(оплески)</i> уряду, парламенту. І тільки тоді, коли ми будемо діяти об'єднано і ефективно ми досягнемо перемоги. Якщо хтось спробує відкрити внутрішній фронт – це буде проти України. Ні я, ні уряд, ні Верховна Рада цього не дасть зробити. <i>(Оплески)</i></p>
<p>&nbsp;Серед іншого, ці реформи передбачають, що Україна повинна стати зоною потужної антикорупційної операції. І вже сьогодні я від парламенту&nbsp; очікую ухвалення Закону про національне антикорупційне бюро. <i>(Оплески) </i></p>
<p>Друзі! Це наші зобов'язання в рамках виконання імплементації цієї Угоди і голосування за цей проект буде найкращим свідченням замість розмов, що імплементацію &nbsp;ми вже почали.</p>
<p>Шановні друзі! … Ще в 20-роках минулого століття великий українець Микола Хвильовий … просте, але велике гасло: "Даєшь Європу!". Подібно Хвильовому&nbsp; ми розуміємо Європу, як психологічну&nbsp; категорію, яка виводить нас на великий&nbsp;&nbsp; тракт прогресу.</p>
<p>Сьогодні ми впевнено вийшли на цей європейський шлях. Я&nbsp; хочу нагадати старт був важким, але фініш буде переможним. Слава Європі! Слава Україні!</p>
<p>&nbsp;</p>
<p>ГОЛОВУЮЧИЙ. Шановні друзі! Шановні колеги, нагадаю, що нам&nbsp; треба проголосувати, це зараз буде просто історична мить, коли ми разом з Європейським парламентом приймемо рішення.</p>
<p>Шановні колеги, я ставлю на голосування проект Закону (реєстраційний номер 0098) про ратифікацію&nbsp; Угоди про Асоціацію між Україною з однієї сторони та Європейським Союзом, Європейським співтовариством з атомної енергії і іншими державами-членами з іншої сторони для прийняття за основу і в цілому. Прошу шановні колеги голосувати.</p>
<p>&nbsp;</p>
<p>13:17:55</p>
<p>За-355</p>
<p>(<i>Оплески</i>) Рішення прийнято.</p>
<p>Вітаю! (<i>Оплески</i>)&nbsp;&nbsp;&nbsp;</p>
<p><i>&nbsp;(Лунає Гімн України).</i></p>
<p>Слава Україні! <i>(Оплески)</i></p>
<p>Шановні колеги, в вашій присутності я підписую Закон про ратифікацію Угоди про асоціацію між Україною, з однієї сторони, та Європейським Союзом і іншими державами-членами, з іншої сторони, і&nbsp; передаю її Президенту. <i>(Оплески)</i></p>
<p>&nbsp;</p>
<p>ГОЛОСИ ІЗ ЗАЛУ. Слава Україні! Героям слава!</p>
<p>&nbsp;</p>
<p>ПОРОШЕНКО П.О. Європейський парламент вже проголосував. І сьогодні ми завершили процедуру і з 1 листопада Угода вступає в силу. Я вам усім дякую і всіх вітаю! Справжній європейський прорив України! Дякую вам! <i>(Оплески)</i></p>
<p>&nbsp;</p>
<p>ГОЛОВУЮЧИЙ. Шановні друзі, я прошу сідати на свої робочі місця. Нагадаю, що у нас дуже багато питань, які треба розглянути сьогодні. І разом ми повинні прийняти зараз Заяву про європейський вибір України. Ця заява підготовлена разом з Комітетом Верховної Ради профільним. Її автори, крім Голови Верховної Ради, народні депутати: Немиря, Тарасюк, Богословська, Благодир, Курпіль, Балога, Дмитрук, Кириленко, Панькевич, Геращенко.</p>
<p>Шановні колеги, дозвольте зачитати текст цієї заяви.</p>
<p>Заява Верховної Ради України "Про європейський вибір України".</p>
<p>В історії новітньої доби України відбулася знаменна подія: українським парламентом зроблено визначальний крок у напрямку європейської інтеграції. Подолавши 23 роки вагань і невизначеності, пройшовши важкі випробування, протистояння жорсткій агресії, український народ виборов право жити у вільній, демократичній країні. Лише в союзі рівних, незалежних, заможних, демократичних і правових європейських держав можна набути такий статус.</p>
<p>Угода про асоціацію між Україною та Європейським Союзом надає таку унікальну можливість. Її ратифікація дозволяє розпочати всебічне реформування країни на основі європейських стандартів і цінностей. Ми розуміємо, що це буде важкий шлях, але ми не бачимо альтернативи для нашої країни. Наразі всі гілки влади демонструють єдність у баченні європейської перспективи України, і не в останню чергу завдячуючи фактору зовнішнього тиску, відверто спрямованого на відступ нашої держави від її доленосного вибору.</p>
<p>Той, хто його чинить, має усвідомлювати, що чим&nbsp; потужніший буде цей тиск, тим потужнішим буде&nbsp; йому опір і тим згуртованішим&nbsp; стане український народ в боротьбі за вибір свого майбутнього, адже прагнення до більш високого ступеня цивілізаційного розвитку, основу якого становлять демократія і громадянське суспільство, є невід'ємною складовою стратегічного розвитку нашої країни.&nbsp;</p>
<p>Верховна Рада України як єдиний орган законодавчої влади, що втілює волю своїх виборців, заявляє, що, ратифікувавши Угоду про асоціацію між Україною та Європейським Союзом, Україна як європейська держава, яка поділяє спільні цінності демократії та верховенства&nbsp; права, підкреслює свій суверенний&nbsp; вибір на користь&nbsp; майбутнього членства в Європейському Союзі відповідно до статті&nbsp; 49 Договору про Європейський Союз.</p>
<p>У зв'язку з цим українські парламентарі наголошують, що ратифікована Угода про асоціацію між Україною та Європейським Союзом розглядатиметься Україною як інструмент всебічної підготовки для досягнення цієї мети.</p>
<p>Верховна Рада України розглядає ратифікацію Угоди про асоціацію не лише як стимулюючий фактор для здійснення подальших реформ в Україні,&nbsp; але як черговий крок на шляху до досягнення кінцевої мети – європейської інтеграції, набуття повноцінного членства у Європейському Союзі.</p>
<p>Вибір України щодо європейського майбутнього рішучий і остаточний, і ніхто не змусить нашу країну змінити вектор руху на цьому шляху!</p>
<p>Шановні колеги, є пропозиція&nbsp; підтримати цю заяву нашим рішенням, нашим голосуванням. Прошу підтримати Заяву про європейський вибір України, підтримавши її за основу і в цілому. Прошу голосувати, шановні колеги.</p>
<p>&nbsp;</p>
<p>13:25:37</p>
<p>За-289</p>
<p>Рішення прийнято. <i>&nbsp;(Оплески) </i>&nbsp;Дякую. Вітаю вас, шановні колеги! <i>&nbsp;(Оплески) </i>&nbsp;</p>
<p>Шановні колеги, є пропозиція, яка була висловлена депутатами, оголосити зараз хвилину мовчання, вшановуючи пам'ять тих, хто віддав своє життя для того, щоб Україна могла вільною бути країною серед інших рівних європейських країн.</p>
<p><i>(Хвилина мовчання) </i></p>
<p>Дякую, прошу сідати.</p>
<p>Шановні колеги! Нагадаю, у нас дуже сьогодні важкий і відповідальний порядок денний. Ми дякуємо уряду за співпрацю. Прошу залишитись тих, хто буде працювати з нами в питаннях антикопуційної стратегії нашої країни.</p>
<p>І зараз першим, шановні колеги, питанням є пропозиція розглянути Закон про засади державної антикорупційної політики в Україні (Антикорупційна стратегія). Доповідати планує цей закон Петренко Павло Дмитрович. Я дуже прошу, шановні колеги, підтримати. Щоб ми встигли всі питання розглянути, в тому числі антикорупційної стратегії України, щоб ми зараз перейшли до розгляду питань в першому читанні за скороченою процедурою. Прошу підтримати, шановні колеги.</p>
<p>Прошу голосувати за скорочену процедуру розгляду.</p>
<p>&nbsp;</p>
<p>13:27:33</p>
<p>За-104</p>
<p>Рішення не підтримано.</p>
<p>Шановні колеги, по фракціям, будь ласка. "Батьківщина" – 30, Партія регіонів – 0, "УДАР" – 30, "Економічний розвиток" – 6, "За мир та стабільність" – 0, "Суверенна європейська Україна" – 15, "Свобода" – 0, позафракційні – 23.</p>
<p>Шановні колеги! Я звертаюсь до вас, ми не встигнемо розглянути всі питання порядку денного. Дуже прошу, багато важливих питань, які стосуються і обороноздатності нашої країни, і антикорупційної боротьби, і багато інших важливих питань на яких наполягали представники всіх депутатських груп і фракцій.</p>
<p>Прошу, шановні колеги, ще раз підтримати пропозицію щодо скороченої процедури, інакше ми не розглянемо всі інші питання.Прошу, шановні колеги, підтримати. Прошу сісти на свої робочі місця, прошу підтримати і ще раз проголосувати за скорочену процедуру.</p>
<p>&nbsp;</p>
<p>13:28:30</p>
<p>За-140</p>
<p>Рішення не прийнято.</p>
<p>Будь ласка, по фракціям. "Батьківщина" – 38, Регіони – 1, "УДАР" – 21, "Економічний розвиток" – 6, ЗМС – 0, "Суверенна європейська Україна" – 14, "Свобода" – 34, позафракційні – 26.</p>
<p>Шановні колеги! За повною процедурою будемо розглядати питання. Будь ласка, запрошую міністра юстиції Петренка Павла Дмитровича.</p>
<p>&nbsp;</p>
<p>ПЕТРЕНКО П.Д.</p>
<p>Шановний голово парламенту! Шановні народні депутати! Шановний український народ! Щойно відбулася історична подія, коли Україна чітко підтвердила свій цивілізаційний вибір, була ратифікована Угода про асоціацію між Україною і Європейським Союзом. Ця Угода є дійсно історичним рішенням всього українського народу і тим рішенням, яким він виборов у надзвичайно складних умовах і дуже високою ціною. Ця Угода так само є тим стратегічним планом реформ і тою дорожньою картою, яку Україна повинна пройти для того, щоб досягнути кінцевої мети, а саме: повноцінного членства у Європейському Союзі.</p>
<p>Тому зараз дуже знаково є те, що першим рішенням, яке ми будемо зараз розглядати після ратифікації Угоди про асоціацію є законопроект про затвердження антикорупційної стратегії. Одним з перепон на нашому шляху до Європейського Союзу, окрім війни, окрім зовнішнього агресора, є той ворог, який фактично на внутрішньому фронті перешкоджав нам багато років, це – корупція. Це той ворог, який роз'їдав українську державу і українське суспільство зсередини, як ржавчина, яка знищує будь-який матеріал. Це той ворог, який фактично знищував наші перспективи на економічний розвиток, на реформування державного апарату, на повноцінне реформування органів юстиції, судової системи і правоохоронної системи.</p>
<p>Тому я вважаю, що одним з найважливіших блоків реформ в нашому національному плані імплементації Угоди про асоціацію, є реформи, пов'язані з боротьбою з корупцією.</p>
<p>Український уряд протягом цих шести місяців вніс цілу низку законодавчих ініціатив, які були проголосовані в парламентом саме в сфері боротьби з корупцією. Саме завдяки цьому ми, Україна, отримала право перейти до наступного етапу по виконанню плану по безвізовому режиму. Але ми розуміємо, що цього не достатньо. Україна повинна мати чітку антикорупційну стратегію і ця стратегія повинна бути спільною відповідальністю парламенту, президента і уряду.</p>
<p>Багато років Україна затверджувала цю стратегію на рівні рішень Кабінету Міністрів чи указів Президента, але вона залишалась завжди декларацією. Тому саме зараз, в цей історичний момент, ми звертаємося до членів парламенту проявити відповідальність і прийняти так само цей, не менш важливий історичний документ – Антикорупційну стратегію України, яка чітко підтвердить не просто на рівні слів і декларацій, а на рівні конкретних дій наше спільне стремління до знищення корупції як явища в українському суспільстві і в українській державі.</p>
<p>Дана антикорупційна стратегія була розроблена протягом так само досить тривалого періоду часу. До неї долучилися українські і іноземні експерти, до неї долучилися фахівці Європейського Союзу, до неї долучилися фахівці міжнародних організацій. І я думаю, що і їхні сподівання, і сподівання мільйонів українців полягають в тому, що ми приймемо цей документ, і саме основне, що ми будемо його виконувати.</p>
<p>Ця антикорупційна стратегія – це дорожня карта імплементації європейських норм по боротьбі з корупцією в українське законодавство і в українську реальність.</p>
<p>Українська реальність полягає в тому, що корупція стала тим побутовим явищем, яке пронизало всі сфери життя наших людей. Корупція знищується на верхніх рівнях, але вона залишається &nbsp;внизу, на місцевому рівні. Тому тільки інституційна реформа, яка закріплена в даній антикорупційній стратегії, дасть можливість нам ввести правило в стиль життя кожного українця, те, що він не сприймає сутнісно будь-яку корупцію.</p>
<p>Дана антикорупційна стратегія визначає те, що Україна створює національний антикорупційний орган. Я маю надію, що сьогодні народні депутати проголосують так само за цей надзвичайно важливий закон. Дана антикорупційна стратегія передбачає те, що ми вводимо європейські правила доброчесності публічної служби.</p>
<p>Дана антикорупційна стратегія передбачає цілу низку європейських стандартів, пов'язаних з контролем за діяльністю державних службовців, контролем за їхніми статками і витратами. Контролем за тими рішеннями, які приймаються на всіх рівнях державного апарату.</p>
<p>Дана антикорупційна стратегія передбачає те, що державний апарат буде реформований і він буде дійсно ефективним і європейським. Коли державний службовець отримує достойну платню за свою роботу і несе відповідальність за порушення законів і корупцію.</p>
<p>Цей документ є важливим і стратегічним. Але саме основне, що цей документ є тією дорожньою картою, яку парламент затвердить, і спільно з урядом і Президентом пройде шляхом прийняття конкретних законів, які вже зараз є в парламенті, які будуть внесені протягом найближчих місяців. Тому що це фактично і є виконання і імплементація Угоди про асоціацію.</p>
<p>Шановні колеги! Я вас прошу підтримати даний законопроект в першому читанні. До другого читання ми спільно з вами, спільно з європейськими експертами, спільно з громадськими діячами, які були долучені до розробки цього законопроекту, підготуємо кінцевий текст закону. І це буде той закон, який фактично дасть відповідь, що український парламент не просто ратифікував Угоду про асоціацію, а що український парламент з перших хвилин після ратифікації почав приймати конкретні кроки щодо реалізації цієї Угоди в життя. Дякую.</p>
<p>&nbsp;</p>
<p>ГОЛОВУЮЧИЙ. Дякую. &nbsp;Шановні колеги, я дуже прошу, у нас не залишається часу для розгляду питань. Давайте зараз ми послухаємо голову профільного комітету, і після цього буде можливість виступити від депутатських груп, фракцій і позафракційних.</p>
<p>Будь ласка, прошу, Віктор Васильович Чумак, голова Комітету з питань боротьби з організованою злочинністю і корупцією.</p>
<p>&nbsp;</p>
<p>13:36:11</p>
<p>ЧУМАК В.В.</p>
<p>Доброго дня, шановні колеги! Доброго дня, громадяни України! Я хотів би сказати, що достатньо символічно те, що антикорупційна стратегія і антикорупційні закони розглядаються одразу після ратифікації Угоди про асоціацію. Тому що Угода про європейську асоціація і шлях до Європи це не просто шлях до європейських стандартів життя, але і шлях до європейських стандартів урядування.</p>
<p>Європейські шляхи урядування якраз і передбачають те, що чиновники, депутати, політики є відкритими для народу, є відкритими для громадян, до яких можна завжди достукатися, з якими можна завжди говорити. Тому цей закон, який ми зараз з вами розглядаємо, є одним із таких, який і створює дорогу до такої відкритості політиків, чиновників і держави як інституту в цілому.</p>
<p>Цей законопроект, як і все, що стосується боротьби з корупцією в Україні, має достатньо заплутану історію. Вперше ми його розглядали в нашому комітеті ще в квітні місяці цього року. Перед нами зараз доопрацьований і покращений варіант цього документу, який спільними зусиллями профільних громадських організацій і Міністерства юстиції був доведений до своєї сьогоднішньої кондиції.</p>
<p>Фактично цей текст – це дорожня карта того, що, як нам варто робити для того, щоб боротьба з корупцією була успішною і ефективною. Ця стратегія дає відповіді на наступні питання: як і якими органами має формуватися і координуватися антикорупційна політика; якими інструментами необхідно подолати корупцію в представницьких органах влади, на державні службі, в органах виконавчої влади, у сфері державних закупівель, у судовій системі та в органах кримінальної юстиції, в приватному секторі; як треба реформувати систему покарання за корупцію; як саме розширити доступ до публічної інформації, аби це мало сталий антикорупційних ефект. Стратегія містить дуже обмежений перелік пріоритетів та набір чітких завдань у кожному &nbsp;з цих напрямків, який полягає у прийнятті відповідного законодавства чи відповідних&nbsp; підзаконних актів або у створенні чи&nbsp; реорганізації&nbsp; відповідних інституцій. Також ця стратегія має чітко визначений перелік індикаторів&nbsp; успішності, за якими можна оцінювати її виконання: це є конкретний перелік законів, що мають бути прийняті; це і підвищення&nbsp; індексу сприйняття корупції&nbsp; за шкалою "Transparency International" та інші&nbsp; показники,&nbsp; вимірювання яких покаже, чи втілення стратегії дає реальний&nbsp; антикорупційний ефект.</p>
<p>Профільний комітет парламенту на своєму засіданні 23 липня цього року розглянув даний&nbsp; проекту. Думки комітету щодо&nbsp; законопроекту розділилися. Моя особиста позиція&nbsp; полягає у тому, що цей закон треба приймати, аби&nbsp; всі мали чітку відповідь, що саме&nbsp; і в якій послідовності ми&nbsp; будемо робити для боротьби з корупцією, щоб ті норми, які записані в цьому законі, і ті&nbsp; індикатори стали реальними правовими нормами, на яких би рівнялася виконавча&nbsp; гілка влади. Але більшість вирішила інакше. І комітет прийняв рішення рекомендувати Верховній Раді України повернути&nbsp; цей законопроект суб'єкту права законодавчої ініціативи на доопрацювання.&nbsp; Головний аргумент на користь&nbsp; цього рішення той факт, що&nbsp; цей законопроект&nbsp;&nbsp; за своїм&nbsp; змістом&nbsp; є більшою мірою державною цільовою програмою і не є нормативно-правовим актом з нормами&nbsp; прямої дії. А тому така програма може бути затверджена і указом Президента.&nbsp; Ця думка&nbsp;&nbsp; має право на життя, оскільки згідно з діючою нормою сьогодні&nbsp; редакції Закону&nbsp;&nbsp; про&nbsp; засади&nbsp; запобігання і протидію корупції антикорупційна&nbsp; стратегія визначається саме Президентом&nbsp; України. Хоча ця норма пропонованим сьогодні законопроектом теж змінюється. Я вважаю, що коли в умовах, ми живемо в умовах&nbsp; парламентсько-президентської республіки, саме парламент повинен взяти на себе сміливість і відповідальність пропонувати суспільству антикорупційні стратегії і контролювати&nbsp; їх&nbsp; втілення в життя. Це надважливе завдання.</p>
<p>Остаточне&nbsp; рішення цього документу залишається за нами. Але давайте&nbsp; будемо відвертими,&nbsp; важливо не стільки прийняти цю стратегію, скільки на ділі засвідчувати, що ми&nbsp; готові її виконувати. Сьогодні зразу після прийняття&nbsp;&nbsp; цього&nbsp; закону стоїть Закон&nbsp; про&nbsp;&nbsp; Національне антикорупційне бюро.&nbsp; Я сподіваюсь, що ми&nbsp; з гідністю пройдемо через ці закони&nbsp; і зможемо &nbsp;наступним нашим кроком відкрити прийняття Закону про Національне антикорупційне бюро, яке подано Президентом, яке має абсолютно консенсусний характер. І тому по сьогоднішньому рішенню парламенту щодо Закону про Антикорупційне бюро нас будуть судити і журналісти, і виборці, і наші виборці. Я хочу сказати, що це будете, знаєте, така дуже важлива реперна точка тих, хто хоче реально боротися з корупцією і тих, хто не хоче. Це…</p>
<p>&nbsp;</p>
<p>ГОЛОВУЮЧИЙ. Шановні колеги, є необхідність обговорювати? Є необхідність. Будь ласка, запишіться від фракцій. Будь ласка, народний депутат Розенко, фракція "УДАР".</p>
<p>&nbsp;</p>
<p>13:41:48</p>
<p>РОЗЕНКО П.В.</p>
<p>Павло Розенко, фракція "УДАР Віталія Кличка". І звичайно наша фракція одноголосно буде підтримувати зазначений проект, незважаючи на те, що він має, безумовно, рамковий характер. Але все-таки це план дій, і це політичні зобов'язання, які бере на себе вся влада щодо цивілізаційного вибору, цивілізаційного вибору, про який сьогодні сказав, в тому числі і Президент України, це антикорупційна операція в Україні, антикорупційне очищення країни, нові принципи в антикорупційній діяльності в нашій державі. І саме тому сьогодні Верховна Рада України має ухвалити це принципове для себе рішення і взяти, в тому числі на себе відповідальність за проведення цієї жорсткої антикорупційної політики, бо це питання номер 1. Безумовно сьогодні країна знаходиться у стані бойових дій, безумовно всіх хвилює ситуація, яка на Сході. Але тим не менше, ми повинні паралельно з очищенням країни від терористичної навали говорити про очищення країни від корупційної навали для того, щоб сформувати сьогодні таке привабливе бізнес і інвестиційне середовище, яке дасть можливість після закінчення цієї війни відкрити Україну для інвестора. Відкрити Україну для притоку зовнішніх інвестицій, які дадуть Україні якраз шанс на сильний економічний і соціальний розвиток. Тому ми підтримуємо необхідну боротьбу з корупцією. Ми готові взяти на себе відповідальність за проведення жорсткої антикорупційної нашої позиції в нашій державі. І ми готові голосувати за цей законопроект всією фракцією. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Леонов від фракції&nbsp; "Свобода".</p>
<p>&nbsp;</p>
<p>13:43:59</p>
<p>ЛЕОНОВ Е.В.</p>
<p>Прошу передати слово Осуховському.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Осуховський.</p>
<p>&nbsp;</p>
<p>13:44:12</p>
<p>ОСУХОВСЬКИЙ О.І.</p>
<p>Олег Осуховський, Всеукраїнське об'єднання "Свобода", місто Рівне.</p>
<p>Пане Голово, панове депутати, брати та сестри українці! Справді, ми вже один раз мали спробу проголосувати Закон "Про Національне антикорупційне бюро" це ще в травні&nbsp; 2013 року, коли лідери опозиції подали цей закон у Верховну Раду України. Але, на жаль, цей закон не був проголосований. Він був завалений тодішньою більшістю Партії регіонів, комуністами та їхніми поплічниками. Звичайно, їм не потрібно було цього закону тоді, бо їм потрібно було займатися корупцією, нищити економіку, армію українську, і їм це вдалося. І однозначно, ми мали ставити Закон "Про Національне антикорупційне бюро" зразу на наступний день після революції гідності. Ми тоді не поставили. І що ми маємо? Маємо продовження корупції в нашій українській державі.</p>
<p>Фракція Всеукраїнського об'єднання "Свобода", звичайно, що буде підтримувати всі законопроекти, які сьогодні будуть висуватися про Національне антикорупційне бюро.</p>
<p>І однозначно ми маємо винищити корупцію на сьогоднішній день в Україні. Винищити корупцію, бо міжнародні фінансові організації і інституції не дадуть жодної копійки сьогодні для України, бо вже більше 20 років вони фінансують, кредитують Україну, а потім невідомо де діваються ті гроші, зависають в офшорах, в кишенях, тобто більшість тих грошей&nbsp; розкрадається.</p>
<p>Законопроект про Національне антикорупційне бюро ми будемо сьогодні підтримувати, так само як будемо підтримувати&nbsp; Закон про люстрацію. Ті&nbsp; два закони справді сьогодні є необхідні для української держави.&nbsp; І однозначно, в тому законі кажеться, що ті всі&nbsp; працівники, які будуть працювати в Національному антикорупційному бюро, вони повинні бути захищені як соціально, так матеріально і фізично. І ми будемо все робити для того, щоби так було, і корупція в нашій державі була нарешті подолана. Дякую вам! Слава Україні!</p>
<p>&nbsp;</p>
<p>ГОЛОВУЮЧИЙ. Народний депутат Павловський передає слово Андрію Кожем'якіну.</p>
<p>&nbsp;</p>
<p>13:46:44</p>
<p>КОЖЕМ’ЯКІН А.А.</p>
<p>Шановний Головуючий,&nbsp; шановні колеги! Фракція, вірніше так можна сказати партія "Батьківщина", яка сьогодні входить до фракції "Батьківщина", буде повністю, буде підтримувати звичайно ж і ці законопроекти. Тому що всі мої колеги завжди послідовно відстоювали&nbsp; боротьбу з корупцією, створення антикорупційних бюро&nbsp;&nbsp; в&nbsp; Україні. Ми голосували&nbsp; за всі законопроекти, які розглядала Верховна Рада, на жаль, вони не потрапляли&nbsp; у порядок денний, на жаль, нас не чули. Як нас не чули і не чують сьогодні, у цій залі, можливо десь вище про законопроект,&nbsp;&nbsp; який вимагав від нас&nbsp; Європейський Союз. Законопроект, який Україна давала слово, що він буде&nbsp; прийнятий ще до 29 листопада минулого року, тобто цей законопроект, який повинен бути&nbsp; як&nbsp; гарантія для Європи, що дійсно Україна сьогодні вибирає європейський шлях і шлях&nbsp; європейський для правоохоронних органів. Я маю на увазі антикорупційний теж законопроект, який називається "Про прокуратуру".&nbsp; Шановні колеги,&nbsp; він лежить вже на полиці в комітеті, на жаль, 6 місяців. Тому що то один прокурор прийшов, йому не подобалось, тепер другий прокурор Генеральний прийшов, йому теж не подобається, що є європейська позиція і є позиція комітету, і є позиція тих, хто хоче боротися з корупцією. Тобто, вона повністю реформує прокуратуру, вона прибирає всю корупційну складову. Кому цього не хочеться сьогодні? І навіть, на жаль, при нашій демократичній владі. Тому звичайно, я хочу, щоб ми були послідовні, як завжди, тобто ми казали, що ми будемо боротися з корупцією, ми будемо боротися, ми казали про люстрацію. Будь ласка, фракція "Батьківщини" і партія "Батьківщини" у фракції "Батьківщини" завжди голосувала за будь-який законопроект про люстрацію. Тому за законопроект про люстрацію, за законопроект про прокуратуру, за проекти, які сьогодні нам пропонують наші колеги, ми будемо голосувати, в тому числі, і за урядовий проект, який представляв пан Петренко. І ми будемо послідовні, я думаю, що ми підтримаємо цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, народний депутат Рудьковський дві хвилини і будемо приймати рішення.</p>
<p>&nbsp;</p>
<p>13:49:22</p>
<p>РУДЬКОВСЬКИЙ М.М.</p>
<p>Шановні народні депутати, той закон, який ми зараз розглядаємо, він надважливий, бо, коли в Україні протягом 20 останніх років було розкрадання державних бюджетів це була стабільність, зараз ми маємо умови війни. В цей час, коли вся країна збирає кошти на бронежилети, на зимовий одяг для своїх синів, ми маємо кричущі факти в Міністерстві оборони, в інших міністерствах по розкраданню бюджетних коштів. Про що можна говорити, якщо вже протягом останнього місяця встановлені кричущі факти порушень в "Укрзалізниці"? Мені здається, прийшов той час, міняти не людей на посадах, прийшов час міняти систему.</p>
<p>Саме прийняття рішення про формування антикорупційного комітету може покласти той край, коли не буде корупції, в тому числі і політичної. Бо ми маємо не тільки на центральному рівні, а на місцях ще більшу корупцію і про її всі мовчать, до неї звикли. Звикли до того, що людям вчасно&nbsp; не виплачується заробітна плата. Вчора ми зустрічалися з представниками профспілок міста Прилук з міністром фінансів. Він нарешті відкрив очі, що три місяці не виплачена заробітна плата, а обласний рівень замовчує і каже, що вся заробітна плата виплачена. І таких фактів по всіх регіонах України десятки, мені здається, що не потрібно думати про те, якщо ми проголосуємо антикорупційне бюро, то до нас прийдуть і провірять наші видатки. Так, на жаль, думає більшість депутатів Верховної Ради..</p>
<p>&nbsp;</p>
<p>ГОЛОВУЮЧИЙ.&nbsp; Дайте завершити півхвилини…</p>
<p>&nbsp;</p>
<p>РУДЬКОВСЬКИЙ&nbsp; М.М. …яка не хоче голосувати за цей закон. Якщо ми не подолаємо корупцію, то люди прийдуть до нас додому і у нас не буде що перевіряти, вони спалять домівки і вони вже візьмуть владу у свої руки. Потрібно голосувати і не відкладати на потім.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, я хочу порадитись з вами, увага, ви розумієте, що ми зараз дуже важливе прийняли рішення щодо ратифікації Угоди з Європейським Союзом – це принципово важливо для нас. В той же час ратифікація передбачає&nbsp; план конкретних дій, а один з головних моментів цього плану – це безумовна боротьба з корупцією і я зараз дивлюсь на зал у нас багато депутатів так втомились&nbsp; голосувати за ратифікацію, що відсутні зараз під час прийняття важливого рішення, які наповнюють конкретним змістом цю ратифікацію. Саме тому у мене конкретна пропозиція, шановні колеги,&nbsp; щоб ми перенесли голосування на чотири години, колеги увага. А зараз у нас… колеги, я раджусь з вами, заспокойтесь, будь ласка,&nbsp; то я бачу один самий головний борець з корупцією тут виступає. Будь ласка,&nbsp; заспокойтесь, я прошу, колеги у нас є ще два закони (4780) і (4781). До мене підходив голова комітету Чумак Віктор Васильович і говорив, що відпрацьований один інтегральний закон, але його не можна внести поки ці закони стоять &nbsp;в порядку денному, може шановні колеги зараз їх поставлю, щоб ми якби їх не підтримали, а вийшли після обіду на інтегральні закони. Олександр Рафкатович, підтримуємо цю ідею? Не підтримуєте.</p>
<p>Тобто ви пропонуєте обговорювати їх по повній програм?. Так я розумію.</p>
<p>Шановні колеги, тоді будемо це робити після перерви. А зараз я закриваю засідання ранкове …</p>
<p>Шановні колеги, я ще раз&nbsp; кажу, автор наполягає виступати і обговорювати це питання.</p>
<p>Шановні колеги, я пропоную наступним&nbsp; чином – от&nbsp; голова комітету наполягає, Олександр Рафкатович Абдуллін наполягає на виступі з цього закону, давайте дамо йому слово.</p>
<p>Олександр Рафкатович? Немає.</p>
<p>Колеги, я можу поставити на голосування, щоб ми їх фактично зняли з розгляду? Можу.</p>
<p>&nbsp;</p>
<p>ГОЛОС ІЗ ЗАЛУ. <i>( Не чути)</i></p>
<p>&nbsp;</p>
<p>ГОЛОВУЮЧИЙ. Так. Ні-ні, в першому читанні, щоб зняли з розгляду, тому що&nbsp; вноситься єдиний інтегральний закон. Розумієте?</p>
<p>Тому шановні колеги, я прошу&nbsp; 4780 про Національне бюро антикорупційних розслідувань. Автор Чумак Віктор Васильович пропонує його зняти, ми можемо це зробити шляхом голосування не підтримавши його. Немає заперечень? Немає.</p>
<p>Прошу голосувати щодо&nbsp; прийняття в першому читанні. Прошу голосувати.</p>
<p>&nbsp;</p>
<p>13:54:49</p>
<p>За-93</p>
<p>Рішення не прийнято.</p>
<p>Будь ласка, 4780-1. Прошу шановні колеги, я можу дати можливість автору&nbsp; доповісти закон, але я бачу, що&nbsp; автора немає зараз в залі.</p>
<p>Прошу голосувати щодо підтримки в першому читанні цього закону.</p>
<p>&nbsp;</p>
<p>13:55:19</p>
<p>За-105</p>
<p>Рішення не прийнято.</p>
<p>Шановні колеги, зараз я для протоколу даю доручення голові комітету Чумаку Віктору Васильовичу провести засідання комітету і подати після 16 години інтегральний закон, який стосується Національного бюро антикорупційних розслідувань. А зараз, шановні колеги, я оголошую перерву в нашій роботі до 16 години. Дуже прошу всіх&nbsp; депутатів&nbsp; своєчасно приходити до сесійної зали.</p>
<p>&nbsp;</p>

