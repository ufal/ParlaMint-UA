Стенограма пленарного засідання
15 липня 2016

<p align=center>ЗАСІДАННЯ ШІСТДЕСЯТ ДЕВ'ЯТЕ</p>
<p align=center>Сесійний зал Верховної Ради України</p>
<p align=center>15 липня 2016 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:01:43</p>
<p>ГОЛОВУЮЧИЙ. Доброго ранку, шановні колеги. Прошу заходити в зал і приготуватись до реєстрації.</p>
<p>Колеги, готові до реєстрації? Прошу провести реєстрацію. Будь ласка.</p>
<p>10:03:03</p>
<p>Зареєстровано 288 депутатів. Ранкове пленарне засідання Верховної Ради України оголошую відкритим.</p>
<p>Шановні колеги, сьогодні день народження в наших депутатів: Віталія Івановича Гудзенка і в Артура Леонідовича Палатного. Привітаємо наших колег. <i>(Оплески) </i></p>
<p>Шановні колеги, понад 80 жертв нічного теракту у Ніці. Цієї ночі вантажівка врізалась в натовп людей, які повертались додому після святкування національного свята Дня взяття Бастилії. Влада Франції вже кваліфікувала цей акт як терористичний. Український парламент висловлює співчуття французькому народу та усім загиблим і їхнім родинам.</p>
<p>Тероризм не має національності. Щодня на Донбасі гинуть українські хлопці від рук кремлівських терористів, це зло, яке маємо подолати. Прошу вшанувати жертв&nbsp; тероризму хвилиною мовчання.</p>
<p>&nbsp;</p>
<p><i>&nbsp;(Хвилина мовчання)</i></p>
<p>&nbsp;</p>
<p>Дякую. Колеги, сьогодні в роботі сесії Верховної Ради України беруть участь члени уряду на чолі з прем'єр-міністром України Володимиром Борисовичем Гройсманом і також Генеральний прокурор України Юрій Віталійович Луценко. Прошу привітати&nbsp; наших колег.</p>
<p><i>&nbsp;(Оплески)</i></p>
<p>&nbsp;Відповідно до статті 34 Закону України про&nbsp; Регламент Верховної Ради України Генеральний прокурор України має гарантоване право на&nbsp; виступ на пленарному засіданні Верховної Ради України. Юрій Віталійович звернувся з проханням виступити перед Верховною Радою України і власне, згідно закону я дав відповідь, що ми зараз його готові і раді почути слова від Генерального прокурора. Я з вашого дозволу запрошую до слова Юрія Віталійовича Луценка. П'ять хвилин, прошу включити мікрофон.</p>
<p>&nbsp;</p>
<p>10:06:08</p>
<p>ЛУЦЕНКО Ю.В.</p>
<p>Шановний Андрій Володимирович, шановні народні депутати! Головною військовою прокуратурою здійснюється досудове розслідування у кримінальному впровадженні, в якому, крім інших подій театру бойових дій досліджується обставини та причини Іловайської трагедії, яка мала місце&nbsp;&nbsp; у серпні 2014 року.&nbsp;</p>
<p>Органи прокуратури, наскільки це дозволено&nbsp; Кримінально-процесуальним кодексом,&nbsp; максимально відкриті та прозорі для суспільства в частині висвітлення ходу та результатів розслідування проваджень, особливо таких резонансних, як це. На цей час, на завершальному&nbsp; етапі перебуває&nbsp; проведення судова комплексна комісійна військова експертиза, закінчення якої очікується у першій половині серпня поточного року. На основі документів експерти&nbsp; встановили, хто і як командував військами на даному напрямку, хто віддавав накази і хто&nbsp; не віддав життєво необхідних наказів. Експерти завершують свою роботу.</p>
<p>З огляду&nbsp; на значний&nbsp; суспільний запит щодо встановлення істини&nbsp;&nbsp;&nbsp; у цій справі щодо винних&nbsp; осіб у трагічних наслідках Генеральна прокуратура&nbsp; України звертається до всіх&nbsp; без виключення народних депутатів&nbsp; України, депутатських груп і фракцій з пропозицією оформити у встановленому законодавством порядку допуски до державної таємниці.&nbsp; І ті депутати, які її будуть&nbsp; мати і виявлять бажання, зможуть ознайомитися з матеріалами і висновками експертів по цій справі. Зважаючи на вимоги законодавства щодо захисту відомостей, які становлять&nbsp; державну таємницю,&nbsp; ознайомлення народних&nbsp; депутатів з висновками експертів дасть змогу в цілому,&nbsp; без порушень&nbsp; закону, донести народу&nbsp; України об'єктивну істину у цій справі, припинивши&nbsp; фальсифікації і політичні ігрища на&nbsp;&nbsp; крові наших героїв.&nbsp; Ми повинні це зробити разом. Я запрошую усіх депутатів, хто хоче взяти в цьому участь, оформити допуски і звернутися до Голови Верховної Ради.</p>
<p>А вас, шановний Андрію Володимировичу, прошу надати Генпрокуратурі списки цих народних депутатів, які будуть негайно допущені до вивчення і документів, і експертних висновків. Я думаю, що це потрібно не тільки&nbsp;&nbsp; політикам і навіть не тільки&nbsp; солдатам, а це потрібно народу&nbsp; України і всім майбутнім солдатам і офіцерам, які зможуть на помилках і на перемогах збудувати справжні Збройні Сили&nbsp; України, які здобудуть очікувану нами перемогу. Слава Україні!</p>
<p>&nbsp;</p>
<p>ГОЛОВУЮЧИЙ. Героям слава! Юрій Віталійович, дякую.</p>
<p>Обов'язково ми всі списки, які надійдуть до керівництва Верховної Ради України, передамо в Генеральну прокуратуру, і обов'язково ми максимально долучимося до розслідування трагедії, які відбулися в Україні.</p>
<p>Колеги, відповідно до Регламенту, у п'ятницю з 10 до 11 години проводиться "година запитань до Уряду". Як ми і планували минулого тижня, говорити і вести діалог з урядом, і, на жаль, не змогли цього зробити, сьогодні будемо мати змогу поставити запитання і почути позицію уряду про тарифоутворення і про соціальні проблеми, які є сьогодні в країні.</p>
<p>І я запрошую до слова міністра соціальної політики Андрія Олексійовича Реву – до 15 хвилин.</p>
<p>Я дуже вас прошу включити мікрофон… Ковалів. Добре.</p>
<p>Отже, спочатку слово ми надамо першому заступнику міністра економічного розвитку і торгівлі України Юлій Ігорівні Ковалів – до 15 хвилин. Будь ласка, Юлія Ігорівна, включіть мікрофон.</p>
<p>&nbsp;</p>
<p>10:10:20</p>
<p>КОВАЛІВ Ю.І.</p>
<p>Доброго дня, пане Голово, доброго дня, шановні народні депутати, пане Прем'єр-міністра! Хочу вас сьогодні привітати, сьогодні у нас вже 231 день, який ми зовсім не купуємо російського газу. Ті, хто ще у 2014 році лякав нас енергетичним колапсом, лякав нас тим, що ми не будемо мати можливість забезпечити Україну і газом, і іншими енергетичними ресурсами, виявилися не правими. За ці два роки ми не лише стали не слабшими, ми стали сильнішими.</p>
<p>Чому ми змогли відмовитися від розбійського газу? Тому що ми стали його купувати не за політичними угодами, а ми стали його купувати за ринковою ціною, платити за нього реальну ціну. І на сьогодні з нас вже, як з держави, ніхто не може вимагати політичної лояльності, політичних уступок або інших речей, які підривали наш суверенітет. Насправді уряд своїм рішенням у кінці квітня цього року, він фактично встановив ту ціну, яка відповідає європейському ринку, і вперше в історії України встановив цю ціну прозоро. Формула ціни, яка передбачена в рішенні уряду, повністю виключає вплив державних чиновників на формування цієї ціни і прив'язана до реальної ціни на хабі, за якою цей газ купується.</p>
<p>Насправді, до цього, коли в нас були різні ціни на газ, треба бути відвертими, в нас були всього два способи… існують, якими можна покрити цю різницю на газ. Перший спосіб, коли ми покривали повністю всім різницю в ціні на газ через пряме фінансування "Нафтогазу", через бюджет. В 2014 році було профінансовано 108 мільярдів гривень для покриття дефіциту "Нафтогазу". Якщо би ми не змінили&nbsp; цю систему, у 2016 році з Державного бюджету необхідно було би заплатити&nbsp; "Нафтогазу" 171 мільярд гривень. Це більше, ніж фінансування оборони на сьогодні.</p>
<p>Другий варіант – це покривати різницю виключно тим, хто не може оплатити ратини, тобто адресні субсидії, і це є той єдиний правильний шлях, яким ідуть весь світ, і яким сьогодні на кінець іде Україна. Для людей, які не можуть оплатити ці тарифи, нічого не змінилося від цього рішення уряду, вони як платили не більше 15-и відсотків сукупного сімейного доходу на послуги комунальні, так і будуть їх платити, а сума, яка зекономлена – вдумайтесь, колеги! – 130 мільярдів гривень. Це сума, яку держава через Державний бюджет може на сьогодні фінансувати армію, фінансувати покриття дефіциту Пенсійного фонду, який через зменшення ставки оподаткування заробітних плат утворився.</p>
<p>А крім того, якщо ми подивимося на видатки бюджету, власне, за рахунок такої економії, а наголошую, це понад 130 мільярдів гривень, ми маємо&nbsp; можливість профінансувати армію, і фінансування її зросло у порівнянні з 2014 роком у 2,5 рази.</p>
<p>Є ще одне джерело, звідки взялися ці 130 додаткових мільярдів в бюджеті – це&nbsp; корупція, як день за днем знищується у газовому секторі. Коли існувала одна ціна на газ для населення, інша ціна на газ – для тепловиків і третя ціна –&nbsp; для промисловості, то частина газу купувалася за дешевими цінами і продавалася за дорогими. І, якщо ми подивимося обсяг корупції і ті останні справи Національного антикорупційного бюро, які були представлені і вам у парламенті, і про які говорили керівники НАБУ, це є той приклад, де наші з вами бюджетні кошти фактично кралися.</p>
<p>Наступний важливий крок – це встановлення єдиної ринкової ціни на газ, воно фактично стало поштовхом для розвитку нашого власного&nbsp; видобутку газу. Власне, що відбувалося до того? Продаючи власний дешевий український газ, ми рік за роком знищували власний видобуток, до чого це вело? Це вело до того, що ми кожного року мали би все більше і більше імпортувати газу, все більше газу купувати у Російської Федерації, фактично&nbsp; підтримую чи її газовий видобуток, підтримуючи інвестиції Росії у видобуток і фактично фінансуючи державу-агресора.</p>
<p>Тільки з рішенням, яке уряд прийняв в квітні цього року, ми дали поштовх, реальний поштовх видобутку власного газу. І уже до 2020 року ми перед собою ставимо завдання – нарощення видобутку газу нашою державною компанією "Укргазвидобування" до 20 мільярдів гривень. В результаті до 2020&nbsp; року ми можемо стати повністю енергетично незалежною країною</p>
<p>Важливий, дуже важливий крок, який був здійснений урядом, власне,&nbsp; на шляху в енергоефективності теж пов'язаний із цінами&nbsp; на газ. До цього, коли ціни на газ були низькими, фактичних стимулів до збереження електроенергії, до збереження газу, до збереження тепла, до термомодернізації будинків зовсім не було. Якщо подивитися, скільки Україна споживає енергоносіїв, то у порівнянні із споживанням на одиницю ВВП таких же енергоносіїв країн Європи, зокрема, наприклад, у Німеччині, ми споживаємо втричі більше енергоносіїв. В результаті наша економіка, наше виробництво не може бути конкурентоздатним за умови такої енергетичної неефективності нашої економіки. Власне, найбільшим стимулом щодо енергоефективності є ринкові тарифи на газ. Власне, для того щоб запустити програму енергоефективності, уряд започаткував створення фонду енергоефективності, який зможе співфінансувати з кожним громадянином, з кожним об'єднанням співгромадян житлових будинків (ОСББ) фінансування заходів, які призведуть до фактичного зменшення рахунку за енергоносії не через ціну, яку ми потім доплачуємо з бюджету, а через зменшення обсягу споживання газу, тепла, електричної енергії.</p>
<p>В результаті цього рішення насправді ми маємо три ключові наслідки, які є дуже важливими для нашої економіки і безпеки держави. Перше: ми відкриваємо реальний шлях на сьогодні до нашої енергетичної незалежності, і до 2020 року ми будемо повністю забезпечувати себе власним видобутком газу. Друге – це ми підвищуємо ефективність використання бюджетних коштів. Ми не фінансуємо сотні мільярдів гривень в одну компанію "Нафтогаз" – і фактично покриваємо як рахунки тих, хто може за себе заплатити, багатого населення, так і тих, хто на сьогодні ще не може покрити ці рахунки, і переходимо на адресні дотації тим, хто цього потребує. І третє, важливе: єдина ціна на газ – це механізм боротьби з корупцією, яка роками жила в газовому секторі. Власне, виключно єдиними підходами до ціноутворення, паралельно забезпечуючи адресність субсидій, ми зможемо викорінити мільярди, які кралися протягом останніх 20 років у газовому секторі України. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Слово надається міністру соціальної політики України Андрію Олексійовичу Реві. Будь ласка, 15 хвилин – регламент.</p>
<p>&nbsp;</p>
<p>10:18:20</p>
<p>РЕВА А.О.</p>
<p>Шановний пане Голово, шановні народні депутати, шановні присутні! В умовах підвищення цін і тарифів на житлово-комунальні послуги українським урядом запроваджено режим постійного підвищення державних соціальних стандартів. Перший етап підвищення уже відбувся в травні цього року на 5,2 відсотка.</p>
<p>Другий етап передбачається, здійснити в грудні на 10,3 відсотки.</p>
<p>Загальне підвищення основного соціального стандарту прожиткового мінімуму відповідно до ухвалених Верховною Радою рішень до кінця року складе 16 відсотків, що перевищує прогнозований рівень інфляції і забезпечує поступове відновлення купівельної спроможності громадян. При підвищені прожиткового мінімуму збільшуються розміри мінімальної заробітної плати, мінімальної пенсії, державних соціальних виплат.</p>
<p>З 1 липня 2016 року за ініціативою уряду для 276 тисяч пенсіонерів скасовано оподаткування пенсій, розмір яких не перевищує 10 прожиткових мінімумів для осіб, які втратили працездатність на 1 січня звітного року. На 1 січня така сума складала 10 тисяч 740 гривень. Наразі уряд опрацьовує питання додаткового підвищення мінімальних гарантій в сфері оплати праці з початком опалювального сезону восени цього року для посилення соціального захисту населення.</p>
<p>В той же час основним гарантованим механізмом захисту вразливих верств населення в умовах переходу на ринкові цини на енергоносії залишається програма житлових субсидій. Урядом забезпечується постійна актуалізація та вдосконалення програми житлових субсидій для підготовки реалізації в умовах опалювального сезону 2016-17 років, коли очікується найбільша чисельність отримувачів субсидій. Насамперед запроваджено механізм економного споживання населенням енергоресурсів. З урахуванням моніторингу реального споживання енергоносіїв отримувачами субсидій, норму природного газу для населення, для опалення зменшено на 21 відсоток з семи до п'яти з половиною кубічних метрів на квадратний метр опалювальної площі на місяць в опалювальний сезон.</p>
<p>З метою стимулювання громадян до економного споживання послуг, частину невикористаної суми субсидії в еквіваленті вартості 100 кубічних метрів природного газу або в еквіваленті 150 кіловат годин електричної енергії, в разі використання даних джерел енергії для індивідуального опалення, громадяни зможуть зараховувати як оплату послуг, в тому числі обов'язкові частки платежу домогосподарства на наступні розрахункові періоди. Передбачено спрощені процедури призначення субсидій, які б унеможливлювали наявність черг та затримки в прийнятті рішень. Перерахунки призначеної житлової субсидії здійснюються автоматично, без повторного звернення її отримувача.</p>
<p>Урядом відповідно до операційного плану на 2016 рік розпочато реалізацію 5 пілотних проектів зі створення сучасних центрів надання громадянам послуг у сфері соціального захисту населення в містах з найбільшою чисельністю населення. Я хочу доповісти народним депутатам, що у нас є підтвердження від 5 територіальних громад найбільших міст України: Києва, Харкова, Дніпра, Одеси і Львова про участь у цьому проекті. Хочу запевнити, що програма житлових субсидій функціонуватиме стабільно і забезпечить соціальний захист всіх громадян, які потребують підтримки держави. Також хочу запевнити про безпідставність інформації щодо ризиків стабільності програми субсидій та неправдивість усіх міфів, які поширюються задля дестабілізації ситуації серед громадян.</p>
<p>У зв'язку з цим хочу чітко і лаконічно відповісти на окремі питання і спростувати деякі міфи, які поширюються в інформаційному просторі.</p>
<p>Отже, міф перший, що всю суму отриманих субсидій доведеться повернути в майбутньому, а також те, що начебто оформлення субсидій в майбутньому може перешкодити продажу квартири або будинку, а отримання субсидій також перешкоджає оформити спадок. Такі чутки поширюються уже 20 років, з самого початку запровадження системи субсидій. Проте ні один з авторів цього міфу щодо субсидій не зможе навести жодного прикладу, коли субсидія перешкодила оформити спадок або довелося повертати кошти отриманої субсидії при продажу квартири, або субсидія перешкоджала її продажу чи будинку.</p>
<p>Нормативно-правовими актами з питань надання населенню житлових субсидій чітко встановлено, підкреслюю, – субсидія є безповоротною державною допомогою. Її отримання не пов'язане і не тягне за собою<a name=_GoBack></a> зміни форми власності житла.</p>
<p>Міф другий. Про те, що необхідно начебто використовувати газ, воду та інші комунальні послуги в повному обсязі, на які призначена житлова субсидія. Інакше, мовляв, субсидію перестануть надавати. Це дуже шкідливі чутки, через які наші співгромадяни іноді прагнуть використовувати більше води, газу або електроенергії, ніж їм потрібно. Випалювати газ до рівня призначеної субсидії не лише безглуздо, але і не вигідно. В результаті досягнутої економії сім'я має можливість менше платити в подальші місяці.</p>
<p>Згідно з діючим порядком субсидія призначається в межах соціальних нормативів використання житлово-комунальних послуг, її розмір не залежить від фактичного споживання. Якщо люди користуватимуться ресурсами дбайливо і не використали всю норму на сім'ю, заощаджені кошти субсидії залишаються на рахунках сім'ї і можуть бути використані в подальші місяці, в тому числі і для погашення обов'язкової частки платежу.</p>
<p>Міф третій. Про те, що клопоту з оформленням субсидій багато, а в реальності субсидія може скласти мізерну суму, а деяким, мовляв, і зовсім відмовлять, незважаючи на низькі доходи. Звернення за призначенням субсидії стало дуже простим. Необхідно заповнити і подати або надіслати поштою до місцевого управління соціального захисту населення, а в сільській місцевості уповноваженому сільської ради, лише два документи: заяву і декларацію про&nbsp; доходи і витрати. Іншу необхідну інформацію спеціалісти управління збиратимуть самі. Крім цього, на сьогодні існує можливість подати заяву навіть в електронному вигляді. Розмір субсидії залежить від доходів домогосподарства і вартості житлово-комунальних послуг, які йому надаються. Тому у двох сімей з однаковими доходами розмір субсидії може бути різний, якщо є різниця в переліку житлово-комунальних послуг, якими вони користуються. І навпаки, сусіди, які живуть в однакових квартирах, можуть отримувати різну субсидію, оскільки у них різні доходи.</p>
<p>Четвертий міф. Субсидії не надаються, мовляв, безробітним працездатним громадянам або сім'ям, до складу яких входять такі особи. Протягом останнього року до положення про порядок призначення і надання житлових субсидій внесено ряд змін, які дозволили отримати субсидії багатьом з тих, кому раніше в них відмовляли.</p>
<p>Метою цих змін було забезпечити надійний соціальний захист сім'ям, які не можуть сплачувати за житлово-комунальні послуги після підвищення тарифів. Зокрема, з травня 2015 року знято обмеження для призначення субсидій працездатним громадянам, які не працюють, не навчаються і не стоять на обліку в Службі зайнятості як безробітні.</p>
<p>Якщо такі громадяни не мають доходів для розрахунку субсидій їм буде враховано умовний дохід в розмірі двох прожиткових мінімумів для працездатної особи з 1 травня 2016 року 2900 гривень на місяць.</p>
<p>При цьому для сімей, що опинилися в складних життєвих обставинах за рішенням утворених спеціальних комісій, для таких громадян може бути врахований дохід на рівні 1 прожиткового мінімуму.</p>
<p>Міф п'ятий. Субсидії не призначаються, мовляв, за наявності заборгованості з оплати за житлово-комунальні послуги. Така норма була раніше в порядку надання житлових субсидій, але її було скасовано ще в 2011 році.</p>
<p>З того часу наявність заборгованості з оплати житлово-комунальних послуг не може бути підставою для відмови в призначенні субсидій. Це дозволяє сім'ям вийти з замкнутого кола накопичення нових боргів за комунальні послуги.</p>
<p>Разом з тим, слід пам'ятати, що одержувач субсидії має щомісячно сплачувати свою обов'язкову частку плати за житлово-комунальні послуги, яка визначена в повідомленні про призначення субсидій. І це зрозуміло, держава допомагає оплатити житлово-комунальні послуги, але і накладає обов'язок, певну частину цих послуг одержувач субсидії повинен оплачувати самотужки.</p>
<p>Шостий міф. Існує про те, що неминучі помилки при заповненні декларації і, коли особливо помиляються часто літні люди, що за ці помилки начебто будуть штрафувати і доведеться повертати субсидію.</p>
<p>Це неправда. Форма Декларації про доходи і витрати на сьогоднішній день значно спрощена, заповнити її нескладно, декларація розміщена на одному аркуші.</p>
<p>З 21 липня 2015 року в декларацію не потрібно вносити суми доходів, а лише їх види і джерела отримання. Допомогу в заповненні документів на субсидію, завжди можуть надати спеціалісти управління соціального захисту населення. Інформація про порядок заповнення декларації, також розміщено на сайті Міністерства соціальної політики. Жодних штрафів, я підкреслюю жодних, за&nbsp; помилки в деклараціях не буде. Можливі санкції лише у випадку, коли громадяни свідомо приховали частину важливої інформації.</p>
<p>Міф сьомий.&nbsp; Поширюється інформація про те, що&nbsp; громадяни можуть втратити субсидії, якщо купують валюту, адже іноземну валюту в Україні продають за наявності паспорта.</p>
<p>Пунктом 5 положення про порядок призначення&nbsp; та надання&nbsp; житлових субсидій визначено, що субсидія не призначається, якщо будь-хто з членів домогосподарства протягом 12 місяців перед зверненням за призначенням субсидії здійснив протягом 12 місяців одноразову купівлю товарів робіт та&nbsp; послуг на суму, яка на дату купівлі оплати перевищує 50 тисяч гривень.&nbsp; Купівля валюти не входить в перелік вартісних покупок, здійснення яких позбавляє право на субсидії. Тобто не призведе до відмови призначення субсидії або&nbsp; її припинення.</p>
<p>Наступний міф.&nbsp; Стосується того, що Міністерством фінансів України сьогодні проводиться перевірка доходів одержувачів субсидій через&nbsp; банківські установи. Так&nbsp; звана верифікація. Неправдивою є інформація, що субсидій позбавлять ті сім'ї, які мають&nbsp; депозитні рахунки в сумі більше 50 тисяч гривень або інші доходи. Дійсно, спочатку року Мінфіном проводиться процедура верифікацій соціальних виплат. Перевіряється наявність депозитів, додаткових доходів, майна у громадян, які звернулися за допомогою держави.</p>
<p>Що стосується одержувачів субсидій, претензії до них можуть бути лише відповідно до критеріїв,&nbsp; якими визначається право на призначення&nbsp; субсидій. Я хочу підкреслити, відповідно до чинного нормативного документу положення про субсидії, депозити і відсотки по них не враховуються як доходи&nbsp; і не входять в перелік критеріїв, на підставі яких може бути відмовлено призначення житлової субсидії або припинення її надання.</p>
<p>Єдиним критерієм майнового стану, за яким може бути відмовлено у призначенні субсидії, підкреслюю,&nbsp; є здійснення одноразової купівлі на суму, що перевищує 50 тисяч гривень.</p>
<p>Нарешті,&nbsp; хочу зазначити,&nbsp; дев'ятий міф&nbsp; стосовно&nbsp; програми&nbsp; житлових субсидій. Що субсидія не призначається батькам пенсіонерам, в помешканні яких зареєстровані повнолітні діти, які проживають&nbsp; в іншому місці зі своїми&nbsp; сім'ями. Субсидія розраховується, виходячи з кількості&nbsp; зареєстрованих осіб, яким нараховується плата за житлово-комунальні&nbsp; послуги.&nbsp; Разом з цим, на підставі рішення комісії, субсидія може бути призначена без врахування окремих членів домогосподарства,&nbsp; які зареєстровані, але фактично не проживають у помешканні. Звертаю увагу, що&nbsp; рішення комісії приймається з урахуванням наявності&nbsp;&nbsp; документа, що підтверджує тимчасову відсутність осіб з числа зареєстрованих. В окремих випадках за відсутності таких документів рішення комісії приймається на підставі акту обстеження&nbsp; матеріально-побутових&nbsp; умов проживання сім'ї. Рішення комісії&nbsp; є обов'язковим для всіх надавачів житлово-комунальних послуг.&nbsp;</p>
<p>Вчора під час прямого ефіру мені задали мешканці&nbsp; міста Києва, що "Київгаз" не бере&nbsp; до уваги рішення комісії.&nbsp; Я обіцяю, що ми розберемося&nbsp; з такими випадками. І хочу звернутися до всіх надавачів житлово-комунальних послуг. Не можна порушувати&nbsp; чинне&nbsp;&nbsp; законодавство, і так як прописано в Положенні про порядок субсидій, ви зобов'язані виконувати рішення&nbsp;&nbsp;&nbsp;&nbsp; комісії і нараховувати комунальні&nbsp; послуги&nbsp; виключно на ту кількість&nbsp; членів домогосподарства, які визначені таким рішенням.</p>
<p>І останнє – десяте.&nbsp;&nbsp; Шановні народні депутати, я хочу вам відкрити одну велику таємницю. Коли ми говоримо про 6 мільйонів домогосподарств&nbsp; розрахунково, які за нашими даними не зможуть отримати субсидію за своїми доходами, то, проаналізувавши у відкритому доступі інформацію про доходи самих народних&nbsp; депутатів, які тут присутні, я хочу вас запевнити,&nbsp; що значна частина сидячих у цьому залі не тільки має право,&nbsp; але й можливість оформити житлову субсидію,&nbsp; виходячи &nbsp;з ваших доходів&nbsp; за минулий рік. Тому, будь ласка, звертайтесь, і також ви будете мати можливість оформити таку&nbsp;&nbsp; житлову субсидію.</p>
<p>А до всіх наших громадян звертаюсь, будь ласка, скористайся тими можливостями, які надає вам держава. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Шановні колеги, ми маємо тепер 30 хвилин запитань до Кабінету Міністрів України. Я хочу наголосити, це не запитання від фракцій, це запитання від народних депутатів. Тому, якщо хтось із представників фракцій не запишеться, це не буде підставою потім вимагати слово, це запитання від народних депутатів.</p>
<p>Шановні колеги, тому я прошу зараз приготуватися до запису і провести запис. Готові? Будь ласка, прошу провести запис на запитання до уряду, будь ласка. Дякую вам. Отже, шановні колеги, я надаю слово для запитання Величковичу Миколі Романовичу. Будь ласка, пане Миколо.</p>
<p>&nbsp;</p>
<p>10:35:04</p>
<p>ВЕЛИЧКОВИЧ М.Р.</p>
<p>Прошу передати слово Ігорю Гузю.</p>
<p>&nbsp;</p>
<p>10:35:09</p>
<p>ГУЗЬ І.В.</p>
<p>Доброго дня! Гузь, 19 округ, Волинь.</p>
<p>Я хочу задати питання до пана Кубіва. Пане Степане, мене цікавить, не тільки мене, дуже багато колег, яка у нас ситуація з Одеським припортовим заводом? Коли приватизація збирається, що взагалі в цьому плані уряд, ви особисто, як міністр, збираєтесь робити? Тому що те, що ми бачимо, останні новини з Одеси, складається враження, що ситуацію спеціально хочуть розкачати, губернатор виступає постійно незрозуміло з яких там позицій, кого прикриває, з ким співпрацює, на кого працює і так далі. Тобто яка доля Одеського припортового заводу? Чи буде приватизація, що в цьому контексті працюється в уряді, будь ласка, дайте відповідь?</p>
<p>&nbsp;</p>
<p>10:36:03</p>
<p>КУБІВ С.І.</p>
<p>Пане Ігорю, дякую за запитання. Воно сьогодні є не тільки актуально економічно, а воно актуально є ще й "політично", в лапках. Тому що сьогодні політики хочуть розхитати процес приватизації, який має пройти 27 липня цього місяця 2016 року.</p>
<p>Теза друга, процес оцінки, процес публічності, процес рішення уряду проходив у режимі он-лайн. Я хочу сказати, що 15 мільярдів гривень, які має отримати бюджет України або більше, після приватизації даного заводу, є, відповідно, на сьогоднішній день врахований в бюджеті України. І це є стандарти, і це є оплата праці, і це є те, на що розраховуємо не тільки ми як урядовці, а саме головне, український народ.</p>
<p>І третє, я би хотів звернутися до політиків, які розхитують сьогодні ситуацію щодо корумпованості проведення конкурсу, що конкурс нібито замовлений під тих чи інших людей. Це абсолютно не відповідає дійсності.</p>
<p>І на закінчення, цей конкурс, перше, проходив із залученням міжнародних експертів, публічності, міжнародних аудиторських фірм; друге, ціна, встановлена на ринкових відносинах на сьогоднішній день; і третє, я прошу всіх політиків, які сьогодні хочуть корумпувати проведення конкурсу, врахувати, що цей конкурс проходить оцінено неправильно, що бюджет може недоотримати, це на їх совісті і відповідальності. Уряд України, Фонд державного майна, міжнародні експерти провели цей процес прозоро. Оцінена стартова сума 15 мільярдів, конкурс 27 числа. І я би…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 30 секунд завершити.</p>
<p>&nbsp;</p>
<p>КУБІВ С.І. Прошу… Відносно оцінки одеського губернатора, пане Максим, що ви говорите, я рахую, що це неправильне втручання на сьогоднішній день щодо проведення конкурсу, який приходить 27-го на стартову позицію. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Зубач Любомир Львович, "Самопоміч", будь ласка.</p>
<p>&nbsp;</p>
<p>10:38:37</p>
<p>ЗУБАЧ Л.Л.</p>
<p>Будьте добрі, Левку Підлісецькому, будь ласка, передайте слово.</p>
<p>&nbsp;</p>
<p>10:38:45</p>
<p>ПІДЛІСЕЦЬКИЙ Л.Т.</p>
<p>Лев Підлісецький, фракція "Самопоміч".</p>
<p>В мене питання до Прем'єр-міністра Гройсмана Володимира Борисовича. Володимир Борисович, можна? Володимир Борисович, до вас питання. В мене є питання до конкурсів, які проводяться на заміщення посад керівників великих державних компаній, які входять у велику... в топ 50, зокрема, компанія "Укренерго". Володимир Борисович, зокрема, компанія "Укренерго", яка є системним оператором і конкурс був проведений ще в травні місяці. На початку червня було вибрано номінаційною комісією переможця найкращого кандидата. До сьогоднішнього дня нема призначення на цю посаду і, за свідченням міністра енергетики, переможець проходить&nbsp; якусь спецперевірку. Чи можете пояснити, що це за спецперевірка і скільки буде тривати? І чи це не є навмисне затягування процесу призначення, щоби творити абсолютно...</p>
<p>&nbsp;</p>
<p>ГОЛОВУЮЧИЙ. Тридцять секунд, будь ласка.</p>
<p>&nbsp;</p>
<p>10:39:51</p>
<p>ПІДЛІСЕЦЬКИЙ Л.Т.</p>
<p>Що це є не навмисне затягування для того, щоби робити абсолютно непрозорі і злочинні операції в... безпосередньо в компанії, зокрема, використовуючи тарифи, які затверджені НКРЕ, для даної компанії в чотири рази вище, в минулому році було в чотири рази підняті. Дякую.</p>
<p>&nbsp;</p>
<p>10:40:25</p>
<p>КУБІВ С.І.</p>
<p>Я хочу відповісти на це питання з трьох позицій або з трьох проблем, які ми поставили. Проблема перша, конкурс, який був проведений сьогодні в уряді, в Кабінет Міністрів України відповідав чіткому положенню комісії, яка складається з представників української частини і з представників&nbsp; міжнародних експертів, де є представники Європейського банку, де є представники Міжнародного валютного фонду, де є представники аудиторських і інших фірм. Цей конкурс проходив, перш за все,&nbsp; публічно. Результатом цього конкурсу в більшості голосів, а реально при одному "утримався", обраний відповідний кандидат.</p>
<p>Щодо процедури проведення документів, є закон і є положення. І ми це питання ставили минулого тижня, що ця процедура повинна бути закінчена, вона максимум проходила до півтора-двох місяців в інших підприємствах. І після закінчення цієї процедури, я не думаю, що ця процедура, про яку ви говорите, має поганий умисел. І буде відповідно рішення, і міністр енергетики своїм наказом повинен призначити відповідного керівника. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Мельничук Іван Іванович, будь ласка.</p>
<p>&nbsp;</p>
<p>10:41:52</p>
<p>МЕЛЬНИЧУК І.І.</p>
<p>Доброго дня всім. Прошу слово для запитання передати Владиславу Голубу.</p>
<p>&nbsp;</p>
<p>10:42:02</p>
<p>ГОЛУБ В.В.</p>
<p>Владислав Голуб, фракція "Блоку Петра Порошенка", 197 виборчий округ, Черкащина. У мене питання до Степана Івановича Кубіва, першого віце-прем'єр-міністра.</p>
<p>Шановний Степан Іванович, тут уже от задавали питання щодо конкурсів на державні підприємства. У мене до вас запитання щодо конкурсу на підприємство "Укртрансхімаміак". Наразі там працює виконуючим обов'язки пан Полозов Віктор Олександрович, який має бізнес в Російській Федерації, відтак сплачує податки в Російській Федерації – країні, яка спонсорує терористів і вбиває наших українців.</p>
<p>Шановний Степан Іванович, я до вас звертаюся передусім як до українця і щирого патріота. Скажіть, будь ласка, яка ситуація щодо конкурсу на "Укртрансхімаміак", які кроки уряд робить для того, щоб не допустити таких "патріотів" (в лапках) до діяльності стратегічного нашого підприємства, українського підприємства? Дякую щиро.</p>
<p>&nbsp;</p>
<p>10:43:07</p>
<p>КУБІВ С.І.</p>
<p>Я хочу зупинитися на цьому питанні, перш за все звернення до українського народу в тому числі. Пан Бондік, який працював не рік, не два, і не три, і не чотири, за попередні уряди, включаючи і наш уряд, підлягав звільненню негайно. Це було зробити не так просто, у зв'язку з існуючим законодавством. Особисто мною, з погодженням Прем'єр-міністра і інформованості всіх міністрів, ця людина звільнена з роботи.</p>
<p>Друге. По закону, ми поставили виконуючого обов'язки пана Полозова, в той же день я підписав наказ про формування комісії і оголошення конкурсу. Конкурс, який фактично стартує, по-моєму, через два дні, буде відкритий, буде публічний і відповідно визначить найсильнішого кандидата в цій галузі.</p>
<p>І третє. "Трансаміак" на протязі всього періоду незалежності україни одна з найбільш корумпованих структур, ця структура, яка сьогодні, це ганьба для тих 24 роки, які відповідно сьогодні змінимо через відкритий публічний конкурс.</p>
<p>Чи правильно призначений виконуючий обов'язки, чи ні, ми дотримувалися точки зору закону, тому що ми очікуємо і судову протилежність з їхньої сторони і спори.</p>
<p>Провівши консультацію з юристами, ми пішли: перше – на звільнення, друге – на швидкі кроки, третє – на організацію комісії, і четверте – на проведення відкритого публічного конкурсу. Про що я проінформую, шановні колеги депутати Верховної Ради. Дякую.</p>
<p>&nbsp;</p>
<p>ГОЛОВУЮЧИЙ. Мусій Олег Степанович, будь ласка, включіть мікрофон.</p>
<p>&nbsp;</p>
<p>10:45:14</p>
<p>МУСІЙ О.С.</p>
<p>В мене запитання до Прем'єр-міністра.</p>
<p>Шановний Володимире Борисовичу, питання палаючих териконів на моєму окрузі, де є Червоноградська збагачувальна фабрика, вже я піднімав перед урядом дев'ять місяців. Станом на сьогодні, доводжу до вашого відома, що пан Зубко обіцяв мені ще в попередньому уряді скликати урядову комісію по гасінню териконів. Міністр енергетики обіцяв три місяці це скликати, міністр екології обіцяє скликати. Но, люди добрі, висновки санстанції свідчать про те, що захворюваність людей в три рази, дітей в три рази –&nbsp; 100 тисяч населення. Терикон палає далі, і ніхто нічого не робить. Держслужба надзвичайних ситуацій відмовчується. Виділіть кошти з резервного фонду. Ну, не може ж, і через те, що там приватний власник тільки має загинути 100 тисяч населення на окрузі, чи що?</p>
<p>Володимир Борисович, вживіть, будь ласка, невідкладних заходів, щоб загасити оцей, екологічну катастрофу…</p>
<p>&nbsp;</p>
<p>10:46:25</p>
<p>ГРОЙСМАН В.Б.</p>
<p>Дякую, дякую. Вельмишановний пане голово, Олег Степанович. Сьогодні якраз о другій годині відбудеться ця комісія, її буде проводити профільний віце-прем'єр Зубко, і будуть вживатись всі необхідні заходи для того, щоби у нас не виникало таких надзвичайних ситуацій у вигляді пожеж. В тому числі і хочу вас поінформувати про те, що ми і ДСНС виділили додатковий ресурс для палива, те, що необхідно для того, щоби вони адекватно реагували.</p>
<p>Але можемо гасити пожежі, і це треба робити, але треба думати про те, щоб взагалі глобально вирішувати, і не тільки з териконами, а в тому числі і сміттєзвалищами по Україні. Ми це знаємо, яка це величезна проблема. Ми над цим сьогодні дуже системно працюємо. Дякую. А в 2 години, якщо маєте бажання, долучіться до роботи спільно з віце-прем'єром. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Матківський Богдан Миронович. Будь ласка, пане Богдан.</p>
<p>&nbsp;</p>
<p>10:47:16</p>
<p>МАТКІВСЬКИЙ Б.М.</p>
<p>Доброго дня, шановні панове міністри. В мене запитання до міністра енергетики пана Ігоря Насалика. Пане міністр, скажіть, будь ласка, я бачу, що щось відбувається по міністерству. Відбуваються певні реформи в атомній енергетиці, але просто не можу зрозуміти, куди ми рухаємося і що, яка у вас стратегія розвитку даної галузі? Дякую.</p>
<p>&nbsp;</p>
<p>10:47:50</p>
<p>НАСАЛИК І.С.</p>
<p>Дякую за запитання. В дійсності питання атомної енергетики хвилює всіх, і хвилює Президента держави, і Прем’єр-міністра, і безпосередньо Міністерство палива і енергетики. Повинен сказати, що 8 місяців НАЕК "Енергоатом" були заблоковані рахунки. І НАЕК "Енергоатом" не могло вести абсолютно ніякої господарської діяльності. Хвалити Бога, що останній місяць питання розв'язалося, і на сьогоднішній день є розкриті рахунки, що в першу чергу дозволяє працювати атомній промисловості.</p>
<p>З другої сторони, ми провели наради на базі НАЕК "Енергоатома", яке дало можливість зараз переглянути ремонтні роботи по блоках. Ми абсолютно змінили стратегію функціонування. І от всі опасіння, які були на 1 липня, і можна було багато почути різних експертів, що з 1 липня в Україні розпочнеться блекаут, почнеться імпорт електроенергії з Росії, будем завозити вугілля з Росії, закуповувати газ, запустим газомазутні блоки, розпочнеться вієрове відключення, і це звучало з вуст спеціалістів, на сьогоднішній день не актуально. Ми провели технічні і інші роботи.</p>
<p>І сьогодні в цьому залі повинен сказати не тільки депутатам Верховної Ради, а всім мешканцям нашої держави, що на сьогоднішній день ми не імпортуємо жодного кіловата електроенергії, ми не закуповуємо з Російської Федерації жодного кілограма вугілля, при всьому тому немає у нас вієрових відключень, і система працює чи просто складно.</p>
<p>Більш того, повинен сказати, що ми створили кризисний штаб, який розпочинає працювати, який буде керуватися Прем'єр-міністром України, і в цьому напрямку активно працює і Президент України.</p>
<p>І можу сказати одним словом, ми зробим все для того, щоб пройти тяжкий період літній, де найбільше завантаження, щоб не мати жодних проблем в осінньо-зимовий період. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, Лапін Ігор Олександрович.</p>
<p>&nbsp;</p>
<p>10:49:52</p>
<p>ЛАПІН І.О.</p>
<p>В мене запитання до представника Міністерства оборони України , і воно ж також анонсоване буде голові уряду. Питання такого характеру. Скажіть, будь ласка, коли буде піднято анонсоване підняття заробітної плати для військової розвідки? Справа в тому, що це підняття було анонсоване вже давно, кошти виділені. Я не можу зрозуміти, у нас в Генеральному штабі зарплати вже підняли, у нас у всіх тилових підрозділах зарплати підняли, а безпосередньо тих, хто ходить за лінію фронту, і в тому числі військова структура військової розвідки ніяких заробітних плат не піднято. Тому питання конкретне. Коли буде піднято заробітна плата представникам, працівникам, військовослужбовцям військової розвідки, яка була анонсована вже давним давно і кошти виділені. Дякую.</p>
<p>&nbsp;</p>
<p>10:50:45</p>
<p>РУСНАК І.С.</p>
<p>Дякую вам за запитання.</p>
<p>Дійсно, військова розвідка у нас фінансується по окремим статтям. Це питання обговорювалось навіть вчора під… на нараді, яку проводив Перший віце-прем'єр України. Я впевнений, що найближчим часом це питання буде доведено до прийняття практичних рішень щодо вирішення всіх окладів і посад, які є в Генеральному штабі, які в Головному управлінні розвідки. Дякую вам.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Лаврик Микола Іванович, будь ласка.</p>
<p>&nbsp;</p>
<p>10:51:27</p>
<p>ЛАВРИК М.І.</p>
<p>У мене питання до міністра палива і енергетики. Шановний пане міністр, щоб зняти всякі інсинуації, що заважає міністерству зробити абсолютно публічним і прозорим ціноутворення вітчизняних енергоресурсів, а саме: повна калькуляція собівартості, обсяги, балансовий прибуток, чистий прибуток, його спрямування на інвестиції, результат по періодах. Це стосується, насамперед, природного газу, нафти, електроенергії, твердого палива.</p>
<p>І друге питання до міністра аграрної політики. Чи розробляється Державна програма відродження тваринництва, насамперед поголів'я КРС? Дякую.</p>
<p>&nbsp;</p>
<p>10:52:41</p>
<p>КУТОВИЙ Т.В.</p>
<p>Дозвольте мені відповісти на останню частину запитань, я коротко. Насправді, програма існує, питання виділення коштів на цю програму і ми сьогодні разом з урядом відстоюємо позицію, щоб 1 відсоток від виробництва аграрної продукції в Україні було спрямовано на підтримку. І ця підтримка, перш за все, планується для малих та середніх виробників і, перш за все, для великої рогатої худоби, оскільки там дуже великий аспект з зайнятістю населення.</p>
<p>Ми сподіваємося, що ця програма буде, в тому числі проголосована у Верховній Раді в контексті підтримки, а мова йде десь приблизно про 5 мільярдів гривень підтримки.</p>
<p>Я думаю, що якщо ми таке рішення разом з Верховною Радою приймемо, то в нас дуже суттєво покращиться ситуація в галузі. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Кишкар Павло Миколайович, будь ласка. А ще не відповіли, друга частина, вибачте. Будь ласка, другу частину питання, потім Кишкар.</p>
<p>&nbsp;</p>
<p>10:53:23</p>
<p>НАСАЛИК І.С.</p>
<p>Дякую за запитання, але я хотів депутатам сказати, які до речі, я приймаю завжди з 7:00 до 7:45 ранку, депутатський корпус. І повинен сказати, що Міністерство енергетики і вугілля входить енергетика і вугілля. Не входе ні НАК "Нафтогаз", ні "Укрнафта", ні "Укртранснафта" і інші об'єкти, вони находяться в управлінні іншого міністерства - Міністерства економіки. &nbsp;</p>
<p>Щодо свого міністерства повинен сказати, що в нас затверджений баланс енергоресурсів на рік, розписані ремонті роботи по тепловим, атомним блокам. Є повністю баланс вугілля. І повинен сьогодні сказати депутатському корпусу, що пройшла нарада, де ми визначали індикатор на цінову політику на вугілля. За основу індикатор міністерство взяло все-таки&nbsp; Польську біржу. І повинен сказати, що вона&nbsp; буде суттєво відрізнятися від "Роттердаму плюс". Дякую.</p>
<p>&nbsp;</p>
<p>ГОЛОВУЮЧИЙ. Дякую. Кишкар передає слово Кривенкові. Відразу &nbsp;включіть мікрофон Кривенкові.</p>
<p>&nbsp;</p>
<p>10:54:30</p>
<p>КРИВЕНКО В.М.</p>
<p>Віктор Кривенко "Народний рух України".</p>
<p>В мене питання до Андрія Олексійовича Реви, і до нашого шановного пана Прем'єр-міністра. Питання два.</p>
<p>Перше. В тому році в березні&nbsp; місяці під час змін до Закону про державний бюджет, мною було ініційовано і це було підтримано фракцією "Самопоміч" і бюджетним Комітетом. Створення програми 300 мільйонів гривень для купівлі житла для сімей загиблих військовослужбовців, інвалідів І, ІІ категорії. Щоб кожна сім'я знає, що якщо її батько пішов на фронт, що якщо вона потребує поліпшення житлових умов, все життя за ним по полігонам, по гуртожиткам проїздила, то вона буде соціально захищена. Щоб кожен воїн знав, що його сім'я буде захищена, якщо не доведи Боже, з&nbsp; ним щось станеться.</p>
<p>В тому році, за моєю інформацією, було придбано 640 квартир. Всі ці кошти Кабінет Міністрів віддав на області, на регіони. І ось у нас є інформація, вона є і в Міністерстві соціальної політики, як герою України Зубку, який загинув, як його дружині придбали&nbsp; квартиру ось в такому стані, на фото, на екрані видно. Тим паче, що вона живе в Хмельницькому, її придбали не в Хмельницькому. І ми бачимо інформацію по деяким областям….</p>
<p>&nbsp;</p>
<p>ГОЛОВУЮЧИЙ.&nbsp; 30 секунд.</p>
<p>&nbsp;</p>
<p>КРИВЕНКО В.М. … куплене житло дорожче, ніж ринкової вартості. Які дії плануються в цьому році ця програма продовжена. Прохання вашу політику розповісти,&nbsp; як&nbsp; ці зловживання&nbsp; будуть припинятися. Дякую.</p>
<p>&nbsp;</p>
<p>ГОЛОВУЮЧИЙ.&nbsp; У вас мікрофон включений, просто&nbsp; говоріть.</p>
<p>&nbsp;</p>
<p>10:56:16</p>
<p>ГРОЙСМАН В.Б.</p>
<p>Дякую за ваше запитання.</p>
<p>В цьому конкретному випадку треба розібратись, оскільки цим питанням&nbsp; опікувалась регіональна влада, я сьогодні нам доручення профільному віце-прем'єру і губернатору, голові обласної державної адміністрації розібратись з цим питанням. Якщо, дійсно, були допущені порушення, ми відреагуємо дуже&nbsp; швидко, а якщо треба буде додаткова допомога цій родині, ми теж визначимось.</p>
<p>Дякую,&nbsp; що повідомили про оцей випадок, і я прошу&nbsp; більш конкретно&nbsp; передати просто мені інформацію. Дуже дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Гусак Володимир Георгійович,&nbsp; будь ласка.</p>
<p>&nbsp;</p>
<p>10:56:41</p>
<p>ГУСАК В.Г.</p>
<p>В мене запитання до міністра енергетики і&nbsp; вугільної промисловості&nbsp; України.</p>
<p>Шановний Ігор Степанович, наприкінці квітня, одразу після&nbsp; призначення нового уряду, я задавав вам&nbsp; питання про заборгованість&nbsp; по зарплаті перед шахтарями державних шахт, і тоді ви дуже м’яко пішли від відповіді про суму заборгованості. І це було зрозуміло, бо тоді заборгованість, це була&nbsp; пряма відповідальність&nbsp; попереднього уряду, в якому до Міністерства енергетики і вугільної промисловості було особливо багато питань.</p>
<p>Але&nbsp; минуло вже 100 днів роботи&nbsp; нового уряду, і я все-таки хотів би спитати: яка зараз заборгованість перед шахтарями державних шахт,&nbsp; чому&nbsp; страйкують&nbsp; шахтарі "Волиньвугілля", чому&nbsp; голодують шахтарі "Селидіввугілля" і чи покінчить новий&nbsp; уряд&nbsp; з заборгованістю перед шахтарями&nbsp; державних шахт і коли.</p>
<p>&nbsp;</p>
<p>10:57:48</p>
<p>НАСАЛИК І.С.</p>
<p>Дякую за запитання, шановний народний депутат.</p>
<p>Повинен сказати вам дві речі. Для того, щоб розуміти всю глибину проблему вугільної галузі, я вам наведу тільки одну цифру. Заборгованість за спожиття електроенергії складає 10 мільярдів гривень. Ось тому відключається і ….., і ……, і взагалі не дається можливості виробництва вугілля. З другої сторони, якщо зібрати все вугілля, яке ми виробляємо, продати, воно буде складати 230 мільйонів, а сума, яку треба виплатити із заробітної плати, складає 450 мільйонів. Отже, різниця кожен місяць складає більше чим, порахуйте, 180 мільйонів гривень.</p>
<p>Але я хочу подякувати бюджетному комітету Верховної Ради, який вчора, засідаючи, зробив зміщення в бюджеті, і ми знайшли додаткових 200 мільйонів гривень на зарплату шахтарів. Я хочу подякувати Міністерству фінансів, які пішли на цей крок. І повинен сказати, що на день шахтаря буде оплачена повністю заробітна плата.</p>
<p>Але, з другої сторони, я повинен сказати, що у нас є шахти, де собівартість вугілля складає 27 тисяч гривень, воно скоро стане золотим. Тому міністерство розробило програму, де "а" пройде повна ліквідація 11-13 шахт, і ми спільно з Британським фондом адаптації дамо можливість працювати людям, де пройде ліквідація. Сім&nbsp; шахт, найбільш рентабельних, ми залишимо за державою, а всі інші ми дамо на приватизацію. Це є шлях до реструктуризації всієї вугільної промисловості, інших шляхів немає. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Ляшко Олег Валерійович.</p>
<p>&nbsp;</p>
<p>10:59:41</p>
<p>ЛЯШКО О.В.</p>
<p>Олег Ляшко, Радикальна партія. У мене звернення до Прем'єр-міністра і до всіх урядовців, коли ви обманюєте всю країну, коли вводите людей в оману, коли ви просто нагло брешете, ви червонієте чи ні, бо телевізор не передає ваші емоції? Коли ви розказуєте про підвищення соціальних стандартів, ви підняли з 1 травня на 5 процентів соціальні стандарти, ви знаєте на скільки ціни на ліки піднялися, на скільки ціни на комуналку завдяки вашим рішенням піднялися? Коли півмільйона пенсіонерів в Україні отримує пенсію менше тисячі гривень, ви можете вижити на пенсію менше тисячі гривень, чи можуть українці вижити на цю пенсію? Пане Прем'єр-міністр, а вам комфортно, коли ви бачите, що ціла фракція парламентська більше місяця вимагає від вас повернути пільгову норму споживання газу, знизити тарифи, розслідувати корупцію, відправити у відставку міністра фінансів Данилюка, директора трьох офшорних компаній? Вам комфортно, коли депутати отут сидять, протестуючи проти вашого геноциду? Я…</p>
<p>&nbsp;</p>
<p>11:00:55</p><p>ГРОЙСМАН В.Б. Дякую.</p>
<p>Шановний пане Голово Верховної Ради України, вельмишановні&nbsp; колеги народні депутати, шановний Олег Валерійович! Це я мав би запитати вас, чи комфортно вам в залі знаходитися там, на підлозі. Якщо вам не комфортно, займіть свої місця в залі. Але це – ваше право, це – демократія.</p>
<p>Ви знаєте, що, я думаю, що головне, що у людини є, це те, що… це здатність говорити правду. І насправді, все те, що говорю я як Прем'єр-міністр, я в це вірю, і я вважаю, що оцінка того, що відбувається в країні і наші кроки, вона є чесною.</p>
<p>Я почув ваш спіч, одну хвилину, де ви розповідали, як погано живуть люди і все інше. Але в мене питання: чи після ваших слів їм стало жити краще? Ні! Тому що, на превеликий жаль,&nbsp; українська політика і популізм в українській політиці&nbsp; доводить до того, що люди&nbsp; при тому, що чують від політиків, що їм треба жити краще, отримувати більшу зарплату, не бачать дій цих політиків, які пов'язані з тим, щоб розвивати національну економіку, зробити певні антикорупційні кроки, розпочати публічну приватизацію і багато інших речей. Це – набір&nbsp;&nbsp; для кожної країни у світі. Набір реформ, він є приблизно однаковий. І ви можете це побачити, подивившись на&nbsp; Польщу, на Словаччину, на інші країни Європейського Союзу, Америку. Де ви бачите високі стандарти життя, подивіться, що там робили, коли були такі економічні виклики. І ви побачити, що робили те, що ми маємо з вами зробити. Але саме головне – здатність швидко робити ці зміни і швидко робити реформи.</p>
<p>І я хотів би сьогодні підкреслити, що ми маємо боротися не за те, щоб знизити ціни з ринкової в мінус на газ, не запроваджувати пільгову кількість газу. Ви ж розумієте, що таке пільгова кількість газу? Це на кожну родину в країні буде записано 2,4 тисячі кубів за вашою версією і пропозицією. Це буде означати, що це й газ буде куплений там, умовно кажучи, за дві тисячі, а проданий потім на комерційному ринку за сім, це ви хочете повернення схем Онищенка? Я запитую, я думаю, що настав час говорити правду, настав час приймати відповідальні рішення і саме головне – захистити українця від цих ринкових цін і це можливо зробити через дві речі: перше і негайно, це компенсація через безповоротну допомогу субсидій, це адресна допомога державним, хто її, насправді, потребує. А всі інші, я приводив приклад сьогодні, минулого разу, що є політики, в якого є будинок 500 квадратних метрів... От ви скажете, в якому будинку ви живете, ми вам порахуємо. Я вам хочу сказати, за такий будинок за пільгових цін кожен рядовий українець сплачував свою частку, щоби вам компенсувати&nbsp; 25 тисяч гривень кожного місяця за ціну газу, тому що ви захотіли встановити пільги для себе. І от в цьому є питання, це невелика доплата, так би мовити, за депутатську зарплату.</p>
<p>Хотів би сказати ще про одну річ. Ви постійно займаєтесь тим, що вводите людей в кошмар. Ви говорите про те, що все буде погано, що осінню, коли люди отримають платіжки, вони просто будуть падати в обморок. Да&nbsp; ви хоть один раз сядьте і порахуйте, і скажіть людям правда. В минулому році кожна українська родина за житлово-комунальні послуги, використовую чи субсидії, заплатила не більше 12 відсотків від свого власного доходу. І я згоден&nbsp; з тим, що 5 відсотків підняття соціальних стандартів або 10, це є вкрай недостатньо, тому що нам потрібне зростання економіки. Зростання економіки може&nbsp; бути тоді, коли&nbsp; ми&nbsp; будемо приймати відповідальні&nbsp; закони, а ці закон уряд буде сумлінно виконувати і в проваджувати у життя. Я звертався до вас минулого разу: проголосуйте, будь ласка, приватизацію підприємств, зокрема, і "Укрспирту". Для чого? Для того, що це є корупційне підприємство, вони гонять лівий спирт і забирають кошти, мільярди, десятки мільярдів від українського бюджету. Ми розпочинаємо реформу української митниці спільно із Сполученими Штатами. Ми там знайдемо резерви. Я хотів би підкреслити, не знаю, по-моєму, ви не голосували за це рішення, але уряд спільно з більшістю депутатів при підтримці Голови Верховної Ради, саме цей уряд добився прийняття Закону про дерегуляцію цін на ліки. І це буде означати, що ліки в Україні будуть в ціні зменшуватись, а якість буде їх збільшуватись.</p>
<p>І ще одна річ, шановні колеги, що стосується тарифів. Ви знаєте, я дякую народним депутатам України за те, що вони оприлюднили один дуже важливий документ. Я вам хотів би його зараз зачитати. Це наша відповідь популістам.</p>
<p>Ви знаєте, що одна лідер однієї політичної сили говорить про те, що український газ коштує 20 доларів, що є повною нісенітницею. Але говорити, як я вже сказав, це "оголтєлий" популізм, який за 20 років і більше нашої незалежності не довів ще поки що своєї здатності вирішувати реальні проблеми людей. Так от, хочу сказати, що в 2008 році 31 жовтня був підписаний Меморандум з Міжнародним валютним фондом. От хочу сказати вам з цієї трибуни: по сьогоднішній день я не підписав жодного меморандуму, шановні колеги, жодного. А от є підписи, зокрема Прем'єр-міністра України Юлії Володимирівни Тимошенко, от він підписаний. Так от, тут написано, шановні колеги, в пункті 17, і дозвольте я вам його зачитаю. Це те, що підписала Юлія Володимирівна: "Для того щоб забезпечити тривалу базу для продовження здорового фінансування, а також впорядкувати фінансові стосунки НАК "Нафтогазу" з бюджетом, до кінця 2011 року ми, уряд, зрівняємо ціни на газ внутрішнього видобутку та ціни на імпортований газ". Це те, що було зроблено цим урядом. Але якби це було зроблено у 2008 році, сьогодні би Україна була би вже енергоефективною, не було би схем Онищенка. І я думаю, що в багатьох, в тому числі і тих, хто присутній або був присутній у цій залі, не було би надсучасних літаків, яхт, кораблів і всього іншого. <i>(Оплески)</i></p>
<p>Таке рішення буде прийняте у жовтні 2008 року. Паралельно до цього датування ціни на імпортований газ, що споживається тепловими комунальними підприємствами, буде скорочуватись шляхом щоквартального коригування тарифів і припинить своє існування до 1 липня 2010 року.</p>
<p>Далі. Заглядаючи наперед, ми маємо намір запровадити більш потужну регуляторну базу таким чином, щоб встановлення тарифів було деполітизоване. Це я до закликів міським радам приймати рішення про зупинку перерахунку тарифів.</p>
<p>Друга позиція. 18 пункт, засвідчення Юлії Володимирівни.&nbsp; Ми хотіли б запевнити вас у тому, що у нас існує ефективна система соціального захисту, це я про субсидії, хто не знає, яка допоможе вразливим групам, які можуть зазнати негативного впливу від коригування економічної ситуації, тобто допоможуть людям.</p>
<p>Що я хотів би сказати. Є справжня позиція, є справжні лідери, є люди, які вірять в те, що говорять, є лідери, які борються за країну і за її громадян. А є псевдолідери, які імітують боротьбу за Україну, які імітують боротьбу за українського громадянина заради єдиного – отримати один або два, або п'ять додаткових відсотків на виборах і потім бути найбільшим розчаруванням для того ж українського народу.</p>
<p>&nbsp;Час популізму минув. Настав час відповідальної соціальної, економічної політики. І наш уряд готовий боротися за реформи, готовий боротись за Україну і за кожного рядового громадянина. І, звісно, ми будемо робити це спільно з вами, з народними депутатами України.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, "година запитань до Уряду" завершена. Давайте подякуємо і Прем'єр-міністру, і нашим урядовцям за участь в засіданні Верховної Ради України. Побажаємо їх успіху і побажаємо їм спільної злагодженої діяльності.</p>
<p>Шановні колеги, до нас в президію надійшла заява від двох фракцій: від фракції "Народного фронту" і "Блоку Петра Порошенка" – про оголошення перерви. Але готові "Народний фронт" замінити перерву виступом від трибуни.&nbsp; Хто буде виступати від вас, скажіть, будь ласка?</p>
<p>Да, Тетяна Чорновол. Замість перерви ми маємо виступ. Тетяна Чорновол, 3 хвилини, виступ від трибуни. Будь ласка, включіть мікрофон.</p>
<p>&nbsp;</p>
<p>11:10:54</p>
<p>ЧОРНОВОЛ Т.М.</p>
<p>Я хочу…</p>
<p>&nbsp;</p>
<p>ГОЛОВУЮЧИЙ. Шановні… Таня, секундочку. Я прошу вас заспокоїтись. Виступає народний депутат. Колеги, Олег Валерійович!</p>
<p>Будь ласка, пані Тетяна, можете виступати.</p>
<p>&nbsp;</p>
<p>11:11:11</p>
<p>ЧОРНОВОЛ Т.М.</p>
<p>Я хочу зробити заяву, що Верховна Рада іде на канікули з великою виною перед українським народом. Депутати Верховної Ради, які в більшості прийшли в цей зал, піарячись на гаслах Майдану, на цінностях Майдану, не змогли зробити просте і елементарне: повернути в державний бюджет 50 мільярдів гривень, вкрадених з цього самого бюджету Януковичем і його поплічниками. Я зауважу, що зараз в бюджеті складно з грошима. Зараз зупинилося фінансування військових і ремонтних заводів. Під питанням фінансування зарплат військових, під питанням фінансування пенсій, під питанням фінансування вчителів. А в "Ощадному банку", в "Укрексімбанку" вже 2 роки лежать арештовані кошти, в свій час вкрадені Януковичем. Депутати могли зробити просту річ: повернути ці кошти в державний бюджет. Чому вони цього не зробили?</p>
<p>Я вважаю, відповідь, мотивація тих, хто блокував прийняття цього закону проста, – корупція. Тому, поки ми не заробили до, не почали працювати в вересні, є час. І тому я звертаюся до НАБ, звертаюся не одна я, звертається фракція "Народний фронт". Звертаюсь я як від коаліції з тим, щоб НАБ повинне продемонструвати свою ефективність для українського народу і розслідувати, які були підстави такого ганебного блокування такого потрібного Україні законопроекту. Корупційні підстави, розслідувати слід Курченка, всіх тих людей, які, повторюю, прийшли в Верховну Раду на крові Майдану і заблокували повернення коштів, вкрадених Януковичем, назад в державний бюджет.</p>
<p>НАБ зобов'язаний розслідувати їхню корупцію.</p>
<p>Зобов'язаний розслідувати фінансування Онищенка, Верховна Рада дала дозвіл на його арешт, цих депутатів. Розслідувати фінансування Курченка, цих депутатів. Також, щоб не втрачати час, я прошу НАБ перейняти зараз право Арбузова, в рамках яких заарештовано більшість цих коштів про які я говорила. І продемонструвати свою ефективність.</p>
<p>Я зауважу, що у 2016 році уряд Яценюка спрямував на фінансування НАБу 500 мільйонів гривень. Ці кошти, великі кошти для нашої держави, ці кошти треба відпрацьовувати, працювати на цю державу, на її державні інтереси. І найбільша зараз виклик перед НАБом повернути в держбюджет кошти вкрадені Януковичем.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Героям слава!</p>
<p>Шановні колеги, до мене звернулися ряд народних депутатів, щоб сьогодні були зачитані всі запити, які надійшли в президію, щоб вони всі могли бути озвучені. Їх є 312 тих запитів, шановні колеги. Я думаю не буде заперечень, щоб ми використали сьогоднішній день, щоб всі вони були зачитані. Я думаю це буде повага до депутатів і до їхніх виборців, які вони мають захищати через запити їх інтереси.</p>
<p>І я передаю слово для зачитання запитів Першому заступнику Голови Верховної Ради України Ірині Геращенко. Будь ласка, пані Ірина.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>11:14:27</p>
<p>ГОЛОВУЮЧИЙ. Дякую, шановні колеги.</p>
<p>У зв'язку з тим, що минулої п'ятниці було заблоковано президію Верховної Ради України, не вдалося зачитати запити і тому їх зібралася така рекордна кількість, 316 запитів. Народні депутати просять, щоби сьогодні було зачитано всі, щоби вони не чекали до вересня. І я спробую з цим справитися.</p>
<p>І ми маємо кілька запитів, шановні колеги, до Президента України. Як ви знаєте при розгляді запитів до Президента України спершу потрібно поіменно підтримати запит, це не менше 150 голосів.</p>
<p>І тому зараз я оголошую запит до Президента України.</p>
<p>Юрія-Богдана Шухевича до Президента України стосовно зняття грифу "опублікуванню не підлягає" та скасування усіх засекречених нормативно-правових актів Президента України, якими встановлені незаконні пенсійні привілеї для колишніх народних депутатів УРСР і СРСР, колишніх перших секретарів обкомів Компартії України тощо та членів їх сімей, котрим обчислюють пенсії, виходячи з посадового окладу міністра Кабінету Міністрів України та припинення виплати пенсії цим особам.</p>
<p>Будь ласка, на підтримку запиту ставлю голосування. Прошу підтримати цей запит, шановні колеги.</p>
<p>&nbsp;</p>
<p>11:15:53</p>
<p>За-65</p>
<p>На жаль, тільки 65 голосів, що свідчить знову-таки про відсутність дисципліни в сесійній залі.</p>
<p>Запит Надії Савченко до Президента України щодо незаконного використання земель Міністерства оборони України. Прошу поставити на підтримку цього запиту голосування.</p>
<p>&nbsp;</p>
<p>11:16:23</p>
<p>За-71</p>
<p>71, на жаль, тільки голос. Запит не підтримується.</p>
<p>Запит народного депутата Олександра Нечаєва до Президента України про факти порушення чинного законодавства України щодо переслідувань громадян за політичними мотивами у Миколаївській області. Прошу підтримати. На підтримку запиту.</p>
<p>&nbsp;</p>
<p>11:16:55</p>
<p>За-67</p>
<p>На жаль, тільки 67 голосів. Запит не підтримано.</p>
<p>І я починаю зачитувати запити всіх шановних народних депутатів до інших органів влади та інституцій.</p>
<p>Отже, Віктора Развадовського до виконуючого обов'язки міністра охорони здоров'я України, голови Житомирської обласної державної адміністрації щодо забезпечення санітарним автомобілем амбулаторію загальної практики сімейної медицини в селі Висока Піч Житомирського району, Житомирської області.</p>
<p>Віктора Развадовського до Прем'єр-міністра України щодо забезпечення&nbsp; підйомником з люлькою для інваліда Ярослава Жицького, 1984 року народження, мешканця села Вільха Романівського району, Житомирської області.</p>
<p>Сергія Дунаєва до Голови Служби безпеки України, директора Національного антикорупційного бюро України щодо катастрофічної ситуації, що склалася на державному підприємстві ПАТ "Лисичанськвугілля", на шахті "Привільнянська" у місті Привілля Луганської області, яка може призвести до техногенних катастроф і соціального вибуху в регіоні, а також негайного реагування держави на факти непрофесійного управління, корупційних злочинів, нанесення збитків державі в особливо великих розмірах.</p>
<p>Олени Матузко до міністра юстиції України щодо злочинної бездіяльності державного виконавця Відділу примусового виконання рішень Управління державної виконавчої служби Головного територіального управління юстиції у місті Києві Олегом Гречухою та службового саботажу виконання рішень суду по справі №760/8383/15-ц від 27.10.2015 та виконавчого провадження №50571206 від 23.03.2016 про стягнення заборгованості за договорами позики з Мельника Бориса Васильовича на користь громадянина Республіки Хорватія пана Юріка Певец; щодо ініціювання проведення службової перевірки зазначеного державного виконавця та його керівництва по факту службової бездіяльності та свідомого не виконання своїх посадових функцій відповідно до законодавства України, за результатами перевірки притягнути до відповідальності винних посадових осіб.</p>
<p>Тетяни&nbsp; Чорновол&nbsp; до ректора Національного медичного університету імені Богомольця щодо надання документів, які стосуються результатів перевірок та ревізій Національного медичного університету імені Богомольця, а також виправлення адміністрацією медичного університету виявлених порушень та відшкодування завданих держбюджету збитків.</p>
<p>Єгора Соболєва&nbsp; до Прем'єр-міністра України, міністра юстиції України щодо надання безкоштовного доступу до Державного реєстру речових прав на нерухоме майно.</p>
<p>Андрія Лопушанського до Першого віце-прем'єр-міністра України - міністра економічного розвитку і торгівлі України щодо підготовки розпорядження та доручень з виконання завдань Програми Шостих Всесвітніх Бойківських Фестин та створення оргкомітету для проведення вищезгаданого заходу.</p>
<p>Олега Мусія до Антимонопольного комітету України щодо порушення законодавства про захист економічної конкуренції.</p>
<p>Олега Мусія до Кабінету Міністрів України щодо вжиття дієвих заходів захисту прав шахтарів при оформленні профзахворювань.</p>
<p>Юрія Бублика до Прем'єр-міністра України щодо надання державної цільової допомоги учасникам бойових дій та їхнім дітям, дітям, зареєстрованим як внутрішньо переміщені особи, для здобуття професійно-технічної та вищої освіти.</p>
<p>Василя Яніцького до Генерального прокурора України щодо бездіяльності під час розслідування злочинів щодо незаконного привласнення та розтрати державного майна державного концерну "Украгротехсервіс" в Дніпропетровській області.</p>
<p>Тараса Пастуха&nbsp; до міністра оборони України щодо неналежного виконання обов'язків посадовими особами по видачі документів на загиблого учасника АТО Володимира Вовка.</p>
<p>Владислава Бухарєва&nbsp; до Прем'єр-міністра України щодо виділення коштів з Державного бюджету України на 2016 рік для реалізації програм економічного та соціального розвитку Тростянецького району Сумської області у 2016 році, а також підготовки об'єктів соціальної сфери цього району до належної роботи в осінньо-зимовий період 2016-2017 роках.</p>
<p>Владислава Бухарєва до Прем'єр-міністра України про звернення депутатів Сумської обласної ради щодо необхідності підвищення розмірів соціальних стандартів та гарантій для громадян України.</p>
<p>Андрія Деркача до міністра фінансів України щодо належного фінансування програми по реабілітації глухих дітей за рахунок кохлеарної імплантації на законодавчому рівні.</p>
<p>Олени Сотник до міністра закордонних справ України щодо надання інформації щодо стану міжнародних договорів між Україною та Російською Федерацією.</p>
<p>Юрія Бублика до міністра юстиції України, Генерального прокурора України про порушення розумних строків проведення досудового розслідування та судового розгляду кримінальної справи щодо Павла Брославського та 10-річне тримання його під вартою без оголошення вироку.</p>
<p>Анни Романової&nbsp; до міністра інформаційної політики України щодо результатів діяльності та витрат бюджетних коштів Міністерством інформаційної політики України.</p>
<p>Володимира Гусака до голови Нікольської районної державної адміністрації щодо недопущення порушення конституційних прав державних службовців Нікольської районної державної адміністрації.</p>
<p>Олександра Бригинця до Прем'єр-міністра України про стан фінансування проекту будівництва двох нових телевеж в Донецькій та Луганській областях.</p>
<p>Максима Бурбака&nbsp; до міністра внутрішніх справ України щодо швидкого розслідування фактів пограбування підприємців на міжнародній трасі Київ-Умань-Одеса.</p>
<p>Максима Бурбака до міністра внутрішніх справ України, Голови Державної архітектурно-будівельної інспекції України щодо з'ясування обставин, які призвели до обвалу незавершеного будівництва у місті Чернівцях.</p>
<p>Юрія Бойка&nbsp; до Прем'єр-міністра України щодо незадовільної державної політики в сфері енергоефективності України.</p>
<p>Михайла Бондаря&nbsp; до міністра внутрішніх справ України, міністра оборони України, командувача Національної гвардії України, міністра соціальної політики України щодо узгодження переліку необхідних документів та порядку оформлення пільг та соціальних гарантій демобілізованих учасників АТО.</p>
<p>Михайла Бондаря до міністра енергетики та вугільної промисловості України щодо запланованих показників обсягу бюджетних асигнувань для фінансування вугільної галузі при формуванні Державного бюджету на 2017 рік.</p>
<p>Вадима Кривохатька до Генерального прокурора України щодо усунення порушень закону під час розслідування кримінального провадження за підозрою головного лікаря Запорізької обласної клінічної лікарні Шишки у вчиненні особливо тяжких злочинів.</p>
<p>Василя Петьовки до Прем'єр-міністра України щодо збільшення фінансування програми "Питна вода України".</p>
<p>Василя Петьовки до Прем'єр-міністра України щодо ліквідації наслідків стихійного лиха.</p>
<p>Олександра Абдулліна до голови Державної прикордонної служби України про надання підтримки у важкій життєвій ситуації родині учасника АТО&nbsp; Удодік Надії Володимирівни з міста Дубровиця Рівненської області.</p>
<p>Ігоря Шурми до Прем'єр-міністра України щодо заборони на виконання робіт з реставрації Маріїнського палацу за рахунок асигнувань, передбачених на будівництво сучасного лікувально-діагностичного комплексу Національної дитячої спеціалізованої лікарні "Охматдит".</p>
<p>Ігоря Шурми до Прем'єр-міністра України щодо притягнення до відповідальності посадових осіб винних у неробочому стані унікального польового госпіталю EMEDS вартістю 7 мільйонів доларів який мав би рятувати життя бійців на передовій.</p>
<p>Ярослава Дубневича до голови Державної фіскальної служби України, голови Служби безпеки України, міністра внутрішніх справ України, голови Державної прикордонної служби України щодо заборони ввезення незаконних підакцизних товарів з тимчасово окупованої території на іншу територію України.</p>
<p>Ярослава Дубневича до Прем'єр-міністра України щодо вдосконалення механізму оподаткування доходів з депозитів.</p>
<p>Наталії Кацер-Бучковської до Прем'єр-міністра України, міністра енергетики та вугільної промисловості України, президента державного підприємства "Національна атомна енергогенеруюча компанія "Енергоатом" щодо стану окремих елементів атомно-промислового комплексу України.</p>
<p>Олександра Марченка до Генерального прокурора України щодо переслідування незалежного журналіста Руденка Артема Сергійовича за журналістську діяльність.</p>
<p>Петра Ваната до Прем'єр-міністра України про передачу будівлі колишнього Інституту механізації тваринництва Національної академії аграрних наук в місті Запоріжжя Національному заповіднику Хортиця.</p>
<p>Олександра Бригинця до голови Державної служби України з надзвичайних ситуацій, міністра екології та природних ресурсів України про загрозу екологічної катастрофи, забруднення питної води в місті Києві.</p>
<p>Олександра Супруненка до Прем'єр-міністра України щодо забезпечення реалізації права громадян на житло та продовження терміну прийняття в експлуатацію самовільно побудованих житлових об'єктів та об'єктів першої-другої категорії складності.</p>
<p>Олександра Супруненка до міністра екології та природних ресурсів України щодо можливої загрози екологічній безпеці у Дарницькому районі міста Києва.</p>
<p>Олександра Дубініна до Прем'єр-міністра України щодо виділення коштів на відновлення залізничного сполучення до станції Великий Бичків у Закарпатській області.</p>
<p>Олега Кулініча до Кабінету Міністрів України щодо правомірності проведення розвідувальних робіт з виявлення газових родовищ на території села Вільхове.</p>
<p>Сергія Дунаєва до міністра внутрішніх справ України, голови Служби безпеки України, Генерального прокурора України щодо дестабілізації провладними силами України політичної ситуації в Луганській області в період виборчої кампанії, жорстокого замаху на життя голови окружної виборчої комісії Євгена Байрамова, систематичного тиску на органи місцевого самоврядування, на учасників виборчого процесу в 114-му виборчому окрузі, тривалої бездіяльності місцевих органів правопорядку щодо правопорушень і злочинів у цій сфері та безкарності злочинців, яка стимулює розгул кримінальних дій в регіоні.</p>
<p>Ігоря Гузя до прокурора Харківської області щодо можливості безпідставної екстрадиції арештованого у Харкові громадянина Російської Федерації.</p>
<p>Ігоря Гузя до міністра енергетики та вугільної промисловості України щодо необхідності здійснення проплати за використану електроенергію вугільними підприємствами Волинської області.</p>
<p>Івана Спориша до Прем'єр-міністра України, міністра культури України щодо виділення коштів для будівництва сучасного будинку культури в селі Високе Томашпільського району Вінницької області.</p>
<p>Євгена Рибчинського до Прем'єр-міністра України, міністра соціальної політики України щодо надання інформації з приводу підготовки ряду нормативних актів.</p>
<p>Дмитра Добродомова до Прем'єр-міністра України, виконуючого обов'язки голови Державного агентства автомобільних доріг України, голови Львівської обласної державної адміністрації, голови Львівської обласної ради щодо ремонту дорожнього покриття у селі Старе Село Путомитівському районі Львівської області, де знаходиться найбільший замок в Львівській області.</p>
<p>Групи народних депутатів (Вілкула, Павлова та інших - всього 5 депутатів) до Прем'єр-міністра України, голови Державної фіскальної служби України, голови Державної казначейської служби України, міністра фінансів України щодо збереження Криворізького учбово-виробничого підприємства Українського товариства сліпих та відшкодування ПДВ підприємству у сумі 806 тисяч гривень.</p>
<p>Василя Яніцького до голови Рокитнівської районної державної адміністрації Рівненської області щодо відновлення транспортного сполучення сіл Дерть та Буда Рокитнівського району Рівненської області з районним центром.</p>
<p>Ольги Богомолець до голови Комітету Верховної Ради України з питань бюджету, Прем'єр-міністра України щодо невідкладного врегулювання проблем з покриттям видатків на харчування та медикаменти в госпіталях для ветеранів війни, які перебувають на фінансуванні МОЗ України (Український державний медико-соціальний центр ветеранів війни та госпіталь для воїнів-інтернаціоналістів "Лісова Поляна").</p>
<p>Володимира Арешонкова до Генерального прокурора України про перевірку законності діяльності ТОВ "Лізінгова компанія "Ваш авто".</p>
<p>Володимира Арешонкова до голови Державної аудиторської служби України про проведення перевірки діяльності Житомирського обласного відділення Фонду соціального страхування з тимчасової втрати працездатності та окремих відокремлених підрозділів.</p>
<p>Едуарда Матвійчука до Міністерства соціальної політики України, Міністерства оборони України, Міністерства охорони здоров'я України, Одеської обласної державної адміністрації, Одеської міської ради стосовно необхідності об'єктивного розгляду звернення Десятиріченко Ольги Давидівни матері учасника антитерористичної операції Десятиріченко Дмитра Олександровича, який мешкає у Київському районі міста Одеси щодо необхідності надання матеріальної допомоги на лікування та реабілітацію після проходження служби, всебічної допомоги із соціально-побутових питань та можливості працевлаштування, а також врегулювання питання щодо поліпшення житлових умов або виділення земельної ділянки.</p>
<p>Едуарда Матвійчука до Міністерства соціальної політики України, Міністерства регіонального розвитку, будівництва та житлово-комунального господарства України, Одеської обласної державної адміністрації, Одеської міської ради стосовно об'єктивного розгляду звернення ветерана війни - учасника війни Костіна Григорія Федоровича, який мешкає у Київському районі міста Одеса щодо надання допомоги з питань встановлення теплового лічильника у будинку 63 по вулиці Вільямса у місті Одеса, та своєчасного надання всебічного роз'яснення законодавства щодо тарифів на житлово-комунальні послуги для соціально незахищених верств населення.</p>
<p>Сергія Рибалки до голови Національного банку України, голови Національної поліції України, директора — розпорядника Фонду гарантування вкладів фізичних осіб, голови Національної комісії, що здійснює державне регулювання у сфері ринків фінансових послуг щодо бездіяльності Голови Національного банку України Валерії Гонтаревої в питанні порушення законодавства представниками Правління ПАТ "Банк Михайлівський".</p>
<p>Андрія Лопушанського до Прем'єр-міністра України щодо визнання трагедії Саліни на Старосамбірщині Львівської області пам'яттю жертв українського та польського народів та необхідності на державному рівні щорічно поминати страждальників.</p>
<p>Івана Мельничука до Міністерства соціальної політики України, Кіровоградської обласної державної адміністрації щодо забезпечення власним житлом учасника бойових дій Кабаченка Сергія Олександровича.</p>
<p>Дмитра Колєснікова до Прем'єр-міністра України щодо протидії знищенню державного авіаційного оборонного підприємства "ЗАВОД 410 ЦА" та незаконному звільненню його керівника.</p>
<p>Олександра Кодоли до Прем'єр-міністра України, міністра культури України щодо створення в місті Ніжин Чернігівської області історико-архітектурного заповідника державного значення з віднесенням його до сфери управління Міністерства культури України.</p>
<p>Олександра Кодоли до Прем'єр-міністра України, міністра інформаційної політики України, голови Національної ради України з питань телебачення і радіомовлення щодо забезпечення інформаційної безпеки в північних районах Чернігівської області, що межують з Російською Федерацією та Республікою Білорусь.</p>
<p>Валентина Ничипоренка до Прем'єр-міністра України щодо забезпечення газопостачанням чотирнадцяти загальноосвітніх навчальних закладів Жашківського району Черкаської області.</p>
<p>Юлія Іоффе до Прем'єр-міністра України щодо необхідності термінового вирішення питання виділення фінансування для виконання заходів з недопущення затоплення вугледобувних шахт Державного підприємства "Первомайськвугілля".</p>
<p>Юлія Іоффе до Прем'єр-міністра України щодо необхідності термінового вирішення питання надання державної підтримки Відокремленому підрозділу "Шахта "Гірська" Державного підприємства "Первомайськвугілля".</p>
<p>Богдана Дубневича до міністра освіти і науки України щодо раціонального використання приміщення.</p>
<p>Андрія Деркача до Прем'єр-міністра України щодо ризиків дискримінації українських вітчизняних підприємств - виробників продукції у зв'язку з запровадженням автономної системи електронних торгів "ProZorro" як такої, що не містить преференцій українським машинобудівельним та промисловим підприємствам.</p>
<p>Групи народних депутатів (Павлова, Гальченка, Шурми) до Прем'єр-міністра України щодо протиправної діяльності керівництва Державного концерну "Укроборонпром", що може суттєво вплинути на рівень боєздатності Повітряних Сил Збройних Сил України.</p>
<p>Групи депутатів (Яценка, Мацоли та інших. Всього 12 депутатів) до Прем'єр-міністра України щодо вжиття необхідних заходів для здійснення фінансування Загальнодержавної бюджетної програми "Національний план дій щодо реалізації Конвенції ООН про права дитини" та забезпечення глухих дітей системами імплантаційного слухопротезування.</p>
<p>Андрія Шипка до Прем'єр-міністра України щодо вирішення питань, які виникають в регіонах, зокрема в Дніпропетровській області, у зв'язку із створенням об'єднаних територіальних громад.</p>
<p>Андрія Шипка до міністра з питань тимчасово окупованих територій та внутрішньо переміщених осіб України щодо вжиття заходів спрямованих на розбудову миру, відновлення та розвитку Донецької та Луганської областей та реінтеграцію зазначеної території та її населення в єдиний конституційний простір України.</p>
<p>Групи народних депутатів (Суслової, Горвата, Ткачука) до Першого віце-прем'єр-міністра України - міністра економічного розвитку і торгівлі України, міністра юстиції щодо неузгодженості нормативно-правових актів стосовно переміщення окремих видів товарів через митний кордон України.</p>
<p>Павла Різаненка до голови Національної комісії, що здійснює державне регулювання у сфері ринків фінансових послуг щодо проведення службового розслідування стосовно державних службовців Національної комісії, що здійснює державне регулювання у сфері ринків фінансових послуг, дії/бездіяльність яких призвели до залучення шахрайським шляхом коштів фізичних осіб на рахунки ТОВ "Інвестиційно-розрахунковий центр" та ТОВ "Кредитно-інвестиційний центр" під видом депозитних продуктів ПАТ "Банк Михайлівський".</p>
<p>Павла Різаненка до голови Державної екологічної інспекції України щодо проведення перевірки додержання вимог природоохоронного законодавства при виконанні будівельних робіт у другому житловому кварталі міста Бровари, в районі вулиць Богунська та Маяковського.</p>
<p>Володимира Литвина до Генерального прокурора України, міністра внутрішніх справ України щодо протиправної діяльності при проведенні передвиборчої кампанії на проміжних виборах до Верховної Ради України.</p>
<p>Володимира Литвина до Прем'єр-міністра України щодо проведення термінової офтальмологічної операції, лікування та забезпечення ліками за рахунок бюджетних коштів восьмирічної дитини.</p>
<p>Юрія Дерев'янка до Прем'єр-міністра України щодо необґрунтованості та недоцільності підвищення цін і тарифів на електроенергію та газ для населення.</p>
<p>Анатолія Денисенка до міністра освіти і науки України щодо забезпечення підручниками учнів загальноосвітніх шкіл.</p>
<p>Анатолія Денисенка до Прем'єр-міністра України щодо посилення соціального захисту населення в умовах підвищення цін і тарифів на комунальні послуги.</p>
<p>Андрія Іллєнка до голови Київської міської державної адміністрації щодо заміни вікон у місцях загального користування житлового будинку на вулиці Мілютенка, 23, зважаючи на неодноразові звернення мешканців.</p>
<p>Андрія Іллєнка до голови Київської міської державної адміністрації щодо надання інформації про кошторис використання бюджетних коштів на створення бази даних комунальної власності та вжиті заходи для створення єдиного інформаційного реєстру вільних та орендованих приміщень територіальної громади міста Києва.</p>
<p>Олександра Домбровського до Прем'єр-міністра України, міністра інфраструктури України, Міністра освіти і науки, голови Вінницької обласної державної адміністрації, голови Вінницької обласної ради, Вінницького міського голови щодо забезпечення житловим приміщенням мешканців аварійного восьмиквартирного житлового будинку 22 по вулиці Довженка (Ленінградська) у місті Вінниці.</p>
<p>Олександра Домбровського до Прем'єр-міністра України, віце-прем'єр-міністра України Павла Розенка, міністра соцполітики України, міністра закордонних справ України, голови правління Пенсійного фонду, голови Вінницької обласної державної адміністрації та Вінницької обласної ради, директора Департаменту соціальної та молодіжної політики Вінницької обласної державної адміністрації, начальника управління Пенсійного фонду у місті Вінниця щодо пенсійного забезпечення особам, які проживають за межами України та укладення міжнародних договорів про пенсійне забезпечення з країнами Європейського союзу.</p>
<p>Ігоря Алексєєва до міністра інфраструктури України, виконуючого обов'язки голови Державного агентства автомобільних доріг України щодо усунення аварійного стану автомобільної дороги загального користування місцевого значення Деражня – Колосівка (ч/з Галузинці – Гуляки).</p>
<p>Сергія Фаєрмарка до голови Державної фіскальної служби України щодо перевірки дій посадових осіб територіальних органів Державної фіскальної служби.</p>
<p>Наталії Кацер-Бучковської до Прем'єр-міністра України, міністра енергетики та вугільної промисловості України, тимчасово виконуючого обов'язки Генерального директора Державного підприємства "Вугілля України" щодо стану вугільної галузі та перспектив її роботи в України.</p>
<p>Романа Мацоли до міністра оборони України щодо вжиття заходів, спрямованих на забезпечення службовим житлом військовослужбовців та учасників АТО, військової частини А 2375, в місті Шепетівка Хмельницької області.</p>
<p>Романа Мацоли до заступника Генерального прокурора України - Головного військового прокурора щодо забезпечення повного, об'єктивного та всебічного розслідування кримінального провадження за фактом смерті військовослужбовця, учасника АТО - Коваля Максима Олександровича.</p>
<p>Олексія Ленського та Олексія Кириченка до міністра екології та природних ресурсів України, голови Сумської обласної державної адміністрації щодо вжиття невідкладних заходів, спрямованих на припинення порушення охоронюваних Конституцією прав громадян Сумщини на безпечне для життя і здоров'я довкілля, ліквідацію екологічної небезпеки, у якій опинилися жителі Роменського району, що зіткнулися із проблемою мору риби, забруднення вод річки Сула хімічними речовинами, забезпечення громадян якісною питною водою, проведення зариблення річки та перевірки щодо причин мору риби й бездіяльності контролюючих і наглядових органів.</p>
<p>Олексія Ленського до міністра екології та природних ресурсів України щодо вжиття невідкладних заходів, спрямованих на ліквідацію екологічної небезпеки, яка загрожує сьогодні історичному ландшафту центру Буго - Ґардівської паланки Війська Запорозького, розташованого у долині річки Південний Буг в околицях міста Южноукраїнськ Миколаївської області внаслідок розбудови Ташлицької атомної гідроелектростанції.</p>
<p>Івана Рибака до Прем'єр-міністра України, Першого віце-прем'єр-міністра України - міністра економічного розвитку і торгівлі України, виконуючого обов'язки міністра охорони здоров'я України щодо необхідності вжиття невідкладних заходів, направлених на продовження фінансування Чернівецького обласного перинатального центру.</p>
<p>Павла Кишкаря до Генерального прокурора України щодо притягнення посадових осіб Фонду державного майна України до кримінальної відповідальності за несвоєчасне відправлення листа орендарю про припинення договору оренди Дніпро-Бузького морського порту.</p>
<p>Сергія Рудика та Олега Петренка до міністра освіти і науки України &nbsp;щодо здійснення комплексної перевірки діяльності ДВНЗ "Університет банківської справи" та його структурних підрозділів: Черкаського навчально-наукового інституту, Харківського навчально-наукового інституту, Львівського навчально-наукового інституту та Інституту банківських технологій та бізнесу.</p>
<p>Сергія Рудика до міністра юстиції України щодо звільнення громадян від сплати за внесення змін до записів державного реєстру прав у зв'язку з перейменуванням вулиць, провулків та населених пунктів Кам'янського, Смілянського та Черкаського районів Черкаської області й інших областей України.</p>
<p>Дмитра Тимчука до Прем'єр-міністра України щодо створення в Україні системи сертифікації озброєнь та військової техніки на відповідність стандартам НАТО (STANAG).</p>
<p>Надії Савченко до Генерального прокурора України щодо незаконного використання земель Міністерства оборони України.</p>
<p>Михайла Головка до Прем'єр-міністра України, міністра юстиції України щодо стягнення невиплаченої заробітної плати колишнім працівникам Кременецького комбінату хлібопродуктів Тернопільської області.</p>
<p>Михайла Головка до Прем'єр-міністра України, виконуючого обов'язки міністра охорони здоров'я України, голови Тернопільської обласної державної адміністрації щодо виплати допомоги на оздоровлення медичному персоналу Лановецької центральної районної лікарні за 2015 - 2016 рр.</p>
<p>Григорія Тіміша до голови Чернівецької обласної державної адміністрації щодо вжиття термінових заходів для ліквідації наслідків природної стихії на території Глибицького району, Глибоцького, вибачте, району селі Топорівці Новоселицького району та Садгірського району міста Чернівці.</p>
<p>Сергія Ларіна до Прем'єр-міністра України про розгляд звернення Кіровоградської обласної організації профспілки працівників освіти і науки України щодо врегулювання діяльності Фонду соціального страхування.</p>
<p>Групи народних депутатів (Логвинського, Голубова та інших. Всього 16 депутатів) до міністра освіти і науки України щодо вжиття в межах компетенції заходів стосовно відновлення обсягів державного замовлення у 2016 році для Національного університету "Одеська юридична академія".</p>
<p>Владислава Голуба до директора Національного антикорупційного бюро України, Генерального прокурора України щодо проведення перевірки діяльності на предмет вчинення кримінального діяння посадовими особами міста Золотоноша Черкаської області.</p>
<p>Владислава Голуба до Прем'єр-міністра України щодо проведення перевірки діяльності посадових осіб міста Золотоноша Черкаської області.</p>
<p>Олександра Ревеги до Генерального прокурора України, міністра внутрішніх справ України про вжиття заходів щодо активізації розслідування у кримінальному провадженні Ружинським ВП Бердичівського ВП ГУНП у Житомирській області.</p>
<p>Олександра Ревеги до міністра юстиції України про вжиття заходів щодо виконання рішення Бердичівського міськрайонного суду Житомирської області від 22 серпня 2011 року.</p>
<p>Владислава Севрюкова до голови Національної ради України з питань телебачення і радіомовлення, голови Державної служби спеціального зв'язку та захисту інформації України, генерального директора Державного підприємства "Український державний центр радіочастот щодо надання інформації про використання смуги радіочастот 174-230 МГц відповідно до проекту Плану заходів щодо упровадження цифрового телерадіомовлення в Україні.</p>
<p>Олега Осуховського до Генерального прокурора України щодо стану досудового розслідування у кримінальних провадженнях з приводу виявлених Державною фінансовою інспекцією України обставин спричинення Державному бюджету України матеріальної шкоди.</p>
<p>Олега Осуховського до Прем'єр-міністра України щодо включення Рівненської області до переліку областей, які приймають участь у експерименті щодо фінансового забезпечення реконструкції та поточного ремонту автомобільних доріг.</p>
<p>Павла Кишкаря до Міністерства екології та природних ресурсів України, Державної екологічної інспекції України, Дніпропетровської обласної державної адміністрації, Громадської екологічної ради Дніпропетровської обласної державної адміністрації, Публічного акціонерного товариства "ДТЕК ДНІПРОЕНЕРГО" щодо невиконання ДТЕК "Придніпровська ТЕС" Меморандуму про співробітництво у сфері охорони навколишнього природного середовища.</p>
<p>Олексія Савченка до Прем'єр-міністра України щодо забезпечення виконання Загальнодержавної програми розвитку малого і середнього підприємництва на 2014-2024 роки.</p>
<p>Тараса Батенка до голови правління Пенсійного фонду України щодо вирішення проблеми перерахунку пенсійного забезпечення працівників підприємства-банкрута ВАТ "Пісочнянський склозавод".</p>
<p>Тараса Батенка до голови Державної служби України з питань геодезії, картографії та кадастру, голови Хмельницької обласної державної адміністрації, прокурора Хмельницької області, тимчасово виконуючого обов’язки начальника Головного управління Національної поліції в Хмельницькій області щодо забезпечення повернення земельних ділянок з родовищем глауконіт-кварцового піску загальнодержавного значення у державну власність.</p>
<p>Сергія Капліна до міністра екології та природних ресурсів України щодо вжиття невідкладних заходів по відверненню екологічної катастрофи у місті Маріуполі Донецької області.</p>
<p>Олександра Нечаєва до Прем'єр-міністра України про факти порушення чинного законодавства України щодо переслідувань громадян за політичними мотивами у Миколаївській області.</p>
<p>Сергія Ківалова до Прем'єр-міністра України щодо виділення коштів, необхідних для збереження об'єктів культурної спадщини у місті Одесі.</p>
<p>Руслана Сольвара&nbsp; до Прем'єр-міністра України, віце-прем’єр-міністра України - міністра регіонального розвитку, будівництва та ЖКГ, голови Київської обласної державної адміністрації щодо з'ясування причин відсутності фінансування будівництва школи на 198 учнів з дитсадком на 80 місць по вулиці Комунарів у місті Фастів.</p>
<p>Руслана Сольвара&nbsp; до виконуючого обов'язки&nbsp; міністра охорони здоров'я України щодо включення проектів Інституту молекулярної біології і генетики НАН України до цільових соціальних програм протидії захворюванню на туберкульоз.</p>
<p>Олександра Вілкула&nbsp; до Уповноваженого Верховної Ради України з прав людини, Директора Національного антикорупційного бюро України, міністра освіти і науки України, Уповноваженого Президента України з прав дитини, Генерального прокурора України щодо неправомірних дій керівництва&nbsp; Верхньодніпровського району та відділу освіти спрямованих на закриття Верхньодніпровської середньої загальної школи № 3 І-ІІІ ступеня Дніпропетровської області.</p>
<p>Групи народних депутатів (Геращенко, Іонової, Луценко) до командувача Військово-Морських сил Збройних сил України, Голови Державної прикордонної служби України щодо надання інформації про умови проживання військовослужбовців Військово-Морських сил України.</p>
<p>Сергія Лабазюка&nbsp; до міністра освіти і науки України щодо зміни типу Вищого професійного училища № 25 міста Хмельницького в навчальний заклад професійної освіти "Хмельницький професійний коледж".</p>
<p>Олега Петренка до Голови СБУ України, Генпрокурора України щодо притягнення до кримінальної відповідальності міського голови міста Торецьк Донецької області Сліпцова Володимира Микитовича через його діяльність направлену на підрив державного суверенітету та територіальної цілісності України, а також розпалювання національної ворожнечі в Україні.</p>
<p>Володимира Парасюка&nbsp; до голови Державної фіскальної служби України щодо перевірки діяльності приватних підприємств на території колишнього ВО "Сірка", Яворівського району Львівської області на факт можливого ухилення від сплати податків.</p>
<p>Володимира Парасюка до міністра освіти і науки України щодо сприяння у забезпеченні земельними ділянками учасників АТО в селищі міського типу Івано-Франкове Яворівського району Львівської області.</p>
<p>Руслана Демчака до міністра освіти і науки України щодо безоплатного забезпечення підручниками учнів початкових класів загальноосвітніх навчальних закладів у 2016/2017 навчальному році.</p>
<p>Руслана Демчака до начальника Державної екологічної інспекції в Київській області головного державного інспектора з охорони навколишнього природного середовища Київської області щодо проведення перевірки дотримання вимог природоохоронного законодавства під час експлуатації полігону твердих побутових відходів у селі Тарасівка, Київської області.</p>
<p>Романа Семенухи до голови Вищої ради юстиції, голови Вищої кваліфікаційної комісії суддів України щодо ініціювання проведення дисциплінарного провадження у відношенні суддів.</p>
<p>Романа Семенухи до міністра інфраструктури України щодо покращення залізно-дорожнього сполучення між містами Харковом та Львовом.</p>
<p>Групи народних депутатів (Королевської, Солода, Павленка) до Прем'єр-міністра України щодо врегулювання проблемних питань населення, яке постраждало внаслідок проведення антитерористичної операції.</p>
<p>Групи народних депутатів (Королевської, Солода, Павленка) до Голови Верховної Ради України щодо прискорення розгляду законопроектів, направлених на врегулювання проблемних питань населення, яке постраждало внаслідок проведення антитерористичної операції.</p>
<p>Андрія Гальченка до Прем'єр-міністра України, голови Державної казначейської служби України щодо врегулювання виплат Державною казначейською службою, виконання яких гарантовано державою.</p>
<p>Андрія Шиньковича до виконуючого обов'язки міністра охорони здоров'я України про необхідність збереження цілодобового стаціонару, лабораторій та стоматкабінетів в медзакладах центрів об'єднаних територіальних громад.</p>
<p>Андрія Шиньковича до Прем'єр-міністра України, міністра енергетики та вугільної промисловості України, голови Фонду державного майна України щодо приватизації ПАТ "Хмельницькобленерго" не приватниками, а територіальними громадами області як запорука енергетичної незалежності Хмельниччини.</p>
<p>Сергія Матвієнкова до Прем'єр-міністра України щодо організації державної підтримки підприємств групи "Азовмаш".</p>
<p>Павла Дзюблика та Вадима Кривенка до міністра інфраструктури України щодо виділення додаткового фінансування на утримання та обслуговування автомобільних доріг Житомирської області.</p>
<p>Борислава Берези до міністра внутрішніх справ України щодо неналежної роботи слідчого відділу Деснянського УП ГУНП у місті Києві.</p>
<p>Юрія Павленка до голови Служби безпеки України щодо ситуації із зовнішнім втручанням в спутникове мовлення телеканалу "Україна", яке унеможливило трансляцію матчу півфіналу Євро-2016.</p>
<p>Юрія Левченка до Прем'єр-міністра України щодо невідповідності нормативно-правових актів Кабінету Міністрів України Закону України "Про забезпечення комерційного обліку природного газу".</p>
<p>Юрія Левченка до Прем'єр-міністра України, голови Вінницької обласної державної адміністрації щодо надзвичайної ситуації техногенного характеру місцевого значення, яка виникла в селі Озаринці Могилів-Подільського району Вінницької області та призвела до припинення забезпечення питною водою мешканців цього населеного пункту.</p>
<p>Юрія Берези до Прем'єр-міністра України щодо затвердження окремого рішення Кабінету Міністрів України стосовно державного замовлення на підготовку робітничих кадрів та молодших спеціалістів у сфері професійно-технічної освіти на 2016/2017 навчальний рік.</p>
<p>Юрія Берези до міністра освіти і науки України щодо затвердження окремого рішення стосовно державного замовлення на підготовку робітничих кадрів та молодших спеціалістів у сфері професійно-технічної освіти на 2016/2017 навчальний рік.</p>
<p>Івана Мельничука до міністра оборони України, Літинського районного військового комісаріату Вінницької області щодо подальшої служби у лавах Збройних Сил України старшого лейтенанта медичної служби Мовчан Юрія Петровича на контрактній основі.</p>
<p>Групи народних депутатів (Шпенова, Вілкула та інших. Всього 5 депутатів) до голови СБУ щодо можливих порушень законодавства України про державну таємницю посадовими особами ДК "Укроборонпром" при призначенні керівником ДП "ЗАВОД 410 ЦА" Віктором Ганькевичем.</p>
<p>Ігоря Лапіна до Прем'єр-міністра України щодо встановлення індивідуальних квартирних лічильників обліку газу.</p>
<p>Олександра Марченка до Прем'єр-міністра України щодо недопущення скасування пільг в оподаткуванні громадських організацій інвалідів.</p>
<p>Сергія Льовочкіна до Прем'єр-міністра України щодо загострення екологічної ситуації в Україні.</p>
<p>Віктора Галасюка до генерального директора Публічного акціонерного товариства "Київенерго" щодо неможливості отримання ТОВ "Контактбудсервіс" вихідних даних від ПАТ "Київенерго" для виконання робіт із забезпечення теплопостачання мешканців.</p>
<p>Віктора Галасюка до Першого віце-прем'єр-міністра України - міністра економічного розвитку і торгівлі щодо надання переліку проектів (програм) міжнародної технічної допомоги та результатів їх реалізації за період 2007-2016 рр.</p>
<p>Ірини Фріз до міністра оборони України щодо порушення прав військовослужбовців 1-го окремого батальйону морської піхоти військової частини А-2777.</p>
<p>Валерія Карпунцова до Прем'єр-міністра України щодо відновлення та реставрації Спасо&nbsp;-&nbsp;Преображенського храму міста Ніжина Чернігівської області.</p>
<p>Артура Мартовицького до Прем'єр-міністра України щодо забезпечення фінансування гірничорятувальних заходів на вугледобувних підприємствах.</p>
<p>Шановні колеги, я продовжу нашу роботу на 15 хвилин для того, щоби встигнути зачитати всі запити.</p>
<p>Віктора Кривенка запит наступний до Генерального прокурора України, Голови Служби безпеки України щодо штучного збільшення невстановленими посадовими особами ПАТ "Запоріжгаз" часу витоку газу та діаметрів пошкодження газових труб, які мали місце на території Запорізької області внаслідок стихійного лиха у вересні 2014 року, що призвело до списання на аварійні витрати... втрати, вибачте, на аварійні втрати природного газу в особливо великих розмірах.</p>
<p>Віктора Кривенка до Міністерства енергетики та вугільної промисловості України, Антимонопольного комітету України, Національної комісії, що здійснює державне регулювання у сферах енергетики та комунальних послуг, управління Національної комісії, що здійснює державне регулювання у сферах енергетики та комунальних послуг у місті Києві та Київській області, публічного акціонерного товариства "Київобленерго" щодо безпідставного нарахування збитків та відключення від електропостачання без попереднього повідомлення публічним акціонерним товариством "Київобленерго".</p>
<p>Геннадія Кривошеї до міністра інфраструктури України щодо діяльності приватного акціонерного товариства "Київ-Дніпровське МППЖТ"</p>
<p>Тетяни Острікової до Державної фіскальної служби України щодо перевірки інформації про можливе порушення чинного законодавства групою суб'єктів ЗЕД, які здійснюють імпорт товарів із заниженням митної вартості.</p>
<p>Групи народних депутатів (Голубова, Юрчишина, Чорновол) до міністра внутрішніх справ України щодо критичного погіршення криміногенної ситуації в Одеській області та звільнення з посади начальника головного управління Національної поліції в Одеській області Гіоргі Лорткіпанідзе.</p>
<p>Івана Рибака до Прем'єр-міністра України, міністра інфраструктури України, голови Чернівецької обласної державної адміністрації, голови Вижницької районної державної адміністрації Чернівецької області щодо виділення державного фінансування на будівництво пішохідного переходу через річку Сірет в селищі міського типу Берегомет Вижницького району Чернівецької області.</p>
<p>Групи народних депутатів (Богомолець, Корчинської та інших. Всього 6 депутатів) до Прем'єр-міністра України щодо вжиття невідкладних заходів, спрямованих на реалізацію державної цільової програми підтримки учасників бойових дій та їхніх дітей для здобуття професійно-технічної та вищої освіти.</p>
<p>Вікторії Пташник до президента Національної академії наук України, директора Інституту держави і права імені Корецького Національної академії наук України щодо наявності двох експертних висновків співробітників Інституту держави і права імені Корецького Національної академії наук України щодо проекту Закону України про внесення змін до деяких законодавчих актів України щодо правового забезпечення відкритості баз даних та прозорості реєстраційних процедур.</p>
<p>Івана Балоги до міністра внутрішніх справ України щодо перевірки законності виділення земельних ділянок.</p>
<p>Івана Балоги до міністра освіти і науки України, ректора Ужгородського національного університету, президента Національної академії наук України щодо відновлення історичного парку в місті Ужгород.</p>
<p>Тетяни Бахтеєвої до Прем'єр-міністра України щодо необхідності перегляду Постанови Кабінету Міністрів України "Про затвердження списків виробництв, робіт, професій, посад і показників, зайнятість в яких дає право на пенсію за віком на пільгових умовах" і недопущення звуження прав працюючих на пільгові пенсії.</p>
<p>Юрія Павленка до Прем'єр-міністра України щодо недопущення ліквідації служб у справах дітей.</p>
<p>Володимира Гусака до Генерального прокурора України, міністра внутрішніх справ України щодо вжиття заходів реагування відносно голови Мангушської (колишньої Першотравневої) районної ради Донецької області та голови та членів лічильної комісії стосовно фактів фальсифікації під час підрахунку голосів при встановленні результатів голосування за Рішення № 7/10-102 від 30.06.2016р.</p>
<p>Івана Спориша до голови Томашпільської селищної ради щодо звернення депутата Томашпільської селищної ради Вінницької області про надання інформації.</p>
<p>Оксани Продан до голови Державної фіскальної служби України щодо сплати податку з доходів фізичних осіб з орендної плати платниками єдиного податку.</p>
<p>Олега Петренка до Прем'єр-міністра України щодо проблемних питань діяльності об'єднань співвласників багатоквартирного будинку та необхідності внесення змін до постанов Кабінету Міністрів України за номером 1687 від 8 грудня 2006 року, номер 860 від 13 листопада 2013 року та номер 48 від 21 жовтня 1995 року.</p>
<p>Олеся Довгого до Кабінету Міністрів України щодо забезпечення виконання вимог Закону щодо безоплатної вакцинації дітей.</p>
<p>Олеся Довгого до Кабінету Міністрів України&nbsp; щодо оплати послуг з приймання платежів від населення за газ та невиконання доручення уряду.</p>
<p>Віталія Гудзенка до Генерального прокурора України, голови Київської обласної державної адміністрації щодо екологічної та санітарно-епідеміологічної безпеки населення міста Узин Білоцерківського району Київської області.</p>
<p>Віталія Гудзенка до міністра екології та природних ресурсів України, Голови Державної фіскальної служби України, Голови Державної екологічної інспекції щодо термінового проведення&nbsp; позапланової перевірки дотримання вимог чинного законодавства ТДВ "Узинський цукровий комбінат" із залученням представників громадськості.</p>
<p>Дмитра Добродомова до Першого віце-прем'єр-міністра України зараз - міністра економічного розвитку і торгівлі України, міністра екології та природних ресурсів України, Голови Національної поліції України, Голови Державної екологічної інспекції України щодо вжиття дієвих заходів для запобігання забрудненню навколишнього середовища та річки Хомора у селищі Понінка (Хмельницької області), що спричинено роботою ТОВ "Понінківська картонно-паперова фабрика".</p>
<p>Олега Кулініча до віце-прем’єр-міністра України - міністра регіонального розвитку, будівництва та житлово-комунального господарства України щодо проектів регіонального розвитку, які реалізуються у 2016 році за рахунок Державного фонду регіонального розвитку.</p>
<p>Олександра Дехтярчука та Василя Яніцького до Прем'єр-міністра України, голови Державної казначейської служби України щодо вирішення питання стосовно погашення заборгованості за рішеннями судів, виконання яких гарантується державою.</p>
<p>Оксани Білозір та Олександра Дехтярчука до Голови СБУ про вжиття заходів щодо проведення перевірки законності доступу до окремих видів інформації іноземних суб'єктів господарювання та надання ними відповідних послуг.</p>
<p>Леоніда Ємця до голови Державної архітектурно-будівельної інспекції України&nbsp; щодо грубого порушення прав мешканців житлового будинку за адресою місто Київ, вулиця Філатова 10-А.</p>
<p>Андрія Павелка до прокурора Закарпатської області щодо проведення перевірки обставин, викладених у зверненні громадянина Івана Різака та вжиття відповідних заходів реагування.</p>
<p>Андрія Павелка до прокурора Харківської області щодо проведення перевірки обставин, викладених у зверненні громадянина Сергія Чуба та вжиття відповідних заходів реагування.</p>
<p>Якова Безбаха до Міністерства внутрішніх справ України, Національної поліції України, Генеральної прокуратури України щодо неналежного проведення досудового розслідування в кримінальному провадженні.</p>
<p>Якова Безбаха до Міністерства внутрішніх справ України, Національної поліції України, Генеральної прокуратури України щодо вчинення кримінального правопорушення.</p>
<p>Ірини Суслової до директора Національного антикорупційного бюро України щодо перевірки наявності фактів порушення чинного законодавства України генеральним директором УДППЗ "Укрпошта" Смілянським Ігорем Юхимовичем.</p>
<p>Юрія Тимошенка до голови Державної пенітенціарної служби України щодо усунення порушень, допущених працівниками установ виконання покарань Харківської області.</p>
<p>Тараса Пастуха до голови Товариства сприяння обороні України щодо ненадання відповіді по суті депутатського звернення щодо інформації про діяльність керівних органів Товариства сприяння обороні України.</p>
<p>Сергія Власенка до Генерального прокурора України щодо порушення Закону України "Про статус народного депутата України" Генеральним прокурором України в частині відсутності відповіді Генеральної прокуратури України на депутатський запит щодо надання інформації про керівництво Генеральної прокуратури України.</p>
<p>Юрія Бойка до Прем'єр-міністра України щодо погіршення ситуації з безробіттям та у сфері зайнятості населення.</p>
<p>Юрія-Богдана Шухевича до Голови Верховної Ради України стосовно вилучення з офіційної веб-сторінки народного депутата України інформації про присутність його на пленарних засіданнях Верховної Ради України за даними електронної реєстрації та відмови народного депутата України Юрія Шухевича від реєстрації за допомогою електронної системи, оскільки ця так звана реєстрація є спотворенням факту підтвердження присутності народного депутата України у залі засідань Верховної Ради України.</p>
<p>Наталії Веселової до Прем'єр-міністра України щодо необхідності розриву контракту з ректором Національного медичного університету імені Богомольця Катериною Амосовою через порушення 6 пунктів контракту.</p>
<p>Олега Велікіна до голови Державної фіскальної служби України щодо перевірки наявності фактів порушення чинного законодавства України генеральним директором УДППЗ "Укрпошта" Смілянським Ігорем Юхимовичем.</p>
<p>Групи народних депутатів (Матейченка, Арешонкова та інших. Всього 4 депутатів) до Прем'єр-міністра України щодо виділення бюджетних коштів на придбання обладнання, інструментарію та інших медичних товарів Житомирському обласному перинатальному центру Житомирської обласної ради.</p>
<p>Олексія Савченка до Генерального прокурора України щодо нанесення тілесних ушкоджень та спричинення шкоди здоров'ю громадянину Лещенку Ігорю Миколайовичу.</p>
<p>Павла Дзюблика до голови Державної служби України з надзвичайних ситуацій щодо виділення пожежного автомобіля для Народицької об'єднаної територіальної громади Житомирської області.</p>
<p>Ірини Сисоєнко до виконуючого обов'язки Міністра охорони здоров'я України щодо листків тимчасової непрацездатності.</p>
<p>Ярослава Маркевича до Генерального прокурора України щодо представництва інтересів громадянина в суді.</p>
<p>Леоніда Ємця до голови Державної архітектурно-будівельної інспекції України, голови Київської міської державної адміністрації щодо загрози руйнування житлового будинку - пам'ятки архітектури за адресою місто Київ, вулиця Круглоуніверситетська 2/1 та створення пожежної небезпеки для прилеглих будинків.</p>
<p>Ігоря Побера до Прем'єр-міністра України щодо перевірки факту невиконання Постанови Кабінету Міністрів України від 4 червня 2015 р. № 390 про проведення аудиту суб'єктів господарювання державного сектору економіки.</p>
<p>Групи народних депутатів (Макар'яна, Герасимова та інших. Всього 5 депутатів) до Генерального прокурора України щодо перевірки наявності фактів порушення чинного законодавства України генеральним директором УДППЗ "Укрпошта" Смілянським Ігорем Юхимовичем.</p>
<p>Віктора Романюка до Генерального прокурора України щодо стану досудового розслідування кримінального провадження відкритого по факту привласнення 616 млн. гривень Олександром Клименко.</p>
<p>Віктора Романюка до Голови Служби безпеки України, Генерального прокурора України щодо діяльності організованого злочинного угрупування на чолі з Ігорем Володимировичем Сало.</p>
<p>Юрія Дерев'янка до міністра екології та природних ресурсів України щодо невідкладного вжиття заходів реагування з метою припинення незаконних рубок на території Національного природного парку "Гуцульщина" та притягнення винних осіб до встановленої законом відповідальності.</p>
<p><a name=Temp></a>Сергія Матвієнкова до Прем'єр-міністра України щодо захисту прав жителів міста Широкине, що розташоване на лінії розмежування.</p>
<p>Борислава Берези до Голови Київської міської державної адміністрації щодо неналежної роботи житлово-експлуатаційних контор.</p>
<p>І Віталія Сташука до міністра екології та природних ресурсів України, Київського міського голови про необхідність усунення причин виникнення зольних бурь з території шлакосховища Дарницької теплоцентралі на озерці Гарячка.</p>
<p>Шановні колеги, всі 319… 316 запитів, які зареєстровані, оголошені. І ми чекаємо відповідей повних від тих структур, куди вони були надіслані.</p>
<p>І, шановні колеги, хочу поінформувати вас, що до мене звернувся як до головуючої народний депутат України Сергій Власенко у зв'язку з невдоволенням відповіддю на його депутатський запит.</p>
<p>Відповідно до статті 226 Регламенту я надаю Сергію Власенку слово для виступу з реплікою – до 3 хвилин. Будь ласка, увімкніть йому мікрофон.</p>
<p>&nbsp;</p>
<p>12:05:57</p>
<p>ВЛАСЕНКО С.В.</p>
<p>Дякую, шановна пані головуюча. Це не перший випадок, коли мої звернення до так званого Прем'єр-міністра України, чому так званого, тому що його призначення на цю посаду було абсолютно незаконним. Так от мої звернення до так званого Прем'єр-міністра України залишаються без будь-якої відповіді. Зазначена особа скеровує депутатські запити, які направляються Верховною Радою до підлеглих йому співробітників. Якби я мав бажання звернутися до його підлеглих співробітників, я би це зробив згідно з Законом про статус народного депутата. Тому я вимагаю відповіді саме від цієї особи, до якої я звернувся.</p>
<p>Я хочу нагадати, що минулий раз я теж виступав з аналогічною реплікою, тому що я звертався до цієї особи, яка незаконно обіймає посаду Прем'єр-міністра, з вимогою розшифрувати тарифи, які, грабіжницькі, корупційні тарифи, які були ним запровадженні.</p>
<p>І він мені відповів, що я ваш запит переправив в НКРЕКП, в Міністерство енергетики, ще кудись, ще кудись. Але сьогодні я чув від цієї особи якісь абсолютно незрозумілі заяви, що, виявляється, у нас всі тарифи прозорі, що немає жодної проблеми з тарифами, що треба, що все у нас добре. Але чомусь, коли народний депутат звертається з конкретними запитаннями, відповіді немає.</p>
<p>До речі, сьогодні відбулося очевидна чергова&nbsp; маніпуляція з боку цієї особи, яка там цитувала меморандум з МВФ 2008 року. Я думаю, що всі ми, свідомі громадяни України, жили в Україні в 2008 році, і ми всі пам'ятаємо, що було з&nbsp; тарифами, які були доходи населення, як люди могли сплачувати тарифи, як люди могли отримувати кредити в банках нормальні, як люди могли собі дозволити виїжджати у відпустку не один раз в рік в Турцію і в Єгипет. І всі ми живемо зараз.</p>
<p>Я розумію, що ця особа так званий Прем'єр-міністр в 2008 році, ну, а може декілька років раніше, ще фарбував оградки на Вінницькому цвинтарі, і він, напевно, не пам'ятає, що тоді відбувалося з тарифами. Я&nbsp; просто хочу йому нагадати, що тарифи тоді не підвищувалися, що громадяни мали достатньо доходів для сплати тарифів, хоча в той період відбувалося уже світова фінансова криза. І ситуація економічна в усьому світі була дуже і дуже погана.</p>
<p>Нам цей пан дуже довго розказує також про співпрацю між українським парламентом і Кабінетом Міністрів, але ще раз підкреслюю, коли окремий народний депутат звертається до нього з питанням, на які він не хоче дати відповідь, або на які він боїться дати відповідь, боїться, тому що одразу буде видно корупцію, яка відбувається у вищих ешелонах влади. То він одразу говорить про те, що хтось інший&nbsp; замість нього напише. Тому я звертаю увагу Верховної Ради ще раз. Треба з повагою ставитися до&nbsp;&nbsp; народних депутатів, треба вимагати від Кабміну нормальних, конкретних, чітких відповідей на&nbsp; вимогу народного депутата згідно з законом. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Шановні колеги, так само, користуючись правом Головуючого, закликаю всіх нас все-таки відмовитися мови ненависті і неповаги одне до одного.</p>
<p>&nbsp;Я оголошую перерву на 30 хвилин. Дякую.</p>
<p>&nbsp;</p>
<p align=center><i>(Після перерви)</i></p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>12:42:03</p>
<p>ГОЛОВУЮЧИЙ. Шановні колеги, час, відведений для перерви, вичерпаний. Прошу заходити в зал, займати робочі місця.</p>
<p>Тут у нас, я розумію, якесь виникло непорозуміння, що, мовляв, немає "Різного" в порядку денному. Хочу всім наголосити: "Різне" є в порядку денному. І нікому ми не дозволимо його ліквідувати і знищити. Захистимо український парламентаризм.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>ГОЛОВУЮЧИЙ. Можна вже, так? Зал мобілізований і готовий.</p>
<p>Колеги, хто бажає взяти участь в розділі "Різне", прошу зайти в зал і приготуватись до запису.&nbsp; Будь ласка, колеги, будьте серйозними, врешті-решт. Що за жарти і гумор в залі? Будь ласка, хто має бажання взяти участь в розділі "Різне", прошу приготуватись.</p>
<p>Згідно Регламенту Верховної Ради&nbsp; України, в п'ятницю ми маємо зачитання&nbsp;&nbsp; запитів від народних депутатів&nbsp; України. Я маю на увазі&nbsp; виступи від народних депутатів&nbsp; України в розділі "Різне".&nbsp; І хто має&nbsp;&nbsp; бажання взяти участь у виступах, прошу провести запис. Будь ласка.&nbsp;</p>
<p>До слова запрошується Силантьєв Денис Олегович. Корчинська виступає замість Силантьєва. Шість хвилин, так?</p>
<p>Будь ласка, пані Оксана.</p>
<p>&nbsp;</p>
<p>12:44:59</p>
<p>КОРЧИНСЬКА О.А.</p>
<p>Доброго дня! Слава Ісусу Хресту, слава Україні! Через 14 місяців після прийняття Закону 425, коли ми з вами в травні місяці 2015 року голосували за законопроект, що наші всі діти наших загинувших військовослужбовців в АТО поза конкурсом будуть мати право вступити в будь-який вуз і учбовий заклад країни. Що ми маємо з вами через 14 місяців? Що в цьому році, коли почалася вступна кампанія, діти загинувших бійців, ті, завдяки котрим ми сидимо всі в залі, Кабінет Міністрів сидить зараз в своїх кабінетах, торгує там наліво, направо в своїх кріслах, їм пропонують вступати в вузи на загальних підставах. За яким правом Кабінет Міністрів порушує право цих дітей, котрий їм надав парламент України 14 місяців тому?</p>
<p>Ще раз прошу, звертаю вашу увагу, звертаюсь зараз до всіх родин загиблих наших бійців, наших героїв. За кожну дитину ми будемо боротися. У нас зараз зроблений комітет, в он-лайн-режимі ми дзвоните нам на платформу "Люди допомагають людям", не буде такого, щоб хоч одна дитина не поступила на бюджетне фінансування. Всі діти будуть загиблих бійців вчитися, хоче це Кабінет Міністрів чи не хоче.</p>
<p>Коли сьогодні я підходила до Гройсмана і казала, як так сталося, що ви не знайшли ці копійки для наших загинувших бійців, їх дітей? Було пояснення, що не були готові підзаконні акти, не було грошей.&nbsp;</p>
<p>Як не було грошей? Шість місяців ми заарештувати 64 мільйони, вкрадених на "ОХМАТДИТ", лежать на рахунку. Опікунська рада "ОХМАТДИТ" все зробила для того і робить щодня, щоб повернути це державі, Держфінінспекція під керівництвом міністра фінансів Данилюка все робить для того, щоб ці гроші віддати компанії Азарова-Якуковича. Півроку боротьби за повернення 64 мільйонів з крадіжки на будівництві "ОХМАТДИТ". Ви кажете, немає грошей? Ви кажете зараз, що у вас зараз немає грошей для лікування за кордон наших онкохворих дітей і наших бійців АТО! Добре, що зараз погодився наш бюджетний комітет перерозподілити, але теж&nbsp; за рахунок того, що забрали з однієї програми і віддали на те, щоб зараз врятувати життя дітей. Є гроші! Тільки треба заставити чиновників їх повертати державі.</p>
<p>Слава Україні! Слава нашим загинувши бійцям і слава всім бійцям АТО, котрі зараз в окопах.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Наступне… Дальше Корчинська передає Ляшкові. 3 хвилини. <i>(Шум у залі)</i> Секундочку, я розберуся, Лінько, через два. Так, він попадає.</p>
<p>Тоді прошу, виключіть Лінько і Корчинська, і 6 хвилин – Олег Валерійович Ляшко.</p>
<p>&nbsp;</p>
<p>12:48:09</p>
<p>ЛЯШКО О.В.</p>
<p>Олег Ляшко, Радикальна партія. Шановні громадяни України, 17 липня в Україні відбудуться довибори по семи округах. Чому важливі ці довибори? Тому що у парламенті немає реально коаліції, є "коаліція панамських патріотів", яка виникла&nbsp; в результат змови Президента Порошенка з олігархами і з регіоналами. Де-юре коаліції немає.</p>
<p>Ми кілька разів звертаємося до Голови парламенту, щоб оприлюднив прізвища учасників коаліції. Ці "герої", у кавичках, які несуть відповідальність за тарифний геноцид, за обкрадання українців, за те, що Україна сьогодні принижена і упосліджена, на жаль, цих "героїв" прізвища нам не оприлюднюють.</p>
<p>Чому для влади важливо вибори в семи&nbsp; округах?&nbsp; Тому що вони хочуть по семи округах провести своїх кандидатів для того, щоб за рахунок цих кандидатів зробити коаліцію.</p>
<p>Тому я звертаюсь до громадян там, де вони будуть брати участь у виборах 17 липня. Коли ви за гроші, хтось вам пропонує голосувати за кандидата від влади, пам'ятайте, що ви таким чином зміцнюєте "коаліцію панамських патріотів", яка буде підвищувати вам пенсійний вік, продавати землю, розпродувати державне майно, забирати&nbsp; в селян&nbsp; останні копійки і в усіх робітників.</p>
<p>Тому я з цієї парламентської трибуни звертаюсь до жителів Волині, Чернігова, Дніпра, Івано-Франківська, Луганщини, Полтавщини, Херсонщини: не голосувати за кандидатів від влади! Якщо хочете газ по 20 тисяч гривень за тисячу кубів – голосуйте за Микитася, який балотується в Чернігові по 206 округу.<i> </i>Якщо хочете пенсійний вік 70 років – голосуйте за інших кандидатів від "блоку панамських патріотів".</p>
<p>Я окремо хотів би сказати ситуацію по&nbsp; Чернігову, оскільки це моє рідне місто і все, що там відбувається, мені болить. У нас дуже велика підтримка по Чернігову. Але що робить влада? Прийшов заїжджий пасажир Максим Микитась, іде наче самовисуванець, а, насправді, родич Президента і родич Березенка. По сусідньому 205 округу вже Березенко по 500 гривень рік тому купив голоси. Хто з чернігівців бачив цього Березенка? Ніхто. Його легше найти на Багамах і на Канарах, а ніж у Чернігові. Тепер вони по 206&nbsp; округу знову тягнуть свого кандидата Микитася. Цей Микитась отримав, зробив сітку, мережу підкупу виборців, по 500 гривень роздає для того, щоб сфальсифікувати вибори. Обласна прокуратура, обласне СБУ прикриває ці махінації, не бачать підкупів.</p>
<p>Я прошу Апарат, покажіть, нехай вся країна на екрані побачить обласного чернігівського прокуратура Віктора Носенка. Я... от гляньте на цю рожу, оце обласний чернігівський прокурор. Коли півтора роки тому його призначили на посаду прокурора, у нього морда була втричі менша, ніж сьогодні. Бачите, як вони пухнуть на прокурорській роботі, яка в них... важкі умови праці, що ось за рік отак спухнула людина, не доїдаючи, не досипаючи. У нього "бабки", які він бере, обіклавши данню всю Чернігівську область, у нього "бабки" через рота лізуть, через вуха лізуть, через носа лізуть. І хтось мені буде, Луценко розказувати, що вони борються з корупцією, маючи отаких персонажів керівниками обласних прокуратур? Та гляньте на його рожу! Я його вчора питаю: "Коли ви востаннє в дзеркало на себе дивилися, борець з корупцією?" І оці борці з корупцією покривають кандидата від влади Микитася, для того щоб сфальсифікувати результати виборів. Так робить влада по всій країні, тому що вони хочуть продати українську землю, тому що вони хочуть підняти пенсійний вік, тому що вони хочуть для українців встановити газ по 20 тисяч гривень за тисячу кубів газу. І тому їм треба ці семеро кандидатів, щоб вони стали депутати, щоб вони прийшли сюди, до парламенту, поповнити коаліцію "панамських патріотів" – і грабували українців.</p>
<p>Тому я звертаюся до жителів рідного Чернігова, до рідної Полтавщини, до рідної Луганщини, до рідного Дніпра, до рідної Херсонщини, до рідної Франківщини – скрізь, по всіх семи округах, - і до рідної Волині, безумовно.&nbsp; Скрізь по семи округах ми виставили наших кандидатів у депутати, і я прошу підтримати: Волинь, 23 округ, Сергій Була; Чернігів, 206 округ, Дмитро Блауш; Дніпро, 27 округ, Сергій Пасхалов; Івано-Франківщина, 85 округ, Анжела Яровата; Луганщина, 144 округ, Костянтин Ільченко; Полтавщина, 151 округ, Руслан Ляшко; Херсонщина, 183 округ, Віталій Плугатарьов. Це достойні люди, які, прийшовши до парламенту, будуть в рядах опозиції відстоювати право громадян на достойне життя.</p>
<p>На жаль, сьогодні закривають сесію парламенту. Більше місяця ми блокуємо, вимагаємо прийняття законів: про зниження тарифів, здешевлення газу, розслідування корупції вищих посадових осіб держави включно з Президентом України. Коаліція "панамських патріотів" ігнорує наші вимоги. Прем'єр Гройсман каже: "Якщо вам тут незручно сидіти, пересядьте в крісла". Ми то, може, і пересядемо в крісла, а тільки внаслідок їхньої політики народ ляже, народ ляже. І тому ми не дамо їм обкрадати людей, ми продовжуватимемо далі боротися, канікул у нас…</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p><i>&nbsp;</i></p>
<p>12:54:20</p>
<p>ГОЛОВУЮЧИЙ. Народний депутат Опанасенко передає слово своєму колезі Парасюку, будь ласка.</p>
<p>&nbsp;</p>
<p>12:54:30</p>
<p>ПАРАСЮК В.З.</p>
<p>Я попрошу для пані Ірини включити відео, я його подав в Апарат Верховної Ради, щоб ви побачили один відеоматеріал. Включіть, будь ласка.</p>
<p>Я думаю, що ви цю пані всі впізнаєте, пані Ірину. Так. Це вам, щоб освіжили… Ні-ні, почекайте.</p>
<p>Далі, далі. Отам на задньому плані, це ви змінюєте Конституцію або призначаєте прокурора з "Опозиційним блоком", теж кнопкодавите. Далі, кнопкодавимо ми. Ну, мається на увазі так звана коаліція: "Блок Петра Порошенка" і "Опозиційний блок".</p>
<p>Далі, oт. Далі. А це взагалі кульмінація всім нам.</p>
<p>Пані Ірино, ви вчора обурились, що тут безпілотники літав, то це не найбільша проблема. От проблема. Чому ви не кричите, коли кажете, коли такі речі відбуваються, щоб ми переголосовували, щоб ми звертались до регламентного комітету. Чому ви не даєте політичну оцінку таким речам? Ви того не чуєте.</p>
<p>&nbsp;Ви вчора сказали, що Ігор Луценко – це проходимець. Це герой Майдану, який чуть не поплатився своїм життям за свої переконання, і ця людина достойна бути в цьому парламенті.</p>
<p>&nbsp;І якщо у нас вже немає законних методів боротися з кнопкодавами, тому ми запускаємо безпілотники, і вони будуть літати до того часу, доки не почнуть всі голосувати за себе особисто. А ви тільки вмієте переходити на особистості, вас цікавить, в чому Ляшко вдягнутий, хто в чому взутий. Ви подивіться на себе, ви не бідніша людина.</p>
<p>&nbsp;Вас хай більше цікавить, чому ваш патрон, шеф чи Президент нашої країни не платить податки в український бюджет, а виводить в офшорні компанії Чому ви цим не розбираєтесь? Ви вмієте займатися отаким дешевим політичним піаром в свою сторону і не забувайте, вас там пише "позафракційний". Знаєте, чим ви відрізняєтесь від мене? Нічим. Тільки тим, що ви сидите там. І вибачте, використовувати найвищу парламентську трибуну в нашій країні для того, щоб комусь щось досолити або когось щось вколоти, це неправильно. Ви подивіться, як це відбувається в європейських країнах, і беріть, в першу чергу, приклад з них. Дякую за уваги.</p>
<p>&nbsp;</p>
<p>12:56:45</p>
<p>ГОЛОВУЮЧИЙ.&nbsp; Дякую за увагу. Я маю слово на репліку. Будь ласка, прошу надати мені одну хвилину, до мене було звернення.</p>
<p>&nbsp;</p>
<p>12:57:07</p>
<p>ГЕРАЩЕНКО І.В.</p>
<p>Я хочу нагадати, що насправді завдяки групі "Удар", яку так само я представляла в попередньому скликанні, нам вдалося через парламентські методи боротьби внести зміни до Регламенту відносно особистого голосування. І ніколи форма не визначається змістом. <i>)</i></p>
<p>Дуже важливо, дуже важливо, я закликаю всіх до порядку, до порядку так само. І ніхто не має право принижувати виборців, це моя політична думка, на яку я так само, як і пан, який тільки що виступав, маю право, принижувати український парламент і українських виборців, порушувати Регламент Верховної Ради. Принесення сюди оцього дрону – це таке саме порушення, як і кнопкодавство. Що стосується кнопкодавства, то воно було зафіксовано не за допомогою дронів.</p>
<p>І так само є порушенням Регламенту – це брехати своїм виборцям, яким оці депутати, які прийшли під демократичними гаслами і обіцяли насправді голосувати за реформи, голосувати тут за, в тому числі за зміну до Регламенту, яке дозволить змінити тут правила в цьому парламенті на європейські, займатися бозна-чим. І насправді виборці кожному дадуть оцінку: і тим, хто сюди прийшов і каже, що він фронтовик. Фронтовики на фронті сьогодні, а не сидять в цій сесійній залі.</p>
<p>Я надаю слово, будь ласка, народному депутату Ігорю Шурмі від "Опозиційного блоку".</p>
<p>Дуже багато на себе беруть ті, хто сидять сьогодні… І, знаєте, я тільки що ще раз, оцей фронтовик, фронтовики – вони офіцери, пане Ігоре. І так вони з жінками себе не поводять. А ви – проходимец.</p>
<p>До речі, в цій залі були вагітні жінки, над якими літав ваш дрон. Так поступають проходимцы!</p>
<p>&nbsp;</p>
<p>ГОЛОСИ ІЗ ЗАЛУ. Ганьба! Ганьба!</p>
<p>&nbsp;</p>
<p>12:58:57</p>
<p>ШУРМА І.М.</p>
<p>Ігор Шурма, "Опозиційний блок". Ви знаєте, я належу до іншого політичного середовища, і те, що зараз відбувається в залі, я би мав тішитися як політичний опонент, мені соромно. Мені соромно за все те, що відбувається як результат Революції Гідності.</p>
<p>Просто, ви знаєте, кожен, хто сьогодні іде з персональними звинуваченнями сюди по відношенню до своїх колег, повинен пам'ятати про те, що на фронті гинуть люди військові і цивільні. І люди сьогодні, слухаючи Верховну Раду, задумаються заради чого наші чоловіки, брати, сини сьогодні кладуть життя.</p>
<p>А тепер по суті. Знаєте, рік тому на останньому засіданні сесійному у цій залі з цієї трибуни, точніше, з цієї трибуни, виступав громадянин України Квіташвілі, який обіцяв через дві неділі, завдяки прийнятому Закону про закупівлю в міжнародних організаціях, поступлять ліки, це був 2015 рік. А на осінь в сесійний зал будуть запропоновані законопроекти, які розпочнуть реформу охорони здоров'я в нашій державі. Законів нема. Ліків нема. Я навіть не питаю, де&nbsp; сьогодні є громадянин України. Я навіть сьогодні не говорю про політичну відповідальність і тих в залі, хто тиснув кнопку за них і переконував всіх, що в медицині, в охороні здоров'я, наступлять абсолютно інші часи.</p>
<p>Я звертаюся до Голови Служби безпеки України, до НАБУ, до всіх, хто сьогодні здатний перевіряти фінансові потоки. Сьогодні в залі депутати розділилися на дві категорії, одні говорять, що міжнародні організації закупили дешевше і у нас є економія 790 мільйонів з тих 2 мільярдів, які були вже передані, гроші пішли з України. Інші говорять, що сьогодні є порушення. В мене є запитання. Якщо з 2 мільярдів гривень є економія 800 мільйонів це означає, що має бути куплено більше ліків або ті гроші мають бути на рахунку. Я прошу силові структури всі, виясніть, де ці гроші. Тому що ліків на сьогоднішній день, які мали б поступити в 15-му році, нема. По імунопрофілактиці поступило лише 10 відсотків від потреби, по онкології 16, по туберкульозу 31, всього тільки 50 відсотків від норми 15-го року поступило. Це ми говоримо сьогодні, в 2016 році.</p>
<p>І на сьогоднішній день, підтримуючи саму ідею закупівлю міжнародними організаціями, ми повинні себе убезпечити від тих зловживань, які на сьогоднішній день здіяні.&nbsp; Але ж ніхто нічого не говорить, грошей немає, і ніхто їх не шукає.</p>
<p>В мене одне запитання: де ліки в лікарнях і або де є гроші. Запитайте у громадянина Квіташвілі. Зрештою, питання теж: де він є. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановний колего.</p>
<p>Будь ласка, до слова запрошується позафракційний депутат пані Пташник. Є? А, є.</p>
<p>&nbsp;</p>
<p>13:02:22</p>
<p>ПТАШНИК В.Ю.</p>
<p>Добрий день, шановний український народе! Ви знаєте, сьогодні ми закриваємо цю сесію. Наскільки була вона ефективною, наскільки ефективними були ті законопроекти, які ми з вами прийняли або може, які ми провалили, безперечно покаже час.</p>
<p>Але сьогодні, по-перше, я хочу попросити звернутися всіх народних депутатів, які зараз присутні в залі вийти зараз на трибуну і показати, хто, власне, залишився в цій сесійній залі під кінець сесії, хто дочекався закриття сесії і показати, хто зараз працює десь в округах, незрозуміло чому в сесійний займаються агітацією на виборах, а хто, власне, лишився, дочекався кінця сесії і зараз знаходиться в цій залі. Будь ласка, народні депутати, покажіть і покажіть цю картинку. Це кінець сесії. Це кінець сесії, тому що окремі народні депутати чомусь вважають, що їхня робота десь на ефірах, в округах зараз, агітуючи за своїх кандидатів, і не можуть навіть дочекатися кінця сесії для того, щоб провести підсумки. Будь ласка, подивіться уважно, хто є, я звертаюся до українського народу, і запитайте у кожного з депутатів, де був ваш народний депутат від списку чи то мажоритарник в цю п'ятницю, коли ми підводимо підсумки. Дякую.</p>
<p>Я хочу привернути вашу увагу, що вчора був день де півдня&nbsp; ми хотіли приділити увагу законопроектам в сфері децентралізації. Це законопроекти, які підтримувала громадськість. Це законопроекти, які підтримає Міністерство регіонального розвитку. Це законопроекти, про які нас запитували керівники і очільники сільських рад, коли ми їздили в регіони. Зокрема, ми подорожували нещодавно Львівською областю з міжфракційним об'єднанням "Єврооптимісти", і нас запитували, коли буде проголосований законопроект про&nbsp; приєднання територіальних громад, які залишилися поза цією процедурою, коли парламент це розблокує. Ми&nbsp; роздавали такі таблички народним депутатам і закликали голосувати за ці законопроекти. Але на жаль, через абсолютну неефективність роботи&nbsp; парламенту, через неуважність народних депутатів через відверте блокування окремими народними депутатами процесу децентралізації. Ці законопроекти навіть не були поставлені на розгляд Верховної Ради. Верховна Рада навіть не спромоглася включити їх в порядок денний сесії і вчора розглянути.</p>
<p>Тому я сподіваюся, що вересень ми розпочнемо з децентралізації, з законопроектів, які підтримає громадськість, які про…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ПТАШНИК В.Ю. Які просуває реанімаційний пакет реформ. І які розблокують успішно розпочати реформу, тому що&nbsp; всі ті хто вірять в цю реформу, всі ці хто шли на вибори з цією реформою. Мені надзвичайно прикро, що наразі не вважають пріоритетом дану реформу. Адже вона може стати однією з найуспішніших реформ України. Дякую.</p>
<p>&nbsp;</p>
<p>ГОЛОВУЮЧИЙ. Дякуємо шановна колега.</p>
<p>Будь ласка, до слова запрошується пан Спориш від "Блоку Петра Порошенка".</p>
<p>&nbsp;</p>
<p>13:06:09</p>
<p>СПОРИШ І.Д.</p>
<p>Іван Спориш, "Блок Петра Порошенка", 15 округ, Вінниччина.</p>
<p>Шановні народні депутати. Ну, частина вийшла сюди до трибуни. Да, більша частина залишилася в залі. Це дійсно є нечесно, що зараз покажуть по всіх засобах, скажуть дивіться: 10 чоловік було біля трибуни. Це несправедливо. Я сьогодні не вийшов&nbsp; виступати, і піаритися тут, а я хочу, дійсно, сказати те, що ми&nbsp; зробили і що не зробили за даний період нашого депутатства.</p>
<p>І, насамперед, я хочу сказати,&nbsp;&nbsp; про те виступити, що турбує моїх виборців. Насамперед,&nbsp; я добивався і буду&nbsp; також добиватися,&nbsp; щоб ми зняли з депутатів недоторканність. Я знову ж&nbsp; хотів би,&nbsp; щоб ціни на &nbsp;молоко,&nbsp; на кінець-то, для села,&nbsp; для моїх людей, для моїх виборців були в другому читанні прийняті.&nbsp; Я знову ж хотів би, щоб у ФАПах продавалися ліки, тому що є села, які далеко від районного центру,&nbsp; і ніяк ми не можемо добитися і прийняти даний законопроект.</p>
<p>Я скажу, що&nbsp; обідно, що ми дуже&nbsp; багато суддів не зняли із роботи, згідно&nbsp; їхніх заяв, і знову ж&nbsp; таки&nbsp; 2-3&nbsp; місяці вони зараз будуть получати сотні тисяч державних коштів, а на роботу будуть просто так ходити. І це питання номер один, яке повинно було згуртувати&nbsp; наш зал, на жаль, цього не відбулося.</p>
<p>Крім того, сьогодні у нас було запитання до Кабінету Міністрів, і мені б дуже хотілося від моїх виборців, від сільськогосподарських підприємств&nbsp; задати питання в тому, що зміни у Податковому кодексі в частині&nbsp; термінів реєстрації податкових накладних. Раніше 365 днів можна було реєструвати&nbsp; податкові накладні,&nbsp; зараз – за 15. А ми знаємо прекрасно, що казначейство кошти на збільшення ліміту для реєстрації податкових накладних проводить&nbsp; на другий, третій день. Крім того ми знаємо, що у сільській місцевості не працює Інтернет. Крім того, ми знаємо, що Державна фіскальна служба, а також її сервери не працюють, і&nbsp; получається, що ці селяни платять штрафи&nbsp; і сільськогосподарські&nbsp; підприємства. Дуже б хотілося, щоб&nbsp; на це звернули увагу&nbsp; і хоча би дану&nbsp; реєстрацію податкових накладних проводили б на протязі хоча би&nbsp; 30 днів.</p>
<p>Розпочалися жнива у селах. І дуже неприємно, що ми сьогодні бачимо ціни на сільськогосподарську&nbsp; продукцію. Ми бачимо зараз&nbsp; на пшеницю – 3 тисячі і&nbsp; 3200,&nbsp; на ячмінь і&nbsp; таке інше. Я думаю,&nbsp; що тут&nbsp; рейдери&nbsp; спеціально скидають ціни, адже у них ціна в доларах як була, так і є. Але якщо сьогодні є урожай, то я б дуже не хотів би, щоб ціни були знижені.</p>
<p>Я звертаюся до міністра сільського господарства Кутового. Хотілося, щоб все-таки селянин, і ми знаємо, що держава залежить також від сільськогосподарської продукції, і я думаю, що ціна буде дуже залежати від того, які будуть сьогодні ціни і як буде жити населення села. Тому я думаю…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>СПОРИШ І.Д.&nbsp; Ми повинні тут не піаритися, а ми прийшли працювати і повинні дійсно працювати для українського народу. Так вже цей піар надоїв, чесне слово. Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановний колего.</p>
<p>Будь ласка, Сергій Лещенко від "Блоку Петра Порошенка".</p>
<p>&nbsp;</p>
<p>13:09:39</p>
<p>ЛЕЩЕНКО С.А.</p>
<p>Доброго дня, українці! Сьогодні завершується сесія нашого парламенту і вона закінчується під символом повної деградації парламентаризму в Україні. Останні тижні парламент займається тим, що фактично перебуває в процесі перманентного блокування. Вчора ми були свідками, як намагалися контролювати кнопкодавів. Це ганьба для нашої Верховної Ради, що після всіх цих попередніх досвідів, після законопроектів, про які згадував головуючий, після того як ми клялися покласти край кнопкодавству, воно процвітає в парламенті. І, звичайно, я підтримую ідею, якщо у нас є можливість через дрон контролювати, давайте їх контролювати. Але окрім того, що боротися з кнопкодавами, я хочу звернути увагу на ще один випадок, який стався вчора в секторі "Опозиційного блоку". Коли депутати від "Опозиційного блоку" дозволили собі не просто хамські, сексистські і людоненависницькі випади на адресу журналістів, які контролюють процес голосування. Зокрема, йдеться про депутата Німченка, того самого судді негідника, який дозволив Кучмі обиратися на третій термін, який дозволив собі випади на адресу журналіста Ганни Грабарської, яка продовжує працювати в ложі преси. Після чого вона продовжила фіксувати кнопкодавів. І другий депутат від "Опозиційного блоку" Балицький дозволив собі непристойний жест, який фактично є посяганням на людську гідність, який був показаний так само цьому журналісту. Я вимагаю від регламентного комітету дати оцінку цим діям двох депутатів "Опозиційного блоку" і відсторонити їх від засідань наступної сесії.</p>
<p>Наш парламент перетворився не тільки на клуб бізнесменів і не тільки на клуб, де людська культура, людська гідність принижується, у нас є очевидні випадки, коли депутати зловживають своїм становище. Зокрема, останнім часом мені відомо про випадки, коли голова одного з комітетів Комітету з питань транспорту Дубневич дозволяє собі випади&nbsp; на адресу чиновників і стверджує, що якщо його підприємства, які пов'язані були з&nbsp; його&nbsp; бізнесом, не отримають ті чи інші державні закупівлі, то законопроекти, які відстоюють міністри, заступники міністрів, ніколи&nbsp; не будуть пройдені через цей комітет. Людина, фактично, перебуває у перманентному&nbsp;&nbsp; конфлікті інтересів, але ніхто на це не звертає увагу. І нам треба в українському парламенті нарешті ухвалити той документ, який існує в інших парламентах світу – етичний кодекс, коли будуть регулюватися питання конфлікту інтересів, питання корупційний діянь, і коли за це покарання існувати. Такі речі є неприпустимими.</p>
<p>І останнє. Остання фраза, на яку я хочу звернути увагу. Будь ласка, ми багато говоримо про корупцію в Україні, але вчора у виданні "Економічна правда" вийшло надзвичайно цікаве, але не дуже резонансне інтерв'ю, де голова регулятора пан Вовк напряму сказав, що він отримує тиск з боку депутата Кононенка з тим, щоб компанія "Енергомережа" на чолі з паном Крючковим, який є вже в міжнародному розшуку, щоб вони працювали і займалися виведенням коштів із Запоріжобленерго. І пан Вовк прямо сказав, що Кононенко у командному тоні намагається ретранслювати команди для того, щоб цей регулятор ухвалював рішення, які потрібні корупціонерам.</p>
<p>Чи є це взагалі&nbsp; нормально в українському парламенті, коли ми маємо такі явища, коли корупція стала нашим "другим буттям"? Дуже дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Будь ласка, від фракції "Самопоміч" народні депутати Підлісецький.</p>
<p>&nbsp;</p>
<p>13:12:55</p>
<p>ПІДЛІСЕЦЬКИЙ Л.Т.</p>
<p>Добрий день! Я хотів би привернути увагу до вчорашнього рішення щодо голосування по комісії з регулювання ринку енергетики. На жаль, ми мали всі можливості абсолютно "відправити в небуття" весь склад даної комісії, які приймали злочинні рішення щодо тарифоутворення, ціноутворювання і інші питання. Але провладна коаліція з допомогою також, на жаль, опозиції, не дала голосів і не прийняла новий Закон "Про ринок електроенергії" і про НКРЕКП.</p>
<p>А тепер я би хотів звернути увагу … привернути увагу, чому, власне, провладна коаліція, власне, багато депутатів, які впливають на комісію, не давали за це голосування. Оскільки ми знаємо, останні кілька, принаймні, кілька, беззаперечно, злочинних рішень даної комісії. Це є формула "Роттердам плюс" для ціни газу, яка складає… складає 10 мільярдів доларів. Це стимулююче тарифоутворення для обленерго, це 30-35 мільярдів. Це тарифи для теплопостачання, які є похідними від того, в два рази підняті. Це є тариф для компаній "Укренерго", для компаній "Укргідроенерго", які значно завищені з метою... з метою виведення коштів з цієї компанії. Загальні суми злочинних рішень складають 50-60 мільярдів гривень. Це, власне, ці кошти, які збираються з кожної людини, з кожного громадянина через нові тарифи на електроенергію, на газ, на водопостачання, на інші комунальні послуги, це, власне, то що, яке дає можливість стверджувати, що колись влада заробляла на бюджеті, а тепер влада заробляє на людях.</p>
<p>Фракція "Самопоміч", партія "Самопоміч" подає в суд на рішення, які, згідно яких і підприємства бюджетні, комунальні, дитячі садочки змушені&nbsp; платити набагато більше. Фракція "Самопоміч" подавала в суд і зараз проходить судове&nbsp; розслідування щодо підняття тарифів на нічне освітлення на вулицях міста, це все тільки погіршує стан роботи і життя мешканців України.</p>
<p>Тому я ще раз висловлюю великий жаль щодо того, що в нас вчора було провалений даний законопроект і відповідно повернуто назад до повторного&nbsp; другого читання, яке буде у вересні. І закликаю всіх реально контролювати, хто реально займається діяльністю, яка призведе до зниження тарифів, оскільки, насправді, за кожен тариф відповідає інший орган і ми як депутати повинні робити всі кроки, які є в наших компетенціях, а, перш за все, це є звільнити всіх членів НКРЕКП, які приймали такі злочинні рішення. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І теж висловлюємо жаль, що не було прийнято такий важливий законопроект.</p>
<p>До слова запрошується так само представник фракції "Самопоміч" Єгор Соболєв, будь ласка.</p>
<p>&nbsp;</p>
<p>13:16:20</p>
<p>СОБОЛЄВ Є.В.</p>
<p>Сьогодні бійці батальйонів "Миротворець", "Гарпун" і інші люди, які повернулися з цієї війни за незалежність, пішли до Президента України, щоб він підписав ухвалений нами Закон "Про амністію".</p>
<p>Ви знаєте, що першим рішенням нашого парламенту люди, які воювали за цю державу, мають бути амністовані, якщо вони вже засуджені за нетяжкі злочини. Біда в тому, що це тільки перший, і недостатній, крок для того, щоб справедливість прийшли до цих людей.</p>
<p>Я знаю, що в цій залі є люди, які дуже добре розуміють ситуацію, борються за цих людей, переживають за цих людей, але я знаю так само, що дуже багато людей в цій залі, і, на жаль, в цілому по країні хочуть відгородитися від страшної правди, яка є в Україні. Найкращі її представники, які два роки тому виступили на захист цієї держави, які зберегли нам її незалежність, ми тут всі народні депутати України завдяки ним, ви всі громадяни України завдяки ним. Але страшна правда полягає в тому, що сьогодні занадто багато цих захисників України за ґратами в державі Україна. Вони не вимагають, щоб їх відпускали без розбору і без слідства. Вони не вимагають для себе особливого ставлення, індульгенції на злочини.</p>
<p>Валентин Лихоліт (позивний "Батя") з "Айдару", після того як він вийшов на волю під тиском суспільства, він сказав: "Я не ховаюся і не буду ховатися від слідства, я служив і служу". Більше того, я вважаю, що є аморальним звільняти злочинців, навіть якщо вони ховаються за камуфляжем. Але давайте всі подивимося реальності в очі: все звинувачення проти "Баті" ґрунтується на показах Козакова, колишнього мера Сєвєродонецька, який спочатку допоміг державі позбутися "Азоту" на користь приватного підприємства, яке він очолював, а потім допоміг своєму місту стати частиною ЛНР. Місто було звільнено такими, як "Батя". Тепер у Козакова все добре, а "Батя" і багато інших під слідствами за звинуваченням таких, як Козаков.</p>
<p>Зараз, коли парламент припиняє працювати, я прошу всіх громадян дуже уважно слідкувати за кожним наступним судом кожного добровольця, приходити на цей суд разом з нами, вимагати у слідства обґрунтованих доказів провини. Якщо таких доказів немає – звільнення цих людей з-під ґрат, це наш громадянський обов'язок. Вони врятували цю державу, вони заслуговують на нашу допомогу.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо, шановний колего.</p>
<p>Будь ласка, до слова запрошується пан Мусій позафракційний.</p>
<p>&nbsp;</p>
<p>13:19:37</p>
<p>МУСІЙ О.С.</p>
<p>Шановні народні депутати, Олег Мусій, Сокальщина, Червоноград Західна Україна, 124 виборчий округ.</p>
<p>Пане Єгоре, невже ви думаєте, що в нас настав розквіт після Помаранчевої революції. Я думаю, що ми мали би з вами спільно сказати, що це доба реваншизму і доба контрреволюції. І очільники держави і перші очільники держави є тими очільниками контрреволюції і реваншизму. Вони не тільки зрадили тих людей, нас з вами, тих, хто щоденно був з самого першого до останнього дня Майдану, а вони продовжують зраджувати український народ. І я думаю, що український народ дуже швидко дасть, маю велику надію, що все-таки мирним шляхом дійде до тих можновладців, які пакують далі свої кишені, пакують ненажерливі свої щоки, які тріщать уже, як у цього прокурора з Чернігівщини, що в об'єктив не поміщається, оця доба швидко закінчиться. І якщо не звичайним шляхом парламентариським через вибори, то, повірте мені, я думаю, велика частина народних депутатів здатна знову очолити Майдан і довести його до логічного завершення, до такого, якого вимагає український народ, щоб потім не було соромно за цих зраджених, вбитих героїв як Небесної Сотні, так і вбитих в АТО.</p>
<p>Але я хотів би в продовження виступу привернути вашу увагу до того жаху, який продовжує відбуватися з вугільною галуззю України. Сьогодні, на жаль, я почув страшний діагноз від міністра енергетики пана Насалика про те, що вони будуть наполягати на приватизації усіх шахт і залишать у державі тільки 6. Це є не тільки неприпустимим, а це є злочинним проти української вугільної галузі.</p>
<p>Спочатку ефемерний якийсь "Роттердам плюс", невідомо який, тепер ціна в Польщі. Пане Насалик, а у вас дохід і українського народу такий самий, як в Польщі? Чи ви зарплату платите таку саму, як в Польщі? Чи собівартість в Україні формується така сама, як в Польщі? При чому тут Роттердам, Польща, щось інше? У нас українські умови, не можна рівняти ціни. Якщо ви не можете керувати галуззю, то, будь ласка, про це так відверто і скажіть.</p>
<p>Є рішення Профспілки працівників вугільної промисловості, яке відбулося 07.07. Це останній дзвінок і попередження українській владі. Ви знаєте, що українські шахтарі зруйнували, по суті, Совєтський Союз. І вони так само здатні зруйнувати оці залишки злочинної влади, які далі продовжують руйнувати, українські шахтарі. Заборгованість в 420 мільйонів! Зарплата не платиться 2 місяці. Ми говорили, що Димчишин був поганий. Та при Димчишину зарплата, та були борги – один місяць, а тепер – уже два місяці. Так далі…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте.</p>
<p>&nbsp;</p>
<p>МУСІЙ О.С. Якщо піде так далі, то повстання буде ще до осені, як традиційні повстання відбуваються в Україні. Я закликаю схаменутися українську владу, підтримати українських шахтарів і підтримати український народ. Слава Україні!</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Народний депутат Мартовицький, будь ласка. Від "Опозиційного блоку".</p>
<p>&nbsp;</p>
<p>13:23:13</p>
<p>МАРТОВИЦЬКИЙ А.В.</p>
<p>Дякую. Шановні громадяни України, шановні колеги, продовжуючи тему, яку затронув мій колега Олег Мусій, я хоче ще раз звернути увагу Голови Верховної Ради, Президента та Прем’єр-міністра України на ситуацію, яка все більше набуває гостроти серед сотень тисяч шахтарів-інвалідів та людей, потерпілих від нещасних випадків на виробництві. Проблема в тому, що в Україні вже не здійснюються перерахунки сум щомісячних страхових, тобто регресних виплат. Єдиним виходом з ситуації, що склалася, мала стати прийняття Верховною Радою законопроекту 4015, що покликаний відновити порушені права потерпілих від нещасних випадків на виробництві та професійних захворювань, забезпечивши проведення щорічного перерахунку сум щомісячних страхових виплат. Однак після невдалої спроби 16 червня підтримати включення законопроекту до порядку денного засідання, мене турбує питання, перш за все до спікера. Шановний Андрію Володимировичу, чому і досі цей вкрай важливий законопроект не стоїть в порядку денному, хоча і ви, і Прем'єр-міністр мені обіцяли, обіцяли шахтарям, які голодували в міністерстві.</p>
<p>Відпрацювавши 27 років у вугільній галузі і сьогодні виступаючи з цієї трибуни, я не сподівався, що нинішня влада так ганебно та безвідповідально кине на призволяще людей, для яких соціальні регресні виплати – єдине джерело існування і підтримки здоров'я і їх, і родини. Тому, шановний пане Голово, звертаюсь до вас з вимогою скликати позачергове пленарне засідання Верховної Ради, щоб повернутись до питання включення проекту Закону 4015 до порядку денного, і ще є багато соціальних проектів, які чекають громадяни України.</p>
<p>Крім того, шановні колеги, не менш важливою проблемою, на яку я хотів би звернути вашу увагу, є ситуація, що склалася в країні з постачанням необхідних медичних препаратів для протидії, вакцина, контрольованим інфекціям, що викликає вже не стурбованість, а зростаючу з кожним днем тривогу за здоров'я, а деколи навіть життя наших громадян.</p>
<p>Судячи з чисельних звернень керівників медичних закладів та органів місцевого самоврядування, стан постачання необхідних видів вакцини погіршується з кожним днем. Наприклад, в місті Павлоград, який входить до мого виборчого округу з населенням більш ніж 100 тисяч мешканців, забезпеченість необхідними видами вакцин складає здебільшого від 0 до 30 відсотків необхідних. Вкрай складна ситуація із забезпечення протитуберкульозною вакциною БЦЖ, перебій з постачанням якої почались з 2014 року. І Павлоград не єдиний населений пункт в Україні, якому Міністерство охорони здоров'я не в змозі забезпечити гідний захист всіх верств населення від вірусних інфекцій. І сьогодні до мене звернулась, так ж ситуація з забезпеченням інсулінозалежних&nbsp; людей деякі родини не можуть придбати інсулін і інсуліном не забезпечить, по меншій мірі, регіон західний Донбас.</p>
<p>Тому…</p>
<p>&nbsp;</p>
<p>ГОЛОВУЮЧИЙ. 30 секунд, завершуйте, будь ласка.</p>
<p>&nbsp;</p>
<p>МАРТОВИЦЬКИЙ А.В. Тому, шановні колеги, особливо звертаюсь з вимогою негайно вжити всіх можливих заходів впливу, щоб ті, хто відповідний за збереження здоров'я наших громадян в найкоротший термін виправив ситуацію з постачанням необхідних медичних препаратів в достатній кількості та надалі не ставив українців на цю критичну межу виживання. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, шановний колего.</p>
<p>До слова запрошується Сергій Власенко від фракції "Батьківщина". Будь ласка.</p>
<p>&nbsp;</p>
<p>13:26:53</p>
<p>ВЛАСЕНКО С.В.</p>
<p>Сергій Власенко, "Батьківщина". Ми сьогодні підводимо підсумки роботи цієї сесії Верховної Ради, всі говорять про те, чи була ця робота ефективною, чи була вона неефективною.</p>
<p>Ви знаєте, якщо порахувати кількість законів, то могло б скластися враження, що дійсно приймаємо багато корисних законів, голосуємо кожен день по 20, 30 законопроектів. Але, якщо вийти на вулицю і запитати людей чи стало їм жити краще завдяки цим законом, то, на жаль, цензурних слів у відповідь майже не почуєш. Якщо запитати людей як вони ставляться до цього парламенту, теж дуже рідко, коли нецензурні слова вкрапляються в слова цензурні.</p>
<p>Чому так відбувається? Давайте поговоримо про це відверто. Перша проблема українського парламенту – рішення не приймаються в українському парламенті. Всі основні і ключові рішення приймаються за межами українського парламенту. Ця влада вже дійшла до того, що вони публічно заявляють, що рішення приймають стратегічні сімки.</p>
<p>До тих пір поки це буде продовжуватись, жодна реформа парламентаризму нічого не дасть. Ми можемо перекроювати десятки разів Регламент Верховної Ради, але до тих пір поки рішення будуть прийматися за межами парламенту або Петро Порошенком, або Кабміном, або тими, хто реально контролює фракцію "Народний фронт", на жаль, нічого в цьому парламенті відбуватися не буде.</p>
<p>Зверніть увагу як формується порядок денний або голосуються закони тільки від Президента, або тільки від уряду, або від тих депутатів, які попросили внести законопроекти Президента або уряд. Це означає, що парламент перестав бути місцем для прийняття рішень.&nbsp;&nbsp;</p>
<p>По-друге. Що відбулося на цій сесії. На цій сесії нібито створилася коаліція. Покажіть нам її. Покажіть українському народу коаліцію, якої &nbsp;немає. На цій сесії обрали уряд. Уряд обрали з порушеннями. Хочу нагадати, що згідно з українською Конституцією кандидатуру прем'єра вносить Президент України. Але ми проголосували постанову внесену двома народними депутатами, на той момент керівником фракції БПП і керівником фракції "Народного фронту". В нас що два нових президента з'явилося в країні?</p>
<p>&nbsp;І тому третій висновок. На жаль, на жаль у Верховній Раді процвітають подвійні стандарти. Тому мені дуже важко чути від своїх колег, які прийшли Майдан, які виправдовують кнопкодавство, які дійсно в минулому&nbsp; скликанні робили все, щоб цього кнопкодавства не було. Але сьогодні&nbsp; порушення Конституції прирівнюється до дій, які хочуть протидіяти порушенню Конституції. Це абсолютно чіткі подвійні стандарти. Я ще раз підкреслю, на жаль, на жаль, ми можемо говорити багато, але якщо ми&nbsp; не повернемо в цю сесійну залу можливість приймати рішення тут, нічого не зміниться, нічого. Далі буде відбуватися те, що відбувається. Далі буде йти руйнація системи державного управління. Далі буде йти руйнація української армії, про яку нам кожен раз говорять, коли "Опозиція" піднімає соціальні питання. Нам кожен раз кажуть, давайте проголосуємо за ….</p>
<p>&nbsp;</p>
<p>ГОЛОВУЮЧИЙ. 30 хвилин будь ласка, пану Власенку.</p>
<p>&nbsp;</p>
<p>ВЛАСЕНКО С.В. Дякую. Нам кожен раз як тільки ми тільки піднімаємо соціальні питання нам говорять про те, що треба голосувати за воїнів АТО. Ми голосуємо, але знову таки нічого не змінюється, тому що&nbsp; через місяць нам знову кажуть, давайте ще раз проголосуємо про воїнів АТО. Ми знову голосуємо.&nbsp; І знову&nbsp; нічого не змінюється.</p>
<p>Ви знаєте я думаю, що нам треба менше всім говорити "Слава Україні". Треба більше думати про Україну. І все таки більше жити з Україною в серці. Дякую.</p>
<p>&nbsp;</p>
<p>ГОЛОВУЮЧИЙ. Дякую шановний колега. Зараз до слова запрошується народний депутат Кодола від фракції "Народного фронту", передав йому слово Кривошея народний депутат.</p>
<p>&nbsp;</p>
<p>13:30:48</p>
<p>КОДОЛА О.М.</p>
<p>Олександр Кодола, 209 виборчий округ, Чернігівщина.</p>
<p>Шановні колеги, в своєму виступі я хотів би підняти надзвичайно важливу проблему. Проблему забезпечення хворих українців життєво необхідними ліками. Я хотів би звернути увагу Міністерство фінансів, Міністерство охорони здоров'я на нестачу&nbsp; цільових коштів на придбання препаратів інсуліну в першу чергу для&nbsp; хворих людей на цукровий діабет&nbsp; та лікування&nbsp; хворих&nbsp; з хронічним захворюванням нирок.</p>
<p>Зокрема по&nbsp; Чернігівщині, яку&nbsp; я представляю у Верховній Раді,&nbsp; забезпечення хворих життєво необхідними ліками сьогодні лише&nbsp; на рівні 54 відсотків.&nbsp; Дефіцит асигнувань&nbsp; в державному бюджеті для&nbsp; інсулінозалежних людей становить 1,6 мільйонів&nbsp; гривень, а хворих&nbsp; нефрологічного&nbsp; профілю 26,6 мільйонів гривень&nbsp; з яких 9,3 мільйони – це за послуги особам&nbsp; переміщеним в зони Антитерористичної операції.&nbsp;</p>
<p>Тому я сьогодні звертаюся до&nbsp; Кабінету Міністрів&nbsp;&nbsp; України, до Міністерства фінансів, до Міністерства охорони здоров'я передбачити&nbsp; в Державному бюджеті відповідні цільові кошти і надати життєво необхідні ліки нашим&nbsp;&nbsp; українцям.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>До слова запрошується народний депутат Вовк від&nbsp; фракції&nbsp; Радикальної партії Ляшка.</p>
<p>&nbsp;</p>
<p>13:32:12</p>
<p>ВОВК В.І. Віктор Вовк&nbsp; Радикальна партія Олега Ляшка.</p>
<p>Шановні&nbsp; українці! Президент Порошенко&nbsp; вчергове принизив український народ&nbsp; на міжнародній арені. На цей раз він став на коліна у Варшаві перед&nbsp; пам'ятником з офіційною назвою&nbsp; "Жертвам Волинської різанини&nbsp; загиблим від&nbsp;&nbsp;&nbsp; рук українців".&nbsp; Це відбулося на наступний день після того як Сенат Польщі прийняв&nbsp; антиукраїнську&nbsp; резолюцію&nbsp; про визнання Волинської трагедії 1943 року, коли загинули десятки тисяч мирних громадян з обох сторін - геноцидом&nbsp; поляків&nbsp;&nbsp; з боку українців. Сенат&nbsp; також закликав Нижню палату&nbsp; Сейм ухвалити відповідну&nbsp; постанову.</p>
<p>Вкрай дивно, що Президент&nbsp; України народ якої ніколи не був&nbsp;&nbsp;&nbsp;&nbsp;&nbsp;&nbsp; агресором та постраждав від одного з найжахливіших геноцидів в історії&nbsp; людства&nbsp;&nbsp; Голодомору&nbsp; 1932-1933 років, вже не вперше&nbsp; вибачається за&nbsp;&nbsp; українців та за історичні&nbsp;&nbsp; злочини&nbsp; в яких ми начебто&nbsp;&nbsp; винні. Президент Порошенко, схоже не поділяє почуттів українців&nbsp; та не відчуває, якого приниження завдає своїми односторонніми вибаченнями&nbsp; і діями.</p>
<p>Зразок взаємоповажного вшанування пам'яті усіх жертв Волинської трагедії&nbsp; дали&nbsp;&nbsp;&nbsp; 8 років тому Президенти Польщі та&nbsp; України&nbsp;&nbsp;&nbsp;&nbsp; Качинський&nbsp; та Ющенко,&nbsp; коли&nbsp; разом відвідали місця цих трагічних подій та заявили про взаємне прощення і примирення та вшанування пам'яті невинно убієнних українців та поляків. Саме такою є вироблено ще на початку 2000 років взаємоприйнятна формула примирення, що базується на спільній, правдивій оцінці цієї трагічної сторінки нашої історії.</p>
<p>На жаль, за минулий рік влада у Польщі підпала під вплив польських шовіністів. Ми вже маємо антиукраїнську резолюцію сенату Польщі і вірогідне ухвалення 19 липня аналогічної постанови польським сеймом. Безумовно, відповідальні державні діячі не можуть дозволити, щоб складні події в історії досі розколювали українців та поляків, це лише гратиме на руку нашим ворогам, як це вже неодноразово бувало в історії. Однак односторонні дії польських депутатів та принизливе колінопреклоніння Президента Порошенка у Варшаві не сприятимуть взаємному вибаченню, прощенню та порозуміння між нашими народами, навпаки, це лише може призвести до нового витка відчуження. Треба, безумовно, говорити правду, але пробну правду з обох сторін, лише тоді історія не стане на заваді дружбі і співпраці між нашими народами.</p>
<p>Тому разом з лідером Радикальної партії Олегом Ляшком, ми подали проект заяви Верховної Ради України у зв'язку з намірами&nbsp; сенату і сейму Республіки Польща односторонньо переглянути українсько-польські домовленості щодо спільної оцінки трагічних подій на Волині. Попри все, Радикальна партія Олега Ляшка сподівається, що здоровий глузд і добра воля зрештою переможуть.</p>
<p>&nbsp;</p>
<p>ГОЛОВУЮЧИЙ. Дякую. Народний депутат Єдаков від "Народного фронту" відмовляється від свого слова. Немає бажаючих у "Народному фронті"? Будь ласка, передає він слово народному депутатові Кишкареві. Прошу,&nbsp; будь ласка. Зараз Єдаков, а потім ви.</p>
<p>&nbsp;</p>
<p>13:35:44</p>
<p>КИШКАР П.М.</p>
<p>Дякую. Радий вітати тих депутатів, які вважають за потрібне бути зараз в залі. Насправді підсумовуючи роботу цієї сесії, хочеться процитувати трохи статистики вчорашнього дня. Ніцца, один загиблий, двоє поранених. На дорогах України загинуло 9 чоловік, в АТО один військовослужбовець загинув і чотири поранених. Такий підсумок "життя по-українськи", такий невтішний підсумок нашої боротьби за незалежність.</p>
<p>На сьогодні ця війна продовжується і в цьому залі, і на бурштинових копальнях, і на інших бізнесових напрямках, де вважають за потрібне&nbsp; віджимати, кришувати і додавати. І сьогодні в цьому залі є купа напрацювань, які би вирішили ці питання.</p>
<p>Щодо бурштину – це законопроект Розенблата, Кривенка і Євтушка, які впорядковують ці питання, які вирішують і закривають, фактично, можливість для цих беззаконних дій, які там вчиняються.</p>
<p>Другим питанням хотілось би нагадати, що ми є співавторами з паном Кривенком Постанови про проведення позачергових виборів Одеського міського голови, і таке рішення, така постанова підтримана&nbsp; 70-а депутатами Верховної Ради&nbsp; України. Ось ці списки, які ми сьогодні&nbsp; будемо передавати до Апарату Верховної Ради. Будемо вдячні, якщо таку позицію Народного Руху України підтримають і інші народні депутати, і під час наступної сесії ми проголосуємо і підтримаємо звільнення цього&nbsp; негідника з посади Одеського міського голови.</p>
<p>Ну, і всі вже рекламували свої рухи щодо довиборів. Прорекламую і я як керівник штабу Народного Руху України. Ми маємо шість кандидатів на довиборах у Верховну Раду України, і закликаємо всіх громадян України прийти на них&nbsp; (найголовніше – прийти)&nbsp; підтримати достойних, чесних. Ми представляємо у своїй&nbsp; команді сплав молоді і досвіду, і Хорішков у Дніпропетровську, і Савка Олег, які мають 34 і 31 рік відповідно, Савка – наймолодший кандидат у виборчому окрузі у Калуші, який ледь-ледь поступається братові міністра енергетики; Величко Анатолій – майже довічний керівник Луганської крайової організації Народного Руху, представлятиме нас на довиборах у Луганській області; Панченко Олександр Іванович – на довиборах у Лохвиці і в 151 виборчому окрузі. Цікаві перспективи має Сергій Рибачук в Херсоні, який представляє "Народний рух" і підтримується крайовою організацією, який є засновником великих компаній в місті, який приблизно 2 тисячі робочих місць створив....</p>
<p>&nbsp;</p>
<p>ГОЛОВУЮЧИЙ. Тридцять секунд, будь ласка, завершити.</p>
<p>&nbsp;</p>
<p>КИШКАР П.М.&nbsp; І закінчуючи, представляємо вам свого кандидата в 206-у – Чепурний Василь Федорович, який очолює і просвіту в області, і є заступником крайової організації. Прошу всіх людей прийти на вибори і підтримати ту політичну силу, до якої вони мають прихильність. Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановні колеги.</p>
<p>Народний депутат Попов передає слово народному депутатові Литвину, будь ласка.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Будь ласка, будь ласка, пане Володимире, звичайно.</p>
<p>&nbsp;</p>
<p>13:39:45</p>
<p>ЛИТВИН В.М.</p>
<p>Шановний Голово, шановні дорогі колеги, історична практика свідчить, що будь-яка влада потенційно схильна до зловживань. І для цього&nbsp; світ придумав парламентаризм, щоб сильне представництво народу контролювало владу і відстоювало інтереси народу. Наскільки ми ефективно це робимо? Судячи з того стану, в якому перебуває українське суспільство, абсолютно погано. У нас, на превеликий жаль, в сесійній залі і загалом в суспільство ми привнесли ненависть. Ми через ненависть намагаємося об'єднати суспільство, а виходить все навпаки.</p>
<p>Все те, що відбувається от в політичному середовищі мені нагадує моє дитинство, сільських пастушків, які на пасовищі, вставши в рядок, змагаються, хто дальше пустить струмок. А наші політики стали по різні боки і запускають на українське суспільство свої потужні отруйні струмені, від якого людям стає все гірше. Ну, цілком очевидно, що тарифи не підйомні є для людей. Ну, чому ми не можемо у сесійній залі за участю уряду, НКРЕ обговорити цю проблему?&nbsp; Коли говорять про те, що тарифи – це економіка, так давайте ми тоді з'ясуємо, а чи є економіка, коли не можуть сплатити, і що казати простій, згорьованій, спрацьованій пенсіонерці, яка отримує менше… тисячу гривень пенсії, і їй 500 гривень потрібно на ліки? Як їй пояснити, що вона повинна дотримуватись ринкових умов? Я звертаюсь до тих, хто так гаряче обстоює реформи, які просто у нас стали балаканиною, базіканням. Бо не можна здійснити реформи, коли жодний прошарок, жодна верства населення їх не підтримує.</p>
<p>Скажіть, будь ласка, як можна реагувати на настрої людей, коли на будь-яке питання, ну скажімо, люди виживають за рахунок того, що здають молоко. Молоко вони здають, їм гроші не повертають. Куди б я не писав – очевидно, як і ви, - відповідь одна: "Вирішуйте це питання через суд". Скажіть, будь ласка, як сільська жінка може вирішити питання через суд, коли на село повинні віддати 70 тисяч гривень? Це для них величезна сума. 70 тисяч через суд. Для чого у нас адміністрації? Для чого у нас контролюючі органи? Давайте зліквідуємо все – залишимо суди, які, до речі, і зруйнували. Попередніх звинуватили, що вони служили попередній владі, а зараз їх примушують судити іншій владі.</p>
<p>І цих проблем безліч. Я закликаю, шановні колеги, вас: давайте ми будемо наполягати на тому, щоб у нас був започаткований діалог у Верховній Раді, щоб ми могли говорити про ці проблеми і знаходити рішення, від яких людям буде краще. Нас менше повинно турбувати те, хто переможе, яка політична партія, головне, щоб перемогли люди, в крайньому випадку, щоб вони не програли.</p>
<p>У мене є величезне розчарування і жаль з приводу того…</p>
<p>&nbsp;</p>
<p>13:43:00</p>
<p>ГОЛОВУЮЧИЙ. Будь ласка, 30 секунд. Дякую.</p>
<p>Матківський Богдан Миронович передає слово Юрію Левченку. Будь ласка, пане Юрій. <i>(Шум у залі)</i></p>
<p>Колеги, увага! Колеги, я прошу заспокоїтись. Пане Юрій, я прошу одну хвилинку уваги. У нас зараз 13.43. Ми можемо орієнтовно ще дати три виступи, три-чотири виступи: Левченко, Кишкар, Кошелєва, можливо, Голуб.</p>
<p>Можливо, Голуб.</p>
<p>Товариство, я хотів би, щоб була загальна згода по тому питанню, але Голуба виступ буде завершальний і заключний, чотири виступи, ми наперед домовляємося, кожен знає хто має виступ, так, чотири виступи, більше ми не встигаємо більше, колеги. Все дуже просто рахується.</p>
<p>Будь ласка, пане Юрій, запрошую вас до слова.</p>
<p>&nbsp;</p>
<p>13:43:53</p>
<p>ЛЕВЧЕНКО Ю.В.</p>
<p>Доброго дня, шановний український народе, наші радіоглядачі і теле… Телеглядачі і радіослухачі.</p>
<p>Юрій Левченко, 223 округ, місто Київ, "Свобода".</p>
<p>Я хотів би сьогодні звернутися більше як мажоритарник, який був обраний по Шевченківському району міста Києва. Але, думаю, сьогодні те, що було сказано мною, буде цікаво всім, тому дуже раджу всім послухати хто як вчора голосував в "чорному дні" Києва вчора на засіданні Київської міської ради.</p>
<p>Справа в тому, що вчора на засіданні Київської міської ради голова партії БПП пан Кличко діючий горе-мер Києва перевершив свого учителя пана Черновецького. Вчора Київська міська рада проголосувала за чотири детальних плани територій по Шевченківському району, по Оболонському району, Дніпровському району (Русанівка), по Голосіївському району. Ці детальні плани територій стосуються забудови сотні, сотні гектар міста Києва. Ці детальні плани територій повністю перекреслюють генплан 2020 і дозволяють забудовувати Київ там, де мають бути зелені зони, там, де мають бути сквери, там, де мають бути малоповерхова забудова, там, де мають бути якісь зони сільськогосподарського призначення, такі в Києві теж є. Ці всі перетворюються землі після цих голосувань на щільну забудову багатоповерхову, 15 поверхів, 20 поверхів, 12 поверхів, торгово-розважальні центри і так далі.</p>
<p>Отже, таке вчора проголосувала Київська міська рада.</p>
<p>Зокрема, було проголосовано детальний план територій по Нивкам. Пропонують забудувати третину Нивок там, де зараз є залишки овочевої фабрики, яку колись приватизував пан Пилипишн, оці 60 гектарів Пилипишин тепер хоче забудувати. І Пилипишин підкупив Київську міську раду за допомогою свого друга Кличка.</p>
<p>І я хотів би зараз звернутися до всіх киян, до всіх наших зараз глядачів, слухачів, щоб люди послухали – а як Київська міська рада голосувала за забудову 60 гектар житлового кварталу, де немає взагалі відповідної жодної інфраструктури. "Солідарність" , БПП – 45 депутатів "за", "Самопоміч" – 5 депутатів "за", ВО "Батьківщина" – 12 депутатів "за", і "Єдність", це теж така фракція Пилипишина кермана – 12 депутатів "за". Хто би що не говорив про "Свободу", але єдина партія, яка голосувала проти, всі депутати 13, була "Свобода". А решта взяли просто Пилипишину продали третину Нивок, які він зараз буде забудовувати.</p>
<p>Тут розповідали про Микитася, як Микитась злочинець будує і зараз в Чернігові балотується. Так от вчора Київська міська рада замість того, щоб заборонити забудови Микитася, замість того, щоб Микитася послати у в'язницю, Київська міська рада вчора узаконила його забудову, яку він на проспекті Вернадського незаконно два роки вже будує. І вчора Київська міська рада це узаконила: 44 депутатів БПП, 10 депутатів "Самопомочі", 7 депутатів "Батьківщини", 12 депутатів "Єдності". Знов-таки єдина "Свобода" за це не голосувала. Оце…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>ЛЕВЧЕНКО Ю.В.&nbsp; …оце, шановні наші… український народе, оце реальність. Слухайте, хто як голосує у ваших радах. І я звертаюся до виборців, чернігівці, думайте перед тим, як…</p>
<p>&nbsp;</p>
<p>ГОЛОВУЮЧИЙ. Дякую. Кишкар Павло Миколайович передає слово Кривенкові, будь ласка.</p>
<p>&nbsp;</p>
<p>13:47:25</p>
<p>КРИВЕНКО В.М.</p>
<p>Віктор Кривенко, Народний Рух України. Шановні наші телеглядачі, підійшла до кінця ця сесія. Ви знаєте, що сесію можна зібрати кожної секунди, просто треба спочатку голосів і все. Тому не вірте маніпуляціям там про продовження роботи сесії, це не потрібно. За першої ж нагоди можна спокійно нас всіх зібрати.</p>
<p>Сьогодні зранку я запитував Прем’єр-міністра. І добре, що з паном Ревою, з міністром у нас спільна позиція по тій програмі, яку я ініціював минулого року, яка була підтримана тоді фракцією "Самопоміч", була підтримана бюджетним комітетом. Це 300 мільйонів гривень для квартир сімей загиблих в АТО, інвалідів І, ІІ категорії. Щоб кожна сім'я знала, що вона захищена, не доведи, Боже, якщо з її годувальником щось станеться.</p>
<p>Ми роздали ці всі кошти, ви знаєте, що зараз фінансова децентралізація. Всі ці кошти були роздані на місця обласним адміністраціям. Подивіться, що Хмельницька адміністрація обласна придбала сім'ї вдові&nbsp; Героя України Зубка. І мала того, що вона живе у Хмельницькому, їй придбали це не у Хмельницькому. Потім сказали, що будеш викаблучуватися, і це заберем, і заставили попідписувати документи. Добре, що у неї сестра небайдужа є. Сьогодні Прем'єр-міністр сказав, що візьме це питання на контроль.</p>
<p>І так само ми маємо інформацію по декільком областям, зараз я написав звернення до Голови Служби безпеки України. Коли купувалися квартири по 13 тисяч гривень, а відповідно місто обласне обвішано об'явами забудовників: купіть по 8, по 9 тисяч.</p>
<p>Ви знаєте, що вчора я звернувся до депутатів на брифінгу з закликом підтримати проведення позачергових виборів в Одеській міській раді. Дякую тим 70 депутатам, які долучилися до цього питання.. Це з різних політичних сил, з різних політичних фракцій, які підтримують, що громадянин Російської Федерації не може бути міським головою українського міста такого стратегічно важливого, як Одесса. Кемерон не оскаржує, Прем'єр Великобританії, що панамські документи чесні. Путін не оскаржує з Ролдугіним, що там правда написана. Прем'єр Ісландії не оскаржує, що там правда написана. Там є чіткі дані, у активістів є чіткі сині печатки, виписки з усіх реєстрів, що, справді, є російські паспорти. І зараз я не питаюсь там питання офшорів, чи виходять бюджетні гроші, хоча багато інформації скільки на компанію, яка заснована паном Трухановим, виходить коштів, зараз питання національної безпеки.&nbsp;&nbsp;</p>
<p>На останок хотів всіх закликати наших телеглядачів прийти на вибори. Той, хто не приходить на вибори і потім критикує владу, не має жодного морального права це робити. Той, хто бере гречку і голосує, правда, немає жодного права потім щось критикувати. Молодь на вибори не ходить, а потім ми думаємо, чому пенсіонери за гречку і за емоцію, через довіру популістам мають таку Верховну Раду.</p>
<p>Я в 97-му році від "Народного руху" був спостерігачем на виборах в Кам'янському, тоді ще було в Дніпродзержинському, черга була 200 метрів бабушек і дєдушек, які голосували за Лазаренка, бо він їм давав по 20 гривень, а потім вони обурюються, чому таке життя. Тому закликаю всіх…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>КРИВЕНКО В.М. Тому закликаю всіх прийти на вибори. За кого проголосуєте, це ваше право. Я закликаю проголосувати за "Народний рух" і за його кандидатів. По 27 округу – Хорішко Дмитро Володимирович, по 85-му,&nbsp; Калуш –&nbsp; Савка Олег Васильович, по 114-му, Луганська область –&nbsp; Величко Анатолій Володимирович, по 151-му, Лохвиця, Полтавщина – Панченко Олександр Іванович, по 183-му, Херсонщина – Рибачок Сергій Анатолійович, по 206-му –&nbsp; Чепурний Василь Федорович. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Кошелєва Альона Володимирівна передає слово Силантьєву. Будь ласка.</p>
<p>&nbsp;</p>
<p>13:51:17</p>
<p>СИЛАНТЬЄВ Д.О.</p>
<p>Денис Силантьєв, фракция Радикальной партия Олега Ляшка.</p>
<p>Уважаемые граждане Украины! Уважаемые коллеги! Я хочу вам сказать такую небольшую информацию. Украина сегодня является чемпионом в Европе по уровню смертности населения, чемпионом в Европе по уровню распространения онкологических заболеваний и СПИДа, чемпионов в Европе по уровню детской преступности и детского алкоголизма. И эта вся информация, которой славится Украина в Европе. Единственное, что мы можем поставить в противовес этому это успехи наших спортсменов на международных аренах, спортивных аренах Европы и мира.</p>
<p>Сегодня мы накануне олимпийских игр. Наши спортсмены будут умирать на спортивных аренах для того, чтобы отстоять честь и престиж нашей страны, их тренеры будут получать инфаркты от выступления и тоже от той ответственности, которая на них лежит.</p>
<p>И я хочу, чтобы вы от имени наших депутатов, я хочу поздравить, и фракция Радикальной партии, я хочу пожелать нашим спортсменам успехов, сил и удачи, чтобы они достойно представили нашу страну.</p>
<p>И я хочу, чтобы, когда мы смотрели за результатами и выступлениями наших спортсменов/, мы знали, что Кабинет Министров Украины в прошлом году отменил финансирования детско-юношеских спортивных школ, что Кабинет Министров отменил финансирование оздоровление детей, что Кабинет Министров обложил налогами на землю и на недвижимость физкультурно-спортивные и оздоровительные комплексы.</p>
<p>Сегодня в Верховном Совете лежат два закона. Первый, который позволит вернуть назад льготы для того, чтобы сохранить ту единственную инфраструктуру, которая сегодня на вес золота, которая сегодня еще доступна для того, чтобы наши с вами дети занимались спортом и оздоравливались для того, чтобы они не бегали по улицам, не находились во дворах и в подворотнях, потому что мы прекрасно знаем, что их там ждет.</p>
<p>Второй законопроект, который позволит финансировать из местных бюджетов мероприятия, которые будут направлены на развитие физической культуры и спорта. Я хочу обратится к президиуму Верховного Совета, чтобы когда начнется сессия, следующая сессия Верховного Совета, мы проявили свою ответственность и вынесли&nbsp; эти законопроекты на голосование. Я также хочу подчеркнуть, что фракция "Радикальной партии" всегда последовательно отстаивала и будет продолжать добиватся, того чтобы все важные и&nbsp; жизненонеобходимые законопроекты для Украины, это обороноспособность, это экономическое развитие, это социальные гарантии, и самое важное - это здоровье нации были внесены и приняты на законодательном уровне. Спасибо.</p>
<p>&nbsp;</p>
<p>ГОЛОВУЮЧИЙ. Дякую вам. І заключний виступ, Голуб Владислав Вікторович. Будь ласка, заключний виступ.</p>
<p>&nbsp;</p>
<p>13:54:13</p>
<p>ГОЛУБ В.В.</p>
<p>Дякую. Шановні колеги, Владислав Голуб, 197 виборчий округ, Черкащина.</p>
<p>Ви знаєте, сьогодні мої колеги тут уже повідомляли про те,&nbsp; що був затриманий такий одіозний забудовник пан Войцехівський, але це, напевно, рок у цього прізвища такий. Є ще одна людина з таким прізвищем&nbsp; - це мер міста Золотоноша, який, насправді, також&nbsp; можливо будує приблизно таку ж саму схему, але трошки в іншому контексті. Десь місяць тому пафосно вчергове відкривалися&nbsp; реконструйовані, неначебто реконструйовані, очисні споруди міста Золотоноша. Ще&nbsp; в ті часи я повідомляв про ті корупційні ризики, які там є про те, що було освоєно мільйони, мільйони гривень на цих очисних. Але вони так і не будуть працювати.</p>
<p>От я хотів би вам зачитати висновок санепідемстанції вже від 5 липня&nbsp; цього року. Про те вже після введення в експлуатацію в чергове підкреслюю, їх уже декілька раз вводили в експлуатацію, показників стічних вод в річку Суха Згар. Так ось в річці Суха Згар …….. скиди стичних вод, індекс лактопозитивної кишкової полички становить 24 тисячі одиниць в одному дециметрі кубічному. Індекс Е.coli становить 6200 в одному дециметрі кубічному.&nbsp; Перевищення вмісту заліза та ХСК.</p>
<p>Тобто це в черговий&nbsp; раз підкреслює, що міський голова жодним чином незацікавлений дійсно навести лад в місті. Але більш того нещодавно я побачив міського голову в місті Києві на машині "Тойота Секвойя" з номерами&nbsp;&nbsp; СА 4000 АХ. І я взяв підняв декларацію цього пана, але він у нас бідний, бідніший&nbsp;&nbsp; за церковну мишу. У нього в декларації за останні три роки є тільки машина "Шевроле&nbsp; Авео". Мене зацікавило це питання. Так ось виявляється, що &nbsp;машина, якою він пересувається, належить&nbsp; пану&nbsp;&nbsp; Панову Сергію Віталійовичу, 1977 року народження. І от у мене питання: чи є тут корупційні якісь складові, чи немає, коли міський голова користується машиною, яку він не задекларував.&nbsp; Ці всі документи були передані в відповідні правоохоронні органи, а також в Національне агентство з запобігання&nbsp; корупції.</p>
<p>І ще одне, на чому я хотів би зупинитися, про ту тему, яку сьогодні піднімали. Я особисто завжди&nbsp; виступав і виступаю проти&nbsp; кнопкодавства. Я наполягаю на тому, щоби ми прийняли в&nbsp; другому читанні законопроект, який регулює питання введення&nbsp; відповідальності за кнопкодавство.</p>
<p>Але я хотів би звернутися до колег, які, нам моє переконання, в недосить коректній формі&nbsp; звернулися&nbsp; до Першого віце-спікера нашого парламенту. Не треба&nbsp; вішати на&nbsp;&nbsp; себе медалі: хто там був на Майдані, хто не був, хто зробив більше, хто менше. Ми всі там були,&nbsp; ми всі щось там робили. І пані Ірина була там також з першого дня. І пані Ірина й далі&nbsp; продовжує виконувати ту нелегку місію, яку не кожен з нас зміг би зробити. Це…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка,&nbsp; 30 секунд.</p>
<p>&nbsp;</p>
<p>ГОЛУБ В.В.&nbsp; …звільнення заручників від рук, кривавих рук Путіна.&nbsp; Щонайменше, я вважаю, що от таке висловлювання було некоректне по відношенню до жінки.</p>
<p>&nbsp;Я сподіваюся, що в цій залі ми знайдемо&nbsp; компроміси, і ми введемо,&nbsp;&nbsp; дійсно, відповідність&nbsp; за кнопкодавство. Але я закликаю абсолютно всіх колег відноситися толерантно до всіх нас, бо це план Путіна –&nbsp; посварити нас всіх між собою, і саме це він&nbsp; чекає.&nbsp; Дякую, щиро за увагу.</p>
<p>&nbsp;</p>
<p>ГОЛОВУЮЧИЙ. Дякую!</p>
<p>Шановні колеги, час, відведений для виступів народних депутатів, завершений.&nbsp;&nbsp; Сьогодні, окрім того, завершується останній пленарний день четвертої сесії Верховної Ради&nbsp; України восьмого скликання.&nbsp;&nbsp;</p>
<p>І найголовніше… Прошу сідати, я потім оголошу.&nbsp; І прошу вас.</p>
<p>Найголовніше, на чому хотів би наголосити, що український парламент продемонстрував, що він може протистояти глобальним викликам під час війни. Бо головне і найбільше завдання Кремля в гібридній війні – це кинути Україну в хаос безвладдя, створити умови для перевиборів у Верховну Раду України. Я хочу наголосити, що за період цієї сесії було прийнято 450 актів. І я нагадаю, тільки в цей липневий тиждень, коли всі говорили, що депутатів не буде в залі і не буде кому голосувати, тільки у вівторок ми прийняли 12 рішень. Вчора, в четвер, ми прийняли 16 рішень. І це є ілюстрація дієздатності парламенту, це наша відповідь агресору в тому числі. Адже Путін, отримавши поразку в своїй концепції "русская весна", коли він хотів захопити половину України, вони ввели план номер два, розроблений в Кремлі. І завдання того плану – це загальнополітична дестабілізація і зупинка функціонування органів державної влади.</p>
<p>Багато хто говорить, тут, в залі, теж, перестаньте опиратися на Кремль, давайте не згадувати про Кремль. Ви знаєте, все життя я говорив одну важливу фразу, що найбільш диявольська вигадка диявола полягає в тому, щоб переконати всіх, що диявола нема. Я це говорив у 2007 році, наступні після Грузії будемо ми, коли ми закликали тут, в залі, проголосувати проти Російської Федерації, проти її окупації. Я це говорив на&nbsp; Майдані, що може бути. До речі, пам'ятаєте, хто як тоді голосував, так же, у 2007 році? Я говорив на Майдані: буде агресія Росії. Мені підходили і говорили, перестаньте ви все на Росію скидати. Аж поки танки не прийшли на нашу землю. Ми маємо пам'ятати і розуміти: хто є наш ворог, друзі. І завдання того ворога – посварити нас тут в залі. Людей, які були разом на Майдані, які були разом в АТО, які пліч-о-пліч стояли в окопах. Ми сьогодні всі гуртом, друзі, усі фракції, які є в парламенті, продемонстрували: цей план немає жодних шансів, цей план не має перспектив. Український парламент у найважчі часи української держави був тим майданчиком, який дозволяв Україні виходити з кризи. Після помаранчевої революції, ми пам'ятаємо, після Майдану гідності, тут цей майданчик, найвищий законодавчий органи&nbsp; України був тим острівцем стабільності, який давав Україні майбутнє, давав шанс. Ми пройшли це випробування. Український парламент працює, український парламент ухвалює&nbsp; закони&nbsp; для зміцнення оборони.</p>
<p>Друге я хочу сказати: український парламент продемонстрував: ми готові і далі боротися з корупцією.&nbsp; Це найбільше зло в Україні після Путіна. Бо цей&nbsp; парламент створив антикорупційну прокуратуру, це цей наш&nbsp; парламент створив Національне антикорупційне бюро, і саме цей парламент після розслідування НАБУ ухвалив рішення про арешт, у тому числі і депутата Онищенка, якого звинувачують у розкраданні мільярдів.</p>
<p>Третє. Український парламент продемонстрував, що він готовий зламати десятилітні схеми і ухвалювати закони, які не могли ухвалити депутати жодного&nbsp; попереднього скликання Верховної Ради. Саме ця Верховна Рада провела декомунізацію назв населених пунктів. Ми перейменували більше тисячі населених пунктів в Україні, ми повернули українським містам споконвічні назви: це і Олешки на Херсонщині, і Каменське на Дніпровщині, Бахмут на Донеччині, Горішні Плавні на Полтавщині. І, власне, ми цим продемонстрували, що ми тут, в цьому парламенті, маємо понад 300 – вперше за 25 років української державності – понад 300 проукраїнських, проєвропейських депутатів. І це наша відповідь всім тим, які говорять, що парламент не здатен працювати.</p>
<p>Ми не завершуємо роботу Верховної Ради&nbsp; України, колеги. Ми лишень закриваємо сьогодні чергове пленарне засідання. Наступного тижня нас чекає робота в комітетах. І я переконаний і твердо знаю, що у випадку загострення ситуації на сході ми швидко зберемо 150 підписів для того, щоб зібрати позачергову сесію. Коли нам покажуть питання, і ми будемо бачити, що загроза російських окупантів, які активізовуються з кожним днем, буде потребувати наших рішень, я впевнений, колеги, ми будемо змобілізовані, ми зберемося для того, щоб приймати рішення на захист нашої держави, на захист України.</p>
<p>І я відповідно до статті 83 Конституції України оголошую, що чергова п'ята сесія Верховної Ради&nbsp; України восьмого скликання розпочне свою роботу у вівторок, 6 вересня 2016 року. А четверту сесію Верховної Ради України восьмого скликання оголошую закритою.</p>
<p><i>&nbsp;</i></p>
<p><i>(Лунає Державний Гімн України)</i></p>
<p><i>&nbsp;</i></p>
<p>ГОЛОВУЮЧИЙ. Слава України!</p>
<p>&nbsp;</p>
<p>ГОЛОСИ ІЗ ЗАЛУ. Героям Слава!</p>
<p>&nbsp;</p>

