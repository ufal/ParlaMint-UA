Засідання 1
06. 09. 2022
            

<p align=center>ЗАСІДАННЯ ПЕРШЕ</p>
<p align=center>Зал засідань Верховної Ради України</p>
<p align=center>06 вересня 2022 року, 12 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>12:03:04</p>
<p>ГОЛОВУЮЧИЙ. Слава Україні!</p>
<p>Шановні народні депутати, шановні колеги, сьогодні в нас день, коли ми м<a name=Temp></a>аємо відповідно до Конституції відкрити нову сесію. Тому перед відкриттям чергової восьмої сесії я вкотре хочу наголосити на необхідності неухильного дотримання безпекових правил у Верховній Раді України і не поширювати інформацію щодо початку пленарного засідання, його перебігу та прийнятих у парламенті рішень раніше ніж через 30 хвилин після завершення нашої роботи. Прошу всіх народних депутатів, представників уряду відповідально поставитись до забезпечення безпеки єдиного законодавчого органу нашої держави.</p>
<p>Шановні народні депутати, Верховна Рада України працює в режимі пленарного засідання безперервно. Тому сьогодні відповідно до прийнятих нами постанов про організацію роботи Верховної Ради України в умовах дії воєнного стану та "Про організацію роботи Верховної Ради України у зв'язку з актом збройної агресії Російської Федерації проти України 24 лютого 2022 року" за пропозицією Погоджувальної ради депутатських фракцій і груп ми продовжуємо пленарне засідання.</p>
<p>Шановні народні депутати, відповідно до частини першої статті 26 Регламенту Верховної Ради перед відкриттям першого засідання восьмої сесії Верховної Ради України дев'ятого скликання нам необхідно здійснити реєстрацію за допомогою електронної системи. Я прошу народних депутатів підготуватися до реєстрації. Нагадую, що після початку реєстрації необхідно утримуючи сенсорну кнопку натиснути на зелену кнопку "за" та утримувати ці дві кнопки одночасно до завершення реєстрації.</p>
<p>Шановні колеги, прошу підготуватися, проводимо реєстрацію перед відкриттям нової сесії. Займіть свої місця. Це реєстрація. Тиснемо "за". Тільки зелену. Друзі, ще раз прошу, зараз тільки зелену, тому що це реєстрація. Готові?</p>
<p>Прошу народних депутатів реєструватися.</p>
<p></p>
<p>12:05:16</p>
<p>В залі зареєстровано 231 народний депутат.</p>
<p>Шановні народні депутати, відповідно до Конституції України і положень Регламенту Верховної Ради України сьому сесію Верховної Ради України дев'ятого скликання та її пленарне засідання Верховної Ради України оголошую закритим. І одночасно, відповідно до статті 83 Конституції України восьму сесію Верховної Ради України дев'ятого скликання та її перше пленарне засідання Верховної Ради України оголошую відкритим. Розпочнемо роботу восьмої сесії з виконання Державного Гімну України.</p>
<p><i>(Лунає Державний Гімн України)</i></p>
<p>Героям Слава!</p>
<p>Шановні народні депутати України, уже понад пів року триває широкомасштабна злочинна збройна агресія Російської Федерації проти нашої держави. Україна твердо і непохитно бореться не тільки за щасливе майбутнє рідної землі, а й за всю демократичну цивілізацію, за те, щоб світ залишився місцем, де діє сила права, а не право сили.</p>
<p>Прошу вшанувати хвилиною мовчання світлу пам'ять наших героїв, загиблих у боях за Україну, усіх мирних громадян, які стали жертвами російської агресії.</p>
<p><i>(Хвилина мовчання) </i></p>
<p>Дякую. Прошу сідати.</p>
<p>Шановні колеги, на Погоджувальній раді ми домовилися, перед початком розгляду питань порядку денного зазвичай надати по 3 хвилини для виступів уповноважених представників депутатських фракцій і груп.</p>
<p>Я прошу представників депутатських фракцій і груп записатися на виступи.</p>
<p>Слово надається народному депутату Брагару Євгену Вадимовичу, політична партія "Слуга народу".</p>
<p></p>
<p>12:09:18</p>
<p>БРАГАР Є.В.</p>
<p>Прошу передати слово Безгіну Віталію.</p>
<p></p>
<p>ГОЛОВУЮЧИЙ. Віталій Безгін, будь ласка.</p>
<p></p>
<p>12:09:34</p>
<p>БЕЗГІН В.Ю.</p>
<p>Доброго дня, шановні колеги! Власне, протягом останніх шести місяців я з трибуни багато говорю про єдність, я думаю, що єдність має в залі бути і сьогодні. Насправді, коли на фронті наші Збройні Сили борються проти російських окупантів, у них точно не виникає питання різних політичних підходів. Так само має бути і у нас, особливо коли ми виборюємо нашу державу проти російського загарбника.</p>
<p>Єдність зараз на політичному і дипломатичному фронті, вона має стосуватися кількох питань.</p>
<p>Перше питання, що ми як парламент вже звісно відреагували в контексті спроб ініціювати, так звані, псевдореферендуми на нових тимчасово окупованих територіях України. Але, я думаю, що ключову відсіч дадуть Збройні Сили, саме тому вже зараз росіяни змінюють свої плани на Херсонщині. Але так само, я думаю, що єдність наша з вами має бути в питанні, скажемо так, зменшення комфорту перебування громадян Росії, в тому числі за рахунок тих питань, які є сьогодні на порядку денному. Безумовно, що росіян, які живуть своїм комфортним життям, не особливо турбує те, що у нас щодня гинуть люди, діти, жінки, руйнується інфраструктура. Але питання, яке впливає на їх побут та їх власний комфорт, в тому числі комфорт подорожувати, воно має, в принципі, бути тригером.</p>
<p>Тому сьогодні я закликаю всіх бути єдиними в голосуванні щодо Постанови по зверненню до всіх європейських партнерів, щоб, в принципі, анулювати безпосередньо ті візи, що видані росіянам, яких є 10 мільйонів, так в тому числі і припинити будь-які угоди щодо, власне, надання віз.</p>
<p>Я сподіваюсь, що ми тут проявимо мудрість, не будемо гратись в політику і підтримаємо цей проект постанови, і скажемо своє парламентське слово. А росіяни у відповідь на це все ж таки нарешті почнуть страждати не по закриттю міжнародних мереж, а все ж таки боротися зі своїм злочинним режимом.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Піпа Наталія Романівна. Я так розумію, що Олександра Устінова.</p>
<p>Будь ласка, Устінова Олександра.</p>
<p></p>
<p>12:11:33</p>
<p>УСТІНОВА О.Ю.</p>
<p>Шановні колеги, ви знаєте, що наша фракція від самого початку війни підтримує всі ініціативи, спрямовані на оборону і захист нашої країни. Але я дуже прошу звернути вашу увагу зараз на два законопроекти, які стоять в порядку денному на сьогодні та на завтра. Оскільки, на жаль, вони не мають нічого спільного з обороною держави і, на жаль, можливо, можуть створити проблеми нам з нашими міжнародними партнерами. В першу чергу я говорю про законопроект 7654, який змінює зараз умови конкурсу і вимоги до керівників антикорупційних органів. Вже вчора була заява представників G7, які просять Україну і парламент не голосувати цей законопроект, тому що це ставить взагалі під питання можливе обрання майбутнього Директора НАБУ.</p>
<p>Ви знаєте, скільки у нас було проблем на міжнародному рівні через призначення керівника САП, за що я дуже вдячна нового Генпрокурору за його призначення. Але давайте не будемо знову наступати на ті граблі, на які наступала попередня влада, коли під конкретних людей змінювалися умови конкурсу під час вже проведення конкурсу. Конкурс на керівника НАБУ вже оголошений, тобто вже створена комісія. Давайте зараз не змінювати, як у нас раніше, для того, щоб кум став Генпрокурором, міняли і прибирали вимоги на те, що ця людина має мати вищу юридичну освіту. Давайте ми зараз не будемо прибирати так само певні вимоги до керівників антикорупційних органів і робити їх залежними від певних політичних сил.</p>
<p>Також я дуже прошу зараз зал звернути увагу на законопроект 5616, який називається "Про зміну географічних назв". Не має це нічого спільного з географічними назвами, там є дві правки, які зараз хочуть повернути куріння. Я хочу наголосити, вам всім розказують, що це про кальяни. Це не про кальяни. Якщо ви проголосуєте цей законопроект з правкою 20 і 21, у нас можна буде знову курити в усіх закладах громадського харчування, в готелях. Ми давно стали цивілізованою країною, в якій це заборонено, де діти можуть дихати нормально повітрям, а не сидіти їсти піцу і задихатися від смороду сигарет. Давайте зараз під час війни не повертати ті ганебні правила, за які зараз топлять тютюнові компанії.</p>
<p>Тому я дуже прошу на це звернути увагу і не підтримувати цей законопроект в тій редакції, в якій є. Ще раз наголошую, це не про кальяни, це про те, щоб повернути куріння всюди, де воно було дозволено, вірніше, заборонено з 2012 року, 10 років тому.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Іонова Марія Миколаївна, фракція "Європейська солідарність".</p>
<p></p>
<p>12:14:07</p>
<p>ІОНОВА М.М.</p>
<p>Прошу передати лідеру політичної сили "Європейська солідарність" Петру Порошенку слово.</p>
<p></p>
<p>12:14:25</p>
<p>ПОРОШЕНКО П.О.</p>
<p>Шановні народні депутати, дорогий український народе! Чим живе зараз Україна? Одне об'єднуюче слово – контрнаступ. Контрнаступ на півдні, контрнаступ на сході, на решті позицій – жодного кроку назад. І немає для нас більш важливішої справи ніж підтримка Збройних Сил України. Це є оновлення пошкодженої під час контрнаступу бронетехніки, забезпечення снарядами, поставку нової артилерії, і для всього цього потрібні гроші.</p>
<p>Ворог планував на 11 вересня по всім окупованим територіям провести референдум. Наші Збройні Сили зірвали ці плани божевільного диктатора і будуть зривати нові дати, які він спробує поставити. Це стало можливим завдяки Збройним Силам України. І справжнім мірилом дій кожного, а тим більше в цій залі – як допомогти Збройним Силам. Єдність – це має продемонструвати наш зал. Але єдність не в словословії і єдність не в тому, що ми будемо уникати тверезої оцінки ситуації, що дозволить нам всім приймати правильні рішення. Єдність – це спільне знаходження рішень.</p>
<p>І от нам пропонують зараз підвищити акциз, що уповільнить економіку, що створить проблеми фермерам, що підніме ціни, бо ще до нашого голосування ціни на заправках вже почали зростати. І замість того, щоб відмовитися від цієї божевільної ідеї, в залі намагаються її просувати. Для чого? Може, для того, щоби дати армії додаткові кошти? Ні. Для того, що би відновити "велике крадівництво". Воно небезпечно не лише у зв'язку із корупцією, воно небезпечно і в зв'язку із тим, що якщо буде повернуто до попередніх практик, партнери не будуть давати Україні гроші.</p>
<p>І, отже, ми вимагаємо зупинити цю ганебну практику. Припиніть класти асфальт в Бучі, там, де не відновлені будівлі для того, щоб іти і переживати зиму. Це недопустимо! Зупинимо! Робимо те, щоби об'єднало нас всіх, і разом рухаємося до перемоги!</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Слово надається народному депутату України Батенку Тарасу Івановичу, "Партія "За майбутнє".</p>
<p></p>
<p>12:17:35</p>
<p>БАТЕНКО Т.І.</p>
<p>Прошу передати слово Ірині Констанкевич.</p>
<p></p>
<p>ГОЛОВУЮЧИЙ. Ірина Мирославівна Констанкевич, будь ласка.</p>
<p></p>
<p>12:17:50</p>
<p>КОНСТАНКЕВИЧ І.М.</p>
<p>Шановні народні депутати, хочу звернути увагу вашу на те, що вчора з'явилася інформація про те, що президент Росії Володимир Путін у понеділок схвалив нову зовнішньополітичну доктрину, засновану на концепції "русского мира". Це та концепція, яка ще пів року тому лягла в основу його гуманітарної доктрини. А наразі ця доктрина повністю має легалізувати екстремістські агресивні плани у світі Російської Федерації.</p>
<p>І хоча ідеться в заяві про м'яку силу, ми з вами розуміємо, що насправді є цією м'якою силою. Це та м'яка сила, яка руйнує українські школи і їх уже тисячі. Це та м'яка сила, яка вбиває українських дітей. Це та м'яка сила, яка вбиває українців. Але ми непохитні, тому що ми маємо насправді свою м'яку силу – і це наша культура, це наша пам'ять, це наша освіта. Власне, ці поняття є ключовими для формування імунітету української нації.</p>
<p>І у своєму виступі від депутатської групи "За майбутнє" я хочу наголосити, що в той час, коли Збройні Сили України боронять Україну на військовому фронті, ми повинні тут в умовах внутрішнього фронту відстояти і нашу освіту, і культуру. На жаль, ми бачимо, що освіта є в зоні ризику і зоні великої турбулентності. Онлайн навчання, яке розпочалося днями, виявило цілу низку проблем. Це попри те, що профільний комітет спільно із Міністерством освіти зробили велику роботу задля забезпечення онлайн освіти, але, на жаль, технічні можливості далекі від тих, щоб ця освіта була якісною.</p>
<p>Тому я звертаюся до Кабінету Міністрів, звертаюся до профільного міністерства, до бюджетного комітету, щоб були винайдені усі фінансові, економічні можливості, аби організувати і забезпечити якісне онлайн навчання для учнів. Адже, вдумайтеся, колеги, 2 мільйони українських школярів навчаються дистанційно, навчаються без елементарних можливостей Інтернету. Тому, оскільки була прекрасна ініціатива Starlink для армії, на фронти зовнішній, ми закликаємо, щоб таке обладнання було придбане і для тих шкіл, де найбільше українців навчаються дистанційно. Ми вважаємо, що онлайн навчання можливе тільки, коли буде якісний Інтернет. Отже, якщо ми дбаємо про імунітет українців, якщо ми…</p>
<p></p>
<p>ГОЛОВУЮЧИЙ. Дякую.</p>
<p>Слово надається Володимиру Юрійовичу Арешонкову, група "Довіра". Будь ласка.</p>
<p></p>
<p>12:21:03</p>
<p>АРЕШОНКОВ В.Ю.</p>
<p>Шановний пане Голово, шановні колеги, шановні українці, починається політична осінь і депутатська група "Довіра" закликає усіх до плідної системної роботи задля нашої держави і заради такої довгоочікуваної перемоги.</p>
<p>Зрозуміло, що, визначаючи пріоритети на найближчий період, ми підкреслюємо важливість законопроектів, які спрямовані на питання національної безпеки, обороноздатності нашої країни, встановлення правопорядку та дисципліни, боротьби з корупцією та організованою злочинністю. Ми щоденно дякуємо нашим захисникам і захисницям, але головним завданням сьогодні є питання забезпечення усім необхідним нашого українського війська, Сил територіальної оборони, починаючи з сучасного озброєння, завершуючи вчасною грошовою виплатою забезпечення.</p>
<p>Якщо я вже згадав про формування територіальної оборони, то хочу наголосити, що потребує законодавчого врегулювання діяльність підрозділів добровольчих формувань територіальних громад. Вони створені сьогодні по всій країні, але питання їх дій, в частности володіння зброєю, спільна діяльність з підрозділами Збройних Сил України, окремі фінансово-господарські питання потребують врегулювання, тому ми долучились до роботи над відповідним законопроектом.</p>
<p>Ще одна важлива тема – зробити сьогодні все можливе, щоб окупанти, колаборанти та їх посібники понесли покарання за ті злочини, які вони вчинили в Україні проти мирного населення. В цьому контексті депутатська група "Довіра" підтримує прийняття законопроекту 7728 про внесення змін до Кримінального процесуального кодексу України щодо вдосконалення співробітництва з Міжнародним кримінальним судом при проведенні процесуальних дій на території України. Це важливо. Маємо забезпечити всі умови для міжнародних кримінальних прокурорів, слідчих наших правоохоронних органів, які будуть готувати відповідні матеріали до міжнародних судів.</p>
<p>І питання економічної безпеки. Цього тижня активно обговорювали діяльність нового правоохоронного органу – Бюро економічної безпеки. Шановні колеги, депутатська група "Довіра" закликає припинити дискусії стосовно того, який комітет має співпрацювати з цим правоохоронним органом. Сьогодні маємо всі зробити все необхідне, щоб забезпечити умови для повноцінної роботи цього правоохоронного органу. Через місяць заслухаємо звіт керівника і приймемо відповідні рекомендації.</p>
<p>Бажаю всім плідної системної роботи. Депутатська група "Довіра", Володимир Арешонков.</p>
<p></p>
<p>ГОЛОВУЮЧИЙ. Слово надається народному депутату України Пузанову Олександру Геннадійовичу, депутатська група "Платформа за життя і мир".</p>
<p></p>
<p>12:24:17</p>
<p>ПУЗАНОВ О.Г.</p>
<p>Шановний головуючий, шановні колеги, в своєму виступі я хотів би звернути увагу на проблеми, з якими зіштовхуються наші співвітчизники, які покинули свій дій через війну. Зо оцінками агентства ООН у справах біженців, станом на 30 серпня з України виїхало вже більше 7 мільйонів наших співвітчизників. З них майже 4 мільйони вже отримали тимчасовий захист в іноземних країнах. Близько 90 відсотків з них – це жінки і діти. Найбільше українців отримали статус тимчасового захисту і перебувають у Польщі, Німеччині та Чехії, де загалом зараз перебуває майже 2 мільйони наших громадян.</p>
<p>Ми всі вдячні європейським країнам, які надали притулок українцям. Проте не зважаючи на підтримку місцевої влади, за кордоном наші співвітчизники постійно зіштовхуються з рядом проблем: працевлаштування, забезпечення житлом, освіта, податки тощо.</p>
<p>Розпочався навчальний рік, і велика кількість дітей-переселенців пішли до закордонних шкіл, у закордонних навчальних закладах будуть навчатися за їхніми навчальними планами. Дуже тривожно від того, що ми не знаємо, скільки з них після завершення війни вирішать залишитися за кордоном. Тому вже сьогодні держава має потурбуватися про те, аби створити сприятливі умови для дистанційного та додаткового навчання українських дітей за адаптованою українською навчальною програмою задля збереження зв'язку наших дітей з Батьківщиною.</p>
<p>Окрім того, спливає піврічний строк, після якого наші співвітчизники, які працюють дистанційно та сплачують податки в Україні, будуть розглядатися як податкові резиденти відповідних країн і сплачувати податки зі своїх українських доходів за кордоном.</p>
<p>Не можна не згадати і про наших внутрішніх переселенців. В Україні такий статус отримали майже 3 мільйони осіб. На превеликий жаль, величезній кількості людей вже немає, куди повертатися, їхні домівки знищені. Держава спростила порядок отримання статусу внутрішньо переміщених осіб, і це добре. Разом з тим, багато з них досі недостатньо обізнані про свої права та про допомогу, яку вони можуть отримати від нашої держави або від міжнародних партнерів.</p>
<p>Нікуди не поділася проблема надмірної вартості оренди та складність пошуку житла для внутрішніх переселенців. Окремо гостро стоїть питання отримання такими людьми роботи. За даними статистики, загальна кількість офіційно зареєстрованих безробітних в Україні вже давно подолала відмітку в 300 тисяч осіб. Значна частина людей, які повертаються із-за кордону, залишилася без роботи і потребує працевлаштування. Тому важливим завданням постає збереження, відновлення та створення нових робочих місць, підтримка процесу повернення біженців, забезпечення їх реінтеграції і зайнятості в економіці та самозайнятості.</p>
<p>Шановні колеги, держава не повинна забувати про своїх громадян. Давайте підтримаємо внутрішньо переміщених...</p>
<p></p>
<p>ГОЛОВУЮЧИЙ. Будь ласка, слово надається Немирі Григорію Михайловичу, фракція "Батьківщина".</p>
<p></p>
<p>12:27:32</p>
<p>НЕМИРЯ Г.М.</p>
<p>Доброго дня, шановні колеги! В перерві між пленарними засіданнями Юлія Тимошенко і я взяли участь у конференції, яка відбулася в Португалії. Я хочу вам коротко розказати про результати нашої зустрічі.</p>
<p>Перше. Взагалі, щоб розуміти масштаб і як важливо показувати цей масштаб. В Португалії ми сказали, що, починаючи з 14-го року, територія, яка окупована агресором, Російською Федерацією, перевищує всю територію Португалії, а кількість наших переселенців більша в півтора рази, ніж все населення Португалії. Під час цієї важливої конференції ми мали зустріч з Генеральним секретарем Міжнародної організації міграції, це організація, яка є частиною інститутів ООН. І вирішили дві проблеми, поставили ці дві проблеми.</p>
<p>Перше. Це уніфікація підходів і забезпечення українських біженців у всіх країнах, якими опікується Міжнародна організація міграції, зокрема в країнах Європейського Союзу. Не має бути так, що в одній країні вони отримують копійки, а в інших вони отримують більш-менш достойну підтримку. Ми домовились таким чином це лобіювати на рівні Європейського Союзу, щоб наші біженці були забезпечені достойно в країнах Європейського Союзу.</p>
<p>І друге надважливе питання, це те, що наближається зима. Міжнародна організація турбується яким чином українці, які лишилися своїх домівок переживуть цей період. І тому ми запропонували, і це було підтримано Генеральним секретарем з питань міграції, організації, щоб уряд України в найкоротший термін подав розгорнутий аналіз потреб в забезпеченні житлом людей, громадян України, в яких немає житла. Це стосується опису санаторіїв, невеличких готелів, які розташовані навколо і в територіях, які найбільш потерпіли від агресії.</p>
<p>Сьогодні ми звертаємося до уряду України, щоб протягом 10 днів такий аналіз був підготовлений і організація з питань міграції готова фінансово забезпечити таким чином, щоб всі українці, які потерпають і нуждаються, отримати це житло.</p>
<p>І друге. Це приклад м'якої сили, яку ми часто недооцінюємо. Під час цієї конференції було оголошено про запровадження стипендії імені Юлії Тимошенко для дівчат, українських дівчат, сімей вимушених переселенців і біженців для навчання в найпрестижнішій бізнес-школі Португалії. Вона є частиною консорціуму з 38 шкіл, і ми сподіваємося, що вже незабаром і в цих школах наші дівчата-біженці будуть…</p>
<p></p>
<p>ГОЛОВУЮЧИЙ. Приходько Наталія Ігорівна, депутатська група "Відновлення України".</p>
<p>Єфімов.</p>
<p></p>
<p>12:30:52</p>
<p>ЄФІМОВ М.В.</p>
<p>Шановний пане Голово, шановні колеги! Хочу привернути вашу увагу до вкрай важливого питання. Завдяки самовідданості і героїзму наших воїнів вдалося зламати плани агресора щодо бліцкригу і перевести кампанію до стратегічного протистояння, яке має свою чітку логіку перемоги. Головними чинниками цієї перемоги вже стали український дух і героїчні Збройні Сили. Наше з вами завдання, щоб таким же потужним став і український тил, – третя необхідна складова нашої перемоги на довгій дистанції.</p>
<p>Колись в подібній ситуації під час протистояння з гітлерівським фашизмом Вінстон Черчилль сказав: "Коли ви побачили, що йдете крізь пекло, продовжуйте йти". На нас це накладає три необхідні завдання в питанні відновлення українського тилу.</p>
<p>Перше. Переміщення промисловості.</p>
<p>Друге. Її перебудова під потреби воєнного стану.</p>
<p>І третє. Відновлення галузей, що будуть виробляти дефіцитну для нашої армії продукцію.</p>
<p>Ми вже показали, що можемо налагоджувати перевезення підприємств і відновлювати випуск продукції фактично з коліс. Релокація відкрила друге дихання для вітчизняної промисловості. Президент України – Верховний Головнокомандувач в надкороткі терміни надав свої пропозиції для доопрацювання законопроекту 7605. Це показує запит воюючої держави на остаточне прийняття відповідного закону.</p>
<p>Вдячний, колеги, вам за підтримку у цьому вкрай важливому для перемоги питанні. Слава Україні!</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, час для виступів завершено. Народні депутати, я наголошую на необхідності неухильного дотримання безпекових правил у Верховній Раді України ще раз і прошу поширити інформацію щодо початку пленарного засідання, його перебігу та прийнятих в парламенті рішень раніше ніж через 30 хвилин після завершення нашої роботи. Також прошу народних депутатів, представників уряду відповідально поставитись до забезпечення безпеки єдиного законодавчого органу держави.</p>
<p>Шановні колеги, перелік питань, який був попередньо узгоджений Погоджувальною радою, вам надано. Шановні народні депутати, я прошу зайняти місця, ми зараз починаємо розгляд питань порядку денного.</p>
<p>На ваш розгляд вноситься питання про порядок денний восьмої сесії Верховної Ради України дев'ятого скликання. Відповідно до частини першої статті 20 Регламенту Верховної Ради України порядок денний Верховної Ради затверджується Верховною Радою на кожну сесію.</p>
<p>Інформую вас, що Погоджувальною радою депутатських фракцій і груп було обговорено і схвалено проект порядку денного восьмої сесії Верховної Ради України дев'ятого скликання.</p>
<p>Відповідно до частини першої статті 21 та частини першої статті 22 Регламенту Верховної Ради України я вношу проект порядку денного восьмої сесії на затвердження Верховної Ради України. На Погоджувальній раді ми домовились розглянути це питання з обговоренням. Відповідно до статті 22 Регламенту питання розглядається за скороченою процедурою. Тому я прошу представників фракцій і груп записатися на виступи: два – за, два – проти.</p>
<p>Будь ласка, Максим Євгенович Дирдін, фракція "Слуга народу".</p>
<p></p>
<p>12:34:17</p>
<p>ДИРДІН М.Є.</p>
<p>Прошу слово передати Фролову.</p>
<p></p>
<p>ГОЛОВУЮЧИЙ. Будь ласка, Фролов Павло.</p>
<p></p>
<p>12:34:37</p>
<p>ФРОЛОВ П.В.</p>
<p>Добрий день, шановні колеги! Я пропоную затвердити порядок денний сесії, тому що в нас немає іншого вибору. Якщо ми не затвердимо зараз цей порядок сесії, то кожен день впродовж цієї восьмої сесії ми маємо ставити на голосування кожне питання і кожен законопроект. Тому прошу підтримати, і давайте переходити до роботи.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається Сергію Владиславовичу Соболєву, фракція "Батьківщина".</p>
<p></p>
<p>12:35:01</p>
<p>СОБОЛЄВ С.В.</p>
<p>Соболєв, "Батьківщина". Шановні колеги, є цілий ряд законопроектів, які, на мій погляд, вимагають негайної реакції цієї сесійної зали. Це перш за все законопроекти, які хвилюють не тільки Україну, а і Європу, пов'язані з енергетичною безпекою. Наша фракція вносить вже вкотре на яку вже сесію питання, які пов'язані з енергетичною безпекою. Фактично це комплекс законів, пов'язані з ключовими питаннями поставок газу, регулювання газу, розподілу газу. На жаль, ми знову опиняємося в ситуації, коли починаємо вирішувати ці питання в зимовий період.</p>
<p>Друге. Це перелік питань, які пов'язані з енергетичною безпекою, а саме з регулюванням ціноутворення розподілу електроенергії. Без цих ключових питань ні уряд, ні профільні міністерства ніколи не зможуть навести лад. На жаль, ці питання знову не внесені в порядок денний.</p>
<p>Крім того, є цілий ряд питань, які стосуються ключових положень, пов'язаних з колабораціонізмом. На жаль, ми буквально вже зіштовхнулися з тим, що невизначеність цього питання, те, що розпливчаті формулювання є в існуючому законодавстві, дозволяють абсолютно чітко уникати тим, хто пішов на пряму співпрацю з ворогом, відповідальності.</p>
<p>Ми вважаємо, що ці ключові питання повинні бути в порядку денному, і ми б дуже просили переглянути попереднє рішення, і все-таки включити в порядок денний наші питання.</p>
<p>Дякую.</p>
<p></p>
<p>ГОЛОВУЮЧИЙ. Дякую, Сергій Владиславович.</p>
<p>Слово надається народному депутату Величковичу Миколі Романовичу, фракція політичної партії "Європейська солідарність".</p>
<p></p>
<p>12:37:08</p>
<p>ВЕЛИЧКОВИЧ М.Р.</p>
<p>Прошу передати слово Артуру Герасимову.</p>
<p></p>
<p>ГОЛОВУЮЧИЙ. Артур Володимирович Герасимов, будь ласка.</p>
<p></p>
<p>12:37:22</p>
<p>ГЕРАСИМОВ А.В.</p>
<p>Шановний пане головуючий! Шановні колеги! Шановні українці! Я все ж сподіваюся, що виступи у Верховній Раді бачать, і я б просив послухати, про що я кажу сьогодні. Хоча надії небагато.</p>
<p>Ви знаєте, відносно цього порядку денного сесії, так, дійсно, якщо відкривається нова сесія, ми маємо за це голосувати. Але є одне питання, яке постійно в мене виникає до монобільшості. Як можна голосувати будь-які документи, навіть їх не читаючи?</p>
<p>Подивіться, тут 190 сторінок, ось цей документ. Цей документ сьогодні отримали керівники фракцій сьогодні вранці, 190 сторінок. Чи мали ми змогу це вивчити? Ні. Чи хочемо ми це вивчити? Так. Тому що є багато законів, які, на нашу думку, мають бути включені. Але я відкрию вам страшенну таємницю, можливо, не всі знають, тут три частини в цьому порядку денному сесії. Те, що включається, те, що включається з певними обмеженнями, і те, що не включається. От хтось знає його закони в якій із цих частин? Я думаю, 99 відсотків не знають, а вони і не слухають зараз, їм не цікаво, особливо монобільшості.</p>
<p>Саме тому, колеги, я хочу закликати всіх не підтримувати цей порядок денний сесії сьогодні. Ми проголосуємо його завтра, вивчивши, а сьогодні проголосуємо порядок денний, згідно з Регламентом, на цей конкретний день і підемо пропрацюємо сьогоднішній день. Завтра, вивчивши документ, нарешті його прочитавши, ми це зробимо.</p>
<p>І наступне. Я б хотів сказати, наступну постанову ми будемо голосувати без обговорення щодо діяльності Верховної Ради, але я щиро вважаю, що депутатські запити і час уряду мають бути повернуті в нашу діяльність. Тому що ми не бачимо міністрів навіть на обговоренні важливих питань їх напрямків. Депутатські запити взагалі припинені, і це є неприпустимим, бо функцію контролю ніхто не відміняв.</p>
<p>Саме тому і за другу постанову прошу не голосувати. А відносно цього...</p>
<p></p>
<p>ГОЛОВУЮЧИЙ. Нестор Іванович Шуфрич, група "Платформа за життя і мир", будь ласка.</p>
<p></p>
<p>12:39:35</p>
<p>ШУФРИЧ Н.І.</p>
<p>Дякую. Шановний пане Голово, шановні колеги, ми вперше приймаємо порядок денний сесії в умовах військового стану. І без взаємної довіри тут немає чого робити. Тому я вважаю, що немає про що говорити, треба визначатись, якомога швидше переходити до голосування.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, прошу зайняти місця. Зараз ще Юрчишин Ярослав Романович і після цього голосуємо за порядок денний сесії. Нагадаю, що він подається від комітетів і затверджується на Погоджувальній раді. Сьогодні зранку він був внесений і тому було внесено сьогодні його в зал.</p>
<p>Будь ласка, Юрчишин і потім голосуємо.</p>
<p></p>
<p>12:40:18</p>
<p>ЮРЧИШИН Я.Р.</p>
<p>Шановні колеги, не може перетворюватись настільки важливе голосування на формальність. І тому я цілком згоден з тим, що на вивчення порядку денному, тобто пропозицій, які надали комітети узгоджених, необхідно більше часу. Але я би хотів звернути увагу так само на інші аспекти, про які чомусь ми постійно замовчуємо. І ці аспекти частково звучали у виступах колег і "Європейської солідарності", і "Батьківщини" та інших фракцій. Це пропорційне представництво законів, ініційованих як більшістю, так і опозицією. Це рекомендація, власне, Пета Кокса, це те, з чим працює зараз робоча група під керівництвом першого віцеспікера пана Корнієнка. Ми можемо втілити цю рекомендацію. Давайте це робити в час війни, демонструючи єдність. Пропорційне представництво від кількості депутатів у фракціях законів у порядку денному.</p>
<p></p>
<p>ГОЛОВУЮЧИЙ. Шановні колеги, ми завершили обговорення. Я прошу народних депутатів зайняти свої місця. Голосуємо.</p>
<p>Шановні колеги, я прошу зайняти місця. Я ставлю пропозицію прийняти в цілому проект Постанови про порядок денний восьмої сесії Верховної Ради України дев'ятого скликання (реєстраційний номер 7740).</p>
<p>Готові голосувати? Шановні колеги, ну, я вже втомився запрошувати вас за робочі місця. Переходимо до голосування.</p>
<p>Ще раз, може хтось, да, не почув, пропозиція. Я ставлю пропозицію прийняти в цілому проект Постанови про порядок денний восьмої сесії Верховної Ради України дев'ятого скликання (реєстраційний номер 7740). Прошу народних депутатів голосувати.</p>
<p></p>
<p>12:42:46</p>
<p>За-260</p>
<p>Рішення прийнято.</p>
<p>Покажіть по фракціях.</p>
<p>Шановні колеги, ми домовилися одразу наступний проект постанови проголосувати без обговорення.</p>
<p>Тому я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Постанови про деякі питання організації роботи Верховної Ради України дев’ятого скликання під час проведення восьмої сесії в умовах воєнного стану (реєстраційний номер 7736). Прошу народних депутатів голосувати.</p>
<p></p>
<p>12:43:28</p>
<p>За-288</p>
<p>Рішення прийнято.</p>
<p>Шановні колеги, ми також домовилися... А, вона з обговоренням іде. Я перепрошую. Наступні законопроекти: 7710 та 7733.</p>
<p>Я ставлю першою пропозицію включити ці законопроекти до порядку денного сесії. Прошу народних депутатів голосувати.</p>
<p></p>
<p>12:44:02</p>
<p>За-325</p>
<p>Рішення прийнято.</p>
<p>Я ставлю пропозицію розглянути ці питання обидва за скороченою процедурою, як ми домовилися на Погоджувальній раді: обговоривши разом, проголосувавши кожен окремо. Прошу народних депутатів голосувати.</p>
<p></p>
<p>12:44:30</p>
<p>За-284</p>
<p>Рішення прийнято.</p>
<p>Шановні колеги, одразу: два – за, два – проти? Автори будуть, да? Добре.</p>
<p>Будь ласка, я запрошую автора першої постанови Климпуш-Цинцадзе Іванну Орестівну, потім буде автора другої постанови Качура Олександр Анатолійович, потім два – за, два – проти, потім голосуємо.</p>
<p>Будь ласка, Іванна Орестівна. А де Іванна Орестівна? <i>(Шум у залі)</i> А я не знаю, чи ви є автором цієї постанови. Чотири співавтори, да?</p>
<p>Будь ласка, тоді Геращенко.</p>
<p></p>
<p>12:45:21</p>
<p>ГЕРАЩЕНКО І.В.</p>
<p>Шановні колеги, вперше в історії Організації Об'єднаних Націй на відкриття Генеральної Асамблеї ООН не отримають візи міністр закордонних справ країни-вбивці пан Лавров, військовий злочинець, причетний до війни в Україні, і вся так звана дипломатична банда країни Російської Федерації.</p>
<p>І, власне, це дуже хороший приклад того, що не тільки Путін, не тільки його банда, не тільки ті конкретні російські військовослужбовці є відповідальними за вбивства, зґвалтування в Україні, а кожен росіянин, який підтримує цю владу, кожен росіянин, який голосував і цементував диктаторський режим Путіна, має понести відповідальність в першу чергу тим, що отримати "безвіз" (в лапках), тобто недозвіл, на те, щоби мандрувати, користуватися пільгами цивілізованих країн.</p>
<p>І ми дуже підтримуємо той рух, який зараз розпочали наші найближчі друзі і партнери: країни Балтії, інші країни Європейського Союзу, які заявили про те, що мандри Європейським Союзом це не привілей – це має бути висока відповідальність і так само повага до принципів Європейського Союзу. Тому ми пропонуємо прийняти зараз заяву до наших найближчих партнерів і сусідів з закликом обмежити росіян у туристичних, медичних, шопінгових візах – нехай всидять вдома.</p>
<p>Яке ж було наше здивування, співавторів від "Європейської солідарності", коли цю заяву підтримало і Міністерство закордонних справ, і профільний комітет – і раптом ми бачимо, що точно така заява, де цілі блоки є нашої заяви, вийшла за іншого авторства. В принципі, в цивілізованому суспільстві там, де візи, за які ми боремося, це називається плагіат. Але в цій залі, розумієте, у нас дуже…</p>
<p></p>
<p>ГОЛОВУЮЧИЙ. Будь ласка, я запрошую автора другої постанови, яку ми будемо розглядати, Качуру Олександра Анатолійовича. Будь ласка.</p>
<p></p>
<p>12:47:40</p>
<p>КАЧУРА О.А.</p>
<p>Олександр Качура, фракція "Слуга народу".</p>
<p>Насправді, колеги, цей проект постанови, який я презентую, був напрацьований спільно з Міністерством закордонних справ і депутата від всіх абсолютно фракцій і депутатських груп мали можливість підписати цю постанову.</p>
<p>Я розумію, що все було за ваших часів. Я розумію, що завдяки вам все відбувається. Але інколи треба схаменутися, коли йде питання про державницьку позицію.</p>
<p>Насправді я хочу вам сказати, що ми відчули на собі в 2014 році агресію Російської Федерації і під час анексії Криму, під час того, коли російські війська вторглися на Донбас. Всупереч нормам, в порушення міжнародного права, всупереч загальновизнаних всіх звичаїв ведення війни Російська Федерація 24 лютого розпочала повномасштабне вторгнення.</p>
<p>Гинуть наші люди, гинуть та ґвалтуються українські діти та жінки. Це все підтримується російським народом, російськими громадянами, адже згідно їх же досліджень близько… від 60 до 80 відсотків російських громадян підтримують злочинні накази Путіна по знищенню і геноциду українського народу. Тому ми повинні бути в цьому питанні рішучими. Якщо вони хочуть займатися туризмом, то вони можуть займатися туризмом виключно в своїй дружній Північній Кореї, і там це робити, там займатися бізнесом і туризмом.</p>
<p>Туризм – це не тероризм, і це повинен знати весь світ. Саме тому ми звертаємося разом з нашими колегами, більше 30 народних депутатів підтримали цей проект постанови з різних політичних фракцій, звертаємось, щоб в цьому питанні поставили крапку, і Росія, і російський народ були ізольовані, так як вони на це заслуговують.</p>
<p></p>
<p>ГОЛОВУЮЧИЙ. Шановні колеги, від комітету хто буде? Іванна Орестівна, будь ласка.</p>
<p></p>
<p>12:50:04</p>
<p>КЛИМПУШ-ЦИНЦАДЗЕ І.О.</p>
<p>Шановні колеги, комітет розглянув Постанову 7710 учора на засіданні комітету, оскільки вона була зареєстрована вже тиждень тому, і рекомендував Верховній Раді України ухвалити її за основу і в цілому з правками комітету. І комітет зі здивуванням дізнався, що вчора після обіду, після розгляду цієї постанови була зареєстрована альтернативна постанова, бо там автори були неправильні, першої постанови автори були з "Європейської солідарності". І це 7733 Постанова…</p>
<p></p>
<p>ГОЛОВУЮЧИЙ. А це ви виступаєте від комітету чи від фракції?</p>
<p></p>
<p>КЛИМПУШ-ЦИНЦАДЗЕ І.О. Від комітету.</p>
<p></p>
<p>ГОЛОВУЮЧИЙ. Так, будь ласка, від комітету.</p>
<p></p>
<p>КЛИМПУШ-ЦИНЦАДЗЕ І.О. І рішенням комітету сьогодні в авральному порядку на прохання Голови Верховної Ради ми розглянули і цю постанову, зауваживши, що вона повторює частину, просто слово в слово, першої постанови.</p>
<p>Тому рішення комітету стосовно 7733 було наступним. Загалом не заперечуючи проти прийняття зазначеного проекту постанови, комітет пропонує взяти до уваги той факт, що проект постанови аналогічного змісту вже було зареєстровано і рекомендовано комітетом до ухвалення в цілому, і пропонує народним депутатам України визначитися шляхом голосування під час засідання Верховної Ради України.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, прошу записатися: два – за, два – проти щодо обговорення цих двох проектів постанов. Будь ласка.</p>
<p>Будь ласка, Клименко Юлія Леонідівна, фракція "Голос".</p>
<p>Соломія Бобровська, будь ласка.</p>
<p></p>
<p>12:52:08</p>
<p>БОБРОВСЬКА С.А.</p>
<p>Соломія Бобровська, фракція "Голос".</p>
<p>Шановні колеги, представники монобільшості і представники опозиції, у мене до вас величезне прохання: а давайте, принаймні коли ми працюємо на справу міжнародну, будемо об'єднаними. Сьогодні це сором і жах читати про те, що сьогодні у порядку денному дві постанови, дві заяви, абсолютно ідентичні фактично, які ми голосуємо, лише за різного співавторства. Мені видається, що коли такі ініціативи виникають, ми всі разом незалежно від фракції, крім однієї ворожої, маємо підписувати і взагалі без обговорення це голосувати, тому що це апріорі зрозумілі теми.</p>
<p>Те, що сьогодні ми бачимо у порядку денному, є, як на мене, ганебно і дуже соромно. Якщо ви думаєте, що війна закінчилася, тому що в Києві розслабилися, якщо ви думаєте, що те, що пише медіа про контрнаступ відповідає абсолютній дійсності, і ми зайшли в Херсон і зайшли вже в Крим, ви також, на жаль, помиляєтесь. Давайте сконцентруємось і вернемося в те, що ми живемо у воєнному стані, і деякі речі є абсолютно непоправними, незрозумілими і далекими від гри в політику, коли йде мова про один голос назовні держави, яка воює.</p>
<p>Безперечно, тема та, яка піднята в двох заявах і стосується заборони видачі туристичних віз Російській Федерації, мала би бути у нас з кінця лютого-початку березня, коли ми говорили про закрити небо, тому що це очевидно і логічно. Я переконана, що той з вас, хто бере участь в міжнародних зустрічах, з болем чує, коли йде мова про те, що це війна лише Путіна проти України. Про це говорять наші і стратегічні, на жаль, партнери. Але забувають статистку, коли 88 відсотків громадян Російської Федерації підтримують так звану спеціальну операцію – вторгнення в Україну і звільнення нас від нашої держави.</p>
<p>Давайте будемо такі самі спільні в своїх ідеях, як подають нам приклад москалі, єдиними… будучи воювати<i> </i>проти нас. Давайте ми будемо також єдині в війні з ними і говорити одним голосом, інакше це просто нас розколе раніше ніж ми виграємо війну.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Іонова Марія Миколаївна, фракція "Європейська солідарність".</p>
<p></p>
<p>12:54:16</p>
<p>ІОНОВА М.М.</p>
<p>Прошу передати слово Іванні Климпуш-Цинцадзе.</p>
<p></p>
<p>ГОЛОВУЮЧИЙ. Іванна Орестівна Климпуш-Цинцадзе, будь ласка.</p>
<p></p>
<p>12:54:28</p>
<p>КЛИМПУШ-ЦИНЦАДЗЕ І.О.</p>
<p>Колеги, це важливо, що парламент залишається серйозним гравцем у нашій взаємодії зі світом. І ми з вами досягаємо серйозним результатів, коли діємо спільно і коли говоримо одним голосом до всього світу. Ми бачили це, як нам вдалося добитися кандидатського статусу в Європейському Союзі. І ми завжди отримуємо більше, коли наполягаємо спільно і на додатковій зброї, на податковій економічній допомозі, фінансовій допомозі Україні в цей тяжкий час. І тією Постановою 7710 ми звернемося, і 7733, ми звернемося абсолютно з обґрунтованою вимогою до світу, щоби заборонили вештатися росіянам Європами в той час, коли вони вбивають українців.</p>
<p>І так, ми не згодні з позицією канцлера Шольца, який вважає, що це війна Путіна, бо це не війна Путіна, а всіх росіян, які катують, вбивають, ґвалтують, руйнують нашу країну і наших громадян. І ми вимагаємо заборони шенгенських і національних віз країн Європейського Союзу для всіх росіян, щоб вони припинили розважатися в Європі, а почали нести відповідальність за цю страшну війну. Тому що Путін є відповіддю на запит російського народу, який вимагає цього насильства, в тому числі проти українців.</p>
<p>Але, колеги, дійсно, мені дуже прикро констатувати, що ми маємо дві практично ідентичні постанови. І тільки те, що авторами першої постанови були представники нашої фракції, представники монобільшості не змогли стерпіти і витримати єдності, підтримавши ось цю першу просто постанову. Колеги, перестаньте прикриватися псевдоєдністю. Нам потрібна єдність, щоб перемогти і Путіна, і Росію, і цю навалу.</p>
<p>Дякую.</p>
<p></p>
<p>ГОЛОВУЮЧИЙ. Слово надається Тарасу Івановичу Батенку, "Партія "За майбутнє".</p>
<p></p>
<p>12:56:46</p>
<p>БАТЕНКО Т.І.</p>
<p>Шановні колеги, на наше переконання, що в міру того як процес призупинення і заборони видачі віз громадянам Російської Федерації в Європейському Союзі буде реалізовуватися, будь-який чиновник Європейського Союзу і громадянин Європейського Союзу покаже собі і світові, якою мірою він усвідомлює, що ця війна стосується не тільки України, що ця війна, яка відбувається на теренах української держави, стосується будь-якого європейця, тому що російський Президент і російська армія, і Російська Федерація зазіхнули не тільки на суверенітет України, вони зазіхнули і на суверенітет Європейського Союзу, тому що, перефразовуючи слова Прем'єр-міністра Польщі, ми не пригадуємо в історії, щоб в 41-му, 42-му і 43-му роках німецькі туристи подорожували територіями європейських країн. Вони "подорожували" (в лапках), але це точно не було в туристичних цілях.</p>
<p>І ми апелюємо тут до історичної пам'яті і французів, і греків, і інших представників європейської спільноти, а не тільки східноєвропейської спільноти, але і західноєвропейської спільноти, які втратили тоді були суверенітет перед нацистською навалою. Сьогодні навала повторилася. І ця війна стосується будь-кого.</p>
<p>І сьогодні ми повинні розуміти, що видача віз громадянам Російської Федерації та усвідомлення кожним громадянином РФ, що він співучасник цього злочину, який сьогодні вчинив Путін стосовно суверенітету незалежної української держави і в такий спосіб перекреслив будь-яке розуміння міжнародного права в Європі і в світі. Ворог повинен бути покараний. І Європейський Союз, я вважаю, має бути солідарний у цьому з Україною.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, слово надається Кириленку Івану Григоровичу, фракція політичної партії Всеукраїнське об'єднання "Батьківщина".</p>
<p>Наливайченко, будь ласка. І потім, я так розумію, ще буде Бакунець і Мезенцева, і переходимо до голосування. Прошу народних депутатів вже запрошувати до зали.</p>
<p></p>
<p>12:59:09</p>
<p>НАЛИВАЙЧЕНКО В.О.</p>
<p>Шановний пане Голово, шановні пані та панове, дорогі наші захисники! Сьогодні у Верховній Раді ми пропонуємо зробити три речі і направити нашим європейським та і всім міжнародним партнерам.</p>
<p>Перше. Не допускати на територію Європейського Союзу та інших цивілізованих країн громадян країни-агресора. Раз.</p>
<p>Друге. Скасувати наявні шенгенські візи для всіх, повторюсь, для всіх чиновників, прокурорів, суддів, військових, спецслужб Російської Федерації як країни-агресора за агресію проти України.</p>
<p>Третє. Пропонуємо раз і назавжди визначити, що країна-агресор і її громадяни не можуть і не будуть їздити вільно в ті країни, яким вони погрожують ядерною зброєю, в ті країни, яких вони залякують на знищення та ще воюючи проти України як кандидата-країни в члени Європейського Союзу.</p>
<p>Так само ми розуміємо і пропонуємо нашим європейським партнерам зрозуміти, що ми таким кроком піклуємося і про їхню безпеку. Ніхто не контролює видачу паспортів Російській Федерації, ніхто не має доступу до бази даних, ніхто не має доступу до біометрики російських громадян. А це означає, що безконтрольна видача паспортів країни-агресора та направлення агентів і диверсантів загрожує самим країнам-членам Європейського Союзу.</p>
<p>Тому наш крок сьогодні правильний, наш крок сьогодні своєчасний. Єдиний заклик, щоб це ми зробили разом з нашими європейськими партнерами – заборонили в'їзд в ЄС громадянам країни-агресора.</p>
<p>Слава Україні!</p>
<p></p>
<p>ГОЛОВУЮЧИЙ. Героям Слава!</p>
<p>Будь ласка, Бакунець Павло Андрійович, група "Довіра". Потім Мезенцева Марія і потім переходимо до голосування. Будь ласка.</p>
<p></p>
<p>13:01:20</p>
<p>БАКУНЕЦЬ П.А.</p>
<p>Сьогодні український парламент звертається до країн-членів Європейського Союзу з закликом, аби не допустити до цивілізованого світу представників цієї країни, яка приносить смерть і страждання. Адже з 2014 року росіяни вбивають європейців чи не в центрі Європи, в Україні. З лютого 2022 року росіяни нищать, ґвалтують людей, європейців, українців, вони запускають в європейські українські міста ракети. Таким людям не місце в цивілізованому європейському світі, адже вони нищивники, ґвалтівники, окупанти.</p>
<p>Тому звертаємося, аби не давати їм віз туристичних і відмінити всі вже надані візи для того, щоб вони не відвідували країни…</p>
<p></p>
<p>ГОЛОВУЮЧИЙ. Будь ласка, Марія Мезенцева, "Слуга народу", і це буде завершальний виступ. І після цього прошу підготуватись до голосування.</p>
<p>Будь ласка, Маріє.</p>
<p></p>
<p>13:02:36</p>
<p>МЕЗЕНЦЕВА М.С.</p>
<p>Друзі, нещодавно Президент Зеленський сказав: Європа – це не супермаркет і не треба на нього її перетворювати, де неважливо хто заходить. Головне, щоб той, хто зайшов, розрахувався за товари. Сьогодні український народ розраховується кров'ю за ту свободу, яка є ідентичністю проекту Європейського Союзу. У 1985 році в маленькому селі Шенген був підписаний договір між всіма країнами, який започаткував вільне пересування людей між всіма країнами. Сьогодні Російська Федерація має виданих приблизно 10 мільйонів віз.</p>
<p>Друзі, ці люди підтримують партію "Единая Россия", підтримують Путіна, підтримують його агресію проти наших жінок, дітей, чоловіків, проти Збройних Сил України. Сьогодні нас вже підтримали багато країн-членів ЄС. Скасування шенгенських віз відбудеться сьогодні або завтра. Український парламент є…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я прошу зайняти місця. Як ми і домовлялися, ми обговорюємо дві постанови разом, голосуємо по кожній окремо.</p>
<p>Тому я ставлю першу пропозицію. Прошу, займіть місця, шановні колеги.</p>
<p>Я ставлю першу пропозицію. Прийняти в цілому з урахуванням пропозицій комітету та необхідними техніко-юридичними поправками проект Постанови про звернення Верховної Ради України до інституцій Європейського Союзу та країн-членів Європейського Союзу щодо припинення видачі віз громадянам російської федерації (реєстраційний номер постанови 7710). Прошу народних депутатів голосувати.</p>
<p></p>
<p>13:04:37</p>
<p>За-324</p>
<p>Рішення прийнято.</p>
<p>Я також ставлю пропозицію прийняти в цілому з необхідними техніко-юридичними поправками проект Постанови про Звернення Верховної Ради України до інституцій Європейського Союзу, парламентів та урядів його держав-членів щодо обмеження видачі шенгенських віз для громадян держави-агресора – Російської Федерації (реєстраційний номер 7733).</p>
<p><i>(Шум у залі) </i>Що значить з процедури? Ми голосуємо, друзі.</p>
<p>Будь ласка, Іванна Орестівна, що, які питання з процедури?</p>
<p></p>
<p>13:05:14</p>
<p>КЛИМПУШ-ЦИНЦАДЗЕ І.О.</p>
<p>Буде коректно поставити на голосування саме так, як рекомендував комітет, комітет рекомендував визначитися в залі. То таке і треба ставити.</p>
<p></p>
<p>ГОЛОВУЮЧИЙ. Справа в тому, що немає "визначитися в залі", ставиться пропозиція прийняти чи не прийняти, а вже зал визначається по голосуванню. Немає такого "визначитися". От уявіть, я ставлю визначитися, люди голосують "за". Яке рішення? То це питання до комітету, як це визначитися. Ви маєте приймати рішення. Дякую.</p>
<p>Тому я ще раз повторюю, я ставлю пропозицію прийняти в цілому з необхідними техніко-юридичними поправками проект Постанови про Звернення Верховної Ради України до інституцій Європейського Союзу, парламентів та урядів його держав-членів щодо обмеження видачі шенгенських віз для громадян держави-агресора – Російської Федерації (реєстраційний номер проекту 7733). Прошу народних депутатів голосувати.</p>
<p></p>
<p>13:06:18</p>
<p>За-327</p>
<p>Рішення прийнято.</p>
<p>Обидві постанови прийняті в цілому з відповідними урахуваннями і техніко-юридичними.</p>
<p>Шановні колеги, далі ми домовились без обговорення, прошу не підніматися. У нас йдуть 7605, це пропозиції Президента України. Тому я одразу...</p>
<p>Це пропозиції Президента України до Закону "Про внесення змін до деяких законів України щодо оптимізації деяких питань примусового відчуження та вилучення майна в умовах правового режиму воєнного стану". Там одна пропозиція. Я нагадую, ми голосуємо пропозицію, потім закон з врахуванням пропозиції.</p>
<p>Юлія Володимирівна, ми домовились без обговорення.</p>
<p>З процедури, Юлія Володимирівна, яка, будь ласка.</p>
<p></p>
<p>13:07:04</p>
<p>ТИМОШЕНКО Ю.В.</p>
<p>Шановні колеги, перед тим, як ми будемо тиснути кнопочку, я хотіла, щоб ви точно знали, за що ви голосуєте, і правки, які… вірніше, пропозиції, які ви будете голосувати стосуються корпоратизації лісового господарства України.</p>
<p>Я хочу зрозуміти, по-перше, яке відношення це має до цього законопроекту? А, по-друге, чи запитали на референдумі у українців, чи готові українці корпоратизовувати ліси і чи готові українці...</p>
<p></p>
<p>ГОЛОВУЮЧИЙ. Юлія Володимирівна, я перепрошую, з процедури – це з процедури, а не по порозумінню. Будь ласка, виключіть мікрофон.</p>
<p>Я ставлю пропозицію... Я ставлю на голосування пропозицію Президента під номером один. Прошу народних депутатів голосувати.</p>
<p></p>
<p>13:08:04</p>
<p>За-255</p>
<p>Рішення прийнято.</p>
<p>Я ставлю пропозицію прийняти в цілому з урахуванням пропозиції Президента законопроект 7605. Прошу народних депутатів голосувати.</p>
<p></p>
<p>13:08:33</p>
<p>За-282</p>
<p>Рішення прийнято.</p>
<p>Закон прийняти в цілому з урахуванням пропозиції Президента. Вітаю, колеги.</p>
<p>Йдемо далі. Наступний ми також цілий ряд без обговорень, тому прошу не полишати свої місця.</p>
<p>І одразу я ставлю пропозицію законопроект 6489, це проект Закону про внесення зміни до статті 10 Закону України "Про Державну службу спеціального зв’язку та захисту інформації України" у зв’язку з виходом України з Угоди про Міжурядовий фельд’єгерський зв’язок та Протоколу про внесення поправок до Угоди про Міжурядовий фельд’єгерський зв’язок.</p>
<p>Я ставлю першу пропозицію прийняти за основу законопроект 6489. Прошу народних депутатів голосувати.</p>
<p></p>
<p>13:09:31</p>
<p>За-325</p>
<p>Рішення прийнято.</p>
<p>Я ставлю пропозицію прийняти в цілому з урахуванням пропозицій комітету та необхідними техніко-юридичними поправками законопроект 6489, це проект Закону про внесення змін до статті 10 Закону України "Про Державну службу спеціального зв'язку та захисту інформації України" у зв'язку з виходом України з Угоди про Міжурядовий фельд'єгерський зв'язок та Протоколу про внесення поправок до Угоди про Міжурядовий фельд'єгерський зв'язок. Прошу народних депутатів голосувати.</p>
<p></p>
<p>13:10:10</p>
<p>За-332</p>
<p>Рішення прийнято.</p>
<p>Закон прийнятий в цілому. Дякую, колеги.</p>
<p>Наступний законопроект теж без обговорення, це законопроект 7719. Це проект Закону про внесення змін до Закону України "Про фізичну культуру і спорт" щодо розмежування спортивних заходів і змагань. Ми теж домовилися без обговорення.</p>
<p>Тому я ставлю першу пропозицію визначити законопроект невідкладним та скоротити строк внесення альтернативних законопроектів до початку розгляду цього питання. Прошу народних депутатів голосувати.</p>
<p></p>
<p>13:10:53</p>
<p>За-314</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення змін до Закону України "Про фізичну культуру і спорт" щодо розмежування спортивних заходів і змагань (реєстраційний номер 7719). Прошу народних депутатів голосувати.</p>
<p></p>
<p>13:11:20</p>
<p>За-314</p>
<p>Рішення прийнято.</p>
<p>І я ставлю пропозицію прийняти в цілому з необхідними техніко-юридичними поправками проект Закону про внесення змін до Закону України "Про фізичну культуру і спорт" щодо розмежування спортивних заходів і змагань (реєстраційний номер 7719). Прошу народних депутатів голосувати.</p>
<p></p>
<p>13:11:48</p>
<p>За-317</p>
<p>Рішення прийнято. Закон прийнятий в цілому.</p>
<p>Шановні колеги, наступний законопроект теж без обговорення, це законопроект 7686. Проект Закону про внесення змін до розділу VI "Прикінцеві та перехідні положення" Закону України "Про наукову і науково-технічну діяльність" щодо проведення виборів до складу Президії Національної академії наук України, президій національних галузевих академій наук та керівників державних наукових установ у період дії воєнного стану.</p>
<p>Я ставлю пропозицію прийняти за основу законопроект 7686. Прошу народних депутатів голосувати.</p>
<p></p>
<p>13:12:37</p>
<p>За-320</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Закону про внесення змін до розділу VI "Прикінцеві та перехідні положення" Закону України "Про наукову і науково-технічну діяльність" щодо проведення виборів до складу Президії Національної академії наук України, президій національних галузевих академій наук та керівників державних наукових установ у період дії воєнного стану (реєстраційний номер 7686). Прошу народних депутатів голосувати.</p>
<p></p>
<p>13:13:12</p>
<p>За-325</p>
<p>Рішення прийнято.</p>
<p>Закон прийнятий в цілому. Вітаю, колеги.</p>
<p>Наступний законопроект теж без обговорення, це законопроект 5229. Це проект Закону про внесення змін до деяких законодавчих актів України (щодо забезпечення захисту права власності та інших речових прав на нерухоме майно, що належать дітям та підопічним особам).</p>
<p>Я ставлю пропозицію прийняти за основу з доопрацюванням положень відповідно до частини першої статті 116 проект Закону 5229. Прошу народних депутатів голосувати.</p>
<p></p>
<p>13:13:57</p>
<p>За-293</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання по законопроекту 5229. Прошу народних депутатів голосувати.</p>
<p></p>
<p>13:14:22</p>
<p>За-267</p>
<p>Рішення прийнято.</p>
<p>Наступний законопроект 7685 ми теж домовилися без обговорення. Це проект Закону про внесення змін до пункту 1 Розділу ІІ "Прикінцеві та перехідні положення" Закону України "Про внесення змін до деяких законодавчих актів України щодо вдосконалення системи управління та дерегуляції у сфері земельних відносин".</p>
<p>Я ставлю пропозицію прийняти законопроект 7685 за основу. Прошу народних депутатів голосувати.</p>
<p></p>
<p>13:15:02</p>
<p>За-310</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Закону про внесення змін до пункту 1 Розділу ІІ "Прикінцеві та перехідні положення" Закону України "Про внесення змін до деяких законодавчих актів України щодо вдосконалення системи управління та дерегуляції у сфері земельних відносин", законопроект, реєстраційний номер 7685. Прошу народних депутатів голосувати.</p>
<p></p>
<p>13:15:38</p>
<p>За-299</p>
<p>Рішення прийнято. Закон прийнятий в цілому.</p>
<p>Наступний законопроект ми з обговоренням, це 7728. Але ми спочатку маємо проголосувати, включити до порядку денного сесії проект Закону про внесення змін до… <i>(Шум у залі)</i> Я ж сказав, з обговоренням. Артур Володимирович, тут така штучка є – навушник.</p>
<p>Я ставлю пропозицію включити до порядку денного сесії проект Закону про внесення змін до Кримінального процесуального кодексу України щодо удосконалення співробітництва з Міжнародним кримінальним судом при проведенні процесуальних дій на території України (реєстраційний номер 7728). Включення до порядку денного сесії. Прошу голосувати.</p>
<p></p>
<p>13:16:29</p>
<p>За-343</p>
<p>Рішення прийнято.</p>
<p>Я ставлю пропозицію визначити законопроект невідкладним та скоротити строк внесення альтернативних законопроектів до початку розгляду питання щодо законопроекту 7728. Прошу народних депутатів голосувати.</p>
<p></p>
<p>13:16:58</p>
<p>За-311</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою, законопроект 7728. Прошу голосувати.</p>
<p></p>
<p>13:17:21</p>
<p>За-274</p>
<p>Рішення прийнято.</p>
<p>Шановні колеги, прошу записатися: два – за, два – проти для обговорення цього законопроекту. </p>
<p>Олександр Сергійович Бакумов, будь ласка, фракція "Слуга народу".</p>
<p></p>
<p>13:17:51</p>
<p>БАКУМОВ О.С.</p>
<p>Шановні колеги, я звертаюся до вас від імені комітету. Ми просимо вас підтримати вказаний законопроект.</p>
<p>Вказаний законопроект дозволить посилити співробітництво нашої правоохоронної системи, зокрема Офісу Генерального прокурора, безпосередньо Генерального прокурора із Міжнародним кримінальним судом. Вказаний законопроект дозволяє розширити межі співробітництва з Міжнародним кримінальним судом, а саме розширити коло осіб, які можуть виконувати функції прокурора на території України про злочинах саме міжнародного характеру, міжнародних злочинів, а це воєнні злочини, злочини геноциду, зокрема.</p>
<p>Тому, шановні колеги, філософія проекту така, що не тільки пан Карім Хан може виконувати повноваження прокурора як прокурор Міжнародного кримінального суду, а також і інші особи, ним уповноважені, які діють у складі Міжнародного кримінального суду, тобто інституційно належними до Міжнародного кримінального суду.</p>
<p>Шановні колеги, я впевнений, дійде час, коли ми всі з вами зізріємо на те, щоб все ж таки ратифікувати Римський статут. Ми є з вами цивілізованою, розвиненою демократичною країною, яка не боїться, відповідно, правди і може відкривати все для загалу і для світового співтовариства.</p>
<p>Прошу вас підтримати вказаний законопроект, який підтримає нашу правоохоронну систему в межах також і міжнародних юрисдикцій.</p>
<p>Дякую всім за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Софія Романівна Федина, фракція політичної партії "Європейська солідарність".</p>
<p></p>
<p>13:19:38</p>
<p>ФЕДИНА С.Р.</p>
<p>Прошу передати слово моєму колезі Олексію Гончаренку.</p>
<p></p>
<p>ГОЛОВУЮЧИЙ. Будь ласка, Олексій Олексійович Гончаренко.</p>
<p></p>
<p>13:19:49</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність".</p>
<p>Наша фракція підтримує прийняття цього законопроекту в першому читанні, законопроект, дійсно, є важливим. Мова йде, дійсно, про розширення нашого співробітництва з Міжнародним кримінальним судом і прокурорами міжнародними. Нам потрібно дати ці можливості, нам потрібно максимально залучати представників наших країн-партнерів і взагалі цивілізованого світу до розслідування і фіксації тих злочинів, які скоїла і продовжує, на жаль, скоювати Російська Федерація на території України. Нам потрібно дуже жорстко ставити питання щодо щонайшвидшого створення міжнародного трибуналу над злочинцями, які скоювали ці злочини. Не тільки над тими, хто безпосередньо вбивав, ґвалтував, але і над вищим військово-політичним керівництвом Росії на чолі з Путіним за злочин збройної агресії, за злочин геноциду проти України і українців. І це ми маємо зробити, це має стати нашим принциповим завданням, це те, що ми маємо рухати кожен день і максимально швидко. Час летить, вже більше пів року як почалося це жахливе вторгнення.</p>
<p>Ми поки що не створили ці механізми, інструменти, вони нам дуже є важливими. Тут нам треба заручитися підтримкою всіх тих країн, які сьогодні поруч з нами в нашій боротьбі. Я особисто спілкувався на цю тему ще коли Ліз Трасс була міністром закордонних справ Британії, сьогодні вона вже Прем'єр-міністр Британії, і це для нас дуже важлива наша країна-партнер. Ми маємо долучати країни Європейського Союзу і Сполучені Штати Америки, всі інші країни, тому що, з одного боку, нам складно сьогодні зробити все це самим. По друге, нам потрібна легітимізація. А по-третє, ми маємо доказати всьому світу, що Росія і Путін – це є міжнародні злочинці.</p>
<p></p>
<p>ГОЛОВУЮЧИЙ. Слово надається Григорію Миколайовичу Мамці, група "Платформа за життя і мир". Будь ласка.</p>
<p></p>
<p>13:22:02</p>
<p>МАМКА Г.М.</p>
<p>Шановні народні депутати, громадяни України! Необхідно все-таки, на нашу думку, підтримати цей законопроект не в цілому, а за основу в першому читанні. Ми будемо її підтримувати тільки за основу. Чому? Взаємодія дуже гарна, коли вона прописана обов'язками і повноваженнями, коли є повноваження, а не прохання, це різні речі. То це повноваження, які передбачають взаємодію і співпрацю нового учасника процесу прокурора Міжнародного кримінального суду, а також тих осіб, яким він делегує свої повноваження.</p>
<p>Цей законопроект, він є другим законопроектом щодо співпраці з Міжнародним кримінальним судом, і я думаю, що все-таки ми повинні більш конструктивно і об'ємно підходити до взаємодії, і визначитися, крім повноважень, які делегує Міжнародний кримінальний суд, необхідно все-таки скоординувати і зробити його, якщо ми приймемо таке рішення, учасником процесу, учасником кримінального процесу, для того щоб були більші повноваження, звернення до суду і все інше.</p>
<p>Ми підтримуємо в першому читанні цей законопроект, а до другого будемо доопрацьовувати. Дякую.</p>
<p></p>
<p>ГОЛОВУЮЧИЙ. Будь ласка, Кириленко Іван Григорович, фракція політичної партії Всеукраїнське об'єднання "Батьківщина". І я прошу запросити народних депутатів до зали, після цього переходимо до голосування.</p>
<p>Михайло Михайлович Цимбалюк, будь ласка.</p>
<p>Запросіть народних депутатів до зали.</p>
<p></p>
<p>13:23:45</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, шановна президія, народні депутати! Законопроект надзвичайно важливий. Наше завдання не тільки внести зміну до Кримінального процесуального кодексу щодо погодження діяльності міжнародним судом, прокурором з позицією Генерального прокурора або уповноваженої особи, який виконує обов'язки. Наступний крок. Ми пам'ятаємо, як з цієї трибуни новообраний Генеральний прокурор обіцяв щодо розслідування геноциду українського народу росіянами, що це стане реальність. Саме суд над військовими злочинцями має проходити на території України, яка буде звільнена від рашистів. І цей законопроект – це перший крок до приведення до міжнародних стандартів нашого законодавства щодо взаємодії з Міжнародним кримінальним судом.</p>
<p>Наступна важлива річ. Ми маємо створити всі умови правоохоронним органам щодо якісного документування злочинів, які скоюють злочинці, рашисти на території України, для того щоб в майбутньому це була доказова база щодо притягнення їх до кримінальної відповідальності.</p>
<p>Слід якісно задіювати міжнародні правоохоронні органи для того, щоб вони допомагали спільно з українськими правоохоронними органами щодо документування в рамках міжнародних наших угод.</p>
<p>Фракція "Батьківщина" буде підтримувати цей законопроект і будемо готувати правки щодо його удосконалення до другого читання.</p>
<p>Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Будь ласка, ще Арешонков Володимир Юрійович, одна хвилина. І після цього переходимо до голосування. Прошу народних депутатів зайняти свої місця.</p>
<p></p>
<p>13:25:54</p>
<p>АРЕШОНКОВ В.Ю.</p>
<p>Володимир Арешонков, депутатська група "Довіра".</p>
<p>Шановні колеги, наша група дуже уважно підходить до розгляду і прийняття цього законопроекту. Ми вважаємо, що однозначно потрібно його приймати, потрібно створити всі умови для того, щоб в Україні могли якісно працювати міжнародні прокурори, слідчі, експерти, щоб спільно з нашими правоохоронними органами готували всі необхідні матеріали для розгляду в кримінальному суді. І всі злочинці, які вчинили військові злочини, злочини проти мирного населення на території України, повинні понести покарання.</p>
<p>Водночас ми будемо голосувати за розгляд в першому читанні. І до другого читання є ряд важливих моментів, які потрібно узгодити. Тому наша група "Довіра" підтримує прийняття даного законопроекту.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили розгляд цього питання. Прошу народних депутатів зайняти свої місця.</p>
<p>Шановні колеги, я ставлю пропозицію прийняти за основу проект Закону про внесення змін до Кримінального процесуального кодексу України щодо удосконалення співробітництва з Міжнародним кримінальним судом при проведенні процесуальних дій на території України (реєстраційний номер 7728).</p>
<p>Готові голосувати? Прошу народних депутатів голосувати.</p>
<p></p>
<p>13:28:00</p>
<p>За-300</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 7728. Прошу народних депутатів голосувати.</p>
<p></p>
<p>13:28:27</p>
<p>За-266</p>
<p>Рішення прийнято. Дякую, колеги.</p>
<p>Наступний законопроект 7739, проект Постанови про деякі питання висвітлення роботи Верховної Ради України дев'ятого скликання в умовах дії воєнного стану.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>13:29:01</p>
<p>За-226</p>
<p>Рішення прийнято.</p>
<p>По фракціях покажіть. Шановні колеги, це скорочена, тут все рівно, 150 треба.</p>
<p>Ідемо далі. Шановні колеги, ми домовились обговорення, прошу записатись: два – за, два – проти. Що? А, ви хочете, щоб автор представив?</p>
<p>Добре, тоді я запрошую до слова народного депутата України Божкова Олександра Валерійовича, автора постанови. Будь ласка. З місця, будь ласка, тоді.</p>
<p></p>
<p>13:29:32</p>
<p>БОЖКОВ О.В.</p>
<p>Шановний пане головуючий, шановні народні депутати, 24 лютого 2022 року Російська Федерація здійснила широкомасштабне військове вторгнення на територію України. У нашій державі було введено воєнний стан, в умовах якого реалізація єдиної інформаційної політики є одним із пріоритетних питань національної безпеки. У зв'язку з цим потребують врегулювання особливості висвітлення роботи Верховної Ради дев'ятого скликання та відповідно роботи державного підприємства "Парламентський телеканал "Рада".</p>
<p>З цією метою проектом Постанови 7739 пропоную встановити, що в період дії воєнного стану здійснення прямих трансляцій відкритих пленарних засідань парламенту може бути обмежено парламентським телеканалом "Рада" в інтересах національної безпеки та з метою забезпечення заходів безпеки.</p>
<p>Друге. Доручити телеканалу "Рада" забезпечити створення та трансляцію новин та інших інформаційних матеріалів, спрямованих на виконання рішень щодо забезпечення єдиної інформаційної політики.</p>
<p>Прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми можемо переходити вже два – за, два – проти? Тоді у нас записалися такі народні депутати. Та запис вже пройшов, шановні колеги, ми ж записалися.</p>
<p>Заремський Максим Валентинович, фракція політичної партії "Слуга народу", будь ласка.</p>
<p></p>
<p>13:30:50</p>
<p>ЗАРЕМСЬКИЙ М.В.</p>
<p>Прохання передати слово Божкову Олександру.</p>
<p></p>
<p>ГОЛОВУЮЧИЙ. Олександр Божков, будь ласка.</p>
<p></p>
<p>13:30:58</p>
<p>БОЖКОВ О.В.</p>
<p>Прошу підтримати і перейти до голосування.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Кубіву Степану Івановичу, фракція "Європейська солідарність".</p>
<p></p>
<p>13:31:08</p>
<p>КУБІВ С.І.</p>
<p>Прошу передати слово Ірині Геращенко. Дякую, пане Голово.</p>
<p></p>
<p>ГОЛОВУЮЧИЙ. Будь ласка, Ірина Геращенко.</p>
<p></p>
<p>13:31:20</p>
<p>ГЕРАЩЕНКО І.В.</p>
<p>Шановні колеги, найпопулярніший в Україні політик Борис Джонсон дуже точно сказав формулу сильної держави: це сильний незалежний парламент і незалежні медіа. Так ось цією постановою вбивається і парламентаризм, і свобода слова. Це про те, як дискредитувати роботу парламенту і знецінити роботу кожного народного депутата, а парламенту взагалі втратити свою суб'єктність.</p>
<p>Ми хочемо подякувати 250 депутатам "Слуги народу", які не підписали цю ганьбу, за виключенням одного штрейкбрехера. І насправді це постанова про те, як не висвітлювати роботу Верховної Ради України. Притому, на роботу телеканалу "Рада" виділяється 500 мільйонів гривень. Але цією постановою зараз нам пропонують не показувати не просто трансляції, а навіть у записі наші з вами прийняття законів, обговорення і позиції.</p>
<p>Ви знаєте, я уважно прочитала біографію автора цієї постанови, він родом з Маріуполя. Так от по цій постанові люди, які виїхали з Маріуполя ніколи не почують позиції спільної парламенту по необхідності звільнення захисників Азовсталі. По цій постанові ніколи не почують жителі Маріуполя, що ми боремося за них і закликаємо не давати візи росіянам. По цій постанові жителі Маріуполя не почують про те, що ми з вами намагаємося захистити українську армію і надати їй всі необхідні повноваження. І насправді навіть президія Верховної Ради побоялася підписати цю ганьбу, спущену з Офісу Президента і міністерства цензури.</p>
<p>Сьогодні блок телеканалу "Рада" весь ранок показував позаштатних радників Офісу Президента, заступників Глави Офісу Президента. Там немає тільки політиків, немає депутатів, немає парламенту. І ми не дозволимо дискредитувати, знецінити і взагалі парламенту втратити суб'єктність. Цю постанову треба, ви дуже правильно не підписали її, зараз...</p>
<p></p>
<p>ГОЛОВУЮЧИЙ. Слово надається Нестору Івановичу Шуфричу, група "Платформа за життя і мир", будь ласка.</p>
<p>Нестор Іванович, трибуна тут, йдіть сюди. Ваш вислів. Ваш виступ, перепрошую.</p>
<p></p>
<p>13:33:28</p>
<p>ШУФРИЧ Н.І.</p>
<p>Дякую. Шановний пане Голово, шановні колеги! Дійсно, ми сьогодні в дуже складних умовах приймаємо цей законопроект, і ми маємо виходити з наступного. В Законі про військовий стан, як і в Конституції, написано щодо обмеження певних громадських прав на час дії військового стану. Ми не один раз говорили і дискутували, в тому числі і на цій трибуні, з приводу того, що інформаційна політика є складовою загальної стратегії перемоги.</p>
<p>Тому, при всій повазі до окремих колег, які зараз наполягають на принципах парламентаризму та громадських конституційних прав, ми маємо розуміти, що саме в цей час, на превеликий жаль, вони обмежені. Закінчиться військовий стан, повернемось до прав наших громадян щодо отримання об'єктивної прозорої інформації.</p>
<p>А сьогодні я вважаю, що проект, який запропонований, складний, але виважений, враховуючи сьогодення.</p>
<p>Дякую.</p>
<p></p>
<p>ГОЛОВУЮЧИЙ. Слово надається Сергію Владиславовичу Соболєву, фракція "Батьківщина". Пропустіть, будь ласка, колеги.</p>
<p></p>
<p>13:35:19</p>
<p>СОБОЛЄВ С.В.</p>
<p>Шановні колеги, лише цифри. Пане Шуфрич, якщо ви цього не знаєте, на канал "Рада" виділяють пів мільярда гривень. Пів мільярда гривень для того, щоб заборонити трансляцію Верховної Ради. Якщо це свобода слова по Януковичу – голосуйте за це. Якщо за таку свободу слова ви боролися чи не боролися, відсиділи на Революції Гідності в тому числі – голосуйте за це.</p>
<p>Це закон, який забороняє трансляцію Верховної Ради. Є альтернативний законопроект, який підписали представники всіх фракцій, де чітко застережено: після завершення роботи Верховної Ради з питань безпеки відбувається повна трансляція Верховної Ради з виключенням, наприклад, других читань, де є позиція кожної фракції з кожного питання.</p>
<p>Це законопроект, який фактично дозволяє розбазарювати державні кошти. Чотири години на день готується інформація каналом "Рада". Якщо немає можливості транслювати один раз в тиждень засідання Верховної Ради, навіщо така свобода слова? Ті, хто голосували за те, щоб включити це в порядок денний, повинні розуміти: ваш голос ніколи не почують.</p>
<p>Я сьогодні мав можливість послухати в пробці кілометровій, про що розповідають так звані експерти з питань Верховної Ради. Ви б послухали, що вони розказують про нашу роботу. Не ми розказуємо, чим тут займається парламент, не ми показуємо свою позицію, а про нас розказують. А ми потім дивуємося, чому такий рейтинг Верховної Ради.</p>
<p>Ми категорично проти цієї постанови. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, зараз ще Олена Костівна виступить, і після цього я запрошую всіх народних депутатів до залу, будемо приймати рішення по цьому проекту.</p>
<p>Олена Костівна, після цього голосуємо.</p>
<p></p>
<p>13:37:33</p>
<p>КОНДРАТЮК О.К.</p>
<p>Дякую, Руслане Олексійовичу.</p>
<p>Шановні колеги, знаєте, основний момент зараз, коли повинен відчувати кожен і кожна з нас, – це відчуття відповідальності в ці складні часи і зв'язок з людьми. Насправді люди оцінили під час початку повномасштабного вторгнення, що парламент зберіг свою суб'єктність, він здатен приймати рішення саме в цій залі. І це немалі слова, якщо чесно.</p>
<p>Але не може бути підірвана довіра до парламенту, коли є непрозоре висвітлення його роботи. Знаєте, саме найбільше дивує ця постанова в той час, коли ми зуміли переконати Європейський парламент, і саме в Європейському парламенті є навіть на сайті висвітлення роботи Верховної Ради України. Знаєте, час, який ми зараз переживаємо, – це час, коли як раз наша робота повинна бути одним з елементів оборони нашої країни...</p>
<p></p>
<p>ГОЛОВУЮЧИЙ. Я перепрошую, 2 хвилини дайте, будь ласка, Олені Костівні. Ну, ще одну хвилину, я маю на увазі.</p>
<p></p>
<p>13:38:46</p>
<p>КОНДРАТЮК О.К.</p>
<p>Да, дякую. Ми здатні приймати і об'єднуватися довкола багатьох рішень: довкола обороноздатності країни, довкола підтримки наших Збройних Сил України. Знаєте, нам трошечки бракує сміливості Ненсі Пелосі, яка могла прилетіти з винищувачами і відновлювати, і говорити про силу Конгресу Сполучених Штатів Америки. Давайте трошечки наберемося сміливості Ліз Трасс, Бориса Джонсона і решти наших колег, які говорять про те, що парламент повинен бути суб'єктом, він повинен бути ініціативним, він повинен бути відповідальним.</p>
<p>Я дуже прошу не підтримувати цю постанову, тому що вона абсолютно не має ніякого відношення до висвітлення нашої роботи. Дуже дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги… З мотивів? Ну, тільки з мотивів, будь ласка. З процедури, вірніше, ви хотіли сказати. Будь ласка.</p>
<p>Будь ласка, Бужанський. <i>(Шум у залі) </i>Він з процедури сказав що буде.</p>
<p></p>
<p>13:39:43</p>
<p>БУЖАНСЬКИЙ М.А.</p>
<p>Шановні колеги, я запрошую кожного натиснути зелену кнопку. Зараз іде війна! Зараз мова йдеться не про слова, а про дії!..</p>
<p></p>
<p>ГОЛОВУЮЧИЙ. Максиме Аркадійовичу! Дякую.</p>
<p>Шановні колеги, переходимо до голосування. Прошу народних депутатів зайняти свої місця. Займіть свої місця. Переходимо до прийняття рішення.</p>
<p>Шановні колеги, я ставлю пропозицію прийняти в цілому з необхідними техніко-юридичними поправками проект Постанови про деякі питання висвітлення роботи Верховної Ради України дев'ятого скликання в умовах дії воєнного стану (реєстраційний номер 7739).</p>
<p>Готові голосувати? Прошу народних депутатів голосувати.</p>
<p></p>
<p>13:41:13</p>
<p>За-241</p>
<p>Рішення прийнято. Постанова прийнята.</p>
<p>Ідемо далі, шановні колеги, наступна.</p>
<p>По фракціях покажіть, будь ласка.</p>
<p>Наступний проект Закону про внесення змін до деяких законодавчих актів України щодо вдосконалення правового регулювання вчинення нотаріальних та реєстраційних дій при набутті прав на земельні ділянки (реєстраційний номер 7532).</p>
<p>Шановні колеги, я ставлю пропозицію розглянути це питання за скороченою процедурою, оскільки ми сказали, що далі всі законопроекти будуть з обговоренням. Будь ласка, ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:42:03</p>
<p>За-260</p>
<p>Рішення прийнято.</p>
<p>Шановні колеги, два – за, два – проти і голосуємо. Прошу записатися: два – за, два – проти. Прошу народних депутатів не розходитися, бо щось я відчуваю, що через 5 хвилин будемо приймати рішення.</p>
<p>Будь ласка, два – за, два – проти.</p>
<p>Будь ласка, Олена Олексіївна Шуляк, фракція політичної партії "Слуга народу".</p>
<p></p>
<p>13:42:34</p>
<p>ШУЛЯК О.О.</p>
<p>Я слово передаю Ігорю Фрісу.</p>
<p></p>
<p>ГОЛОВУЮЧИЙ. Будь ласка, Ігор Фріс.</p>
<p></p>
<p>13:42:48</p>
<p>ФРІС І.П.</p>
<p>Вітання, колеги. Дякую, що третій раз цей законопроект зайшов в стіни Верховної Ради. Мені би хотілося вам сказати, що ми тут сидимо і працюємо задля того, щоб перемогти, але перемогти не тільки на війні, а перемогти свої власні помилки. Ми помилилися і нам треба це виправити.</p>
<p>Вже півтора року звичайні громадяни не мають можливості оформити земельні ділянки для садівництва, для городництва в межах населеного пункту по спрощеній процедурі. На ці землі випадково почав діяти правовий режим земель сільськогосподарського призначення, і той великий пул перевірок, який повинен зробити нотаріус під час оформлення, попадає на прості звичайні землі, городи, сади наших громадян. Цей законопроект направлений на те, щоб поправити ті моменти, які ми не виправили і не змогли знайти правового регулювання в Законі про обіг землі в Україні. Це перше.</p>
<p>І друге. Ми врегульовуємо ключові питання переважного права, яким чином сьогодні повинні ним користуватися за тою метою, щоб воно було правильно і безспірно. Я прошу вас підтримати цей проект в першому читанні, і у кого які є питання до другого читання, готовий опрацювати і виправити задля того, щоб полегшити життя нашим громадянам.</p>
<p>Дякую.</p>
<p></p>
<p>ГОЛОВУЮЧИЙ. Дякую. Дякую, Ігор Павлович. Що, бог любить трійцю, подивимося, може, цього разу вдасться. Дякую.</p>
<p>Колеги, будь ласка, я запрошую до слова Іванну Орестівну Климпуш-Цинцадзе, фракція "Європейська солідарність".</p>
<p></p>
<p>13:44:18</p>
<p>КЛИМПУШ-ЦИНЦАДЗЕ І.О.</p>
<p>Прошу передати слово Ірині Геращенко.</p>
<p></p>
<p>ГОЛОВУЮЧИЙ. Будь ласка, Ірина Володимирівна Геращенко.</p>
<p></p>
<p>13:44:29</p>
<p>ГЕРАЩЕНКО І.В.</p>
<p>"Європейська солідарність" утримається по цьому законопроекту. Та тут і не потрібні голоси державницьких, я бачу, партій, тому що тут у нас в умовах воєнного стану сформувалася "ширка" – монобільшість і примкнувшая до них ОПЗЖ, які тепер називаються ПМЖ. Розумієте, пів фракції у них сидить і партії десь у Монако, а ті, хто приїжджає, щоб не посадили, підголосовують. І це всіх влаштовує.</p>
<p>Вибачте, будь ласка, коли виступає голова Комітету свободи слова і закликає знищити свободу слова, - це дуже цікаво. Дуже цікаво, коли люди, які пів року тут не були, десь в Америці просиджували, приїжджають і вбивають тут свободу слова своїми голосуваннями. Це абсолютна ганьба, втрата суб'єктності парламенту. І коли нам говорять, що під час воєнного стану має бути висока відповідальність, – це правда. Так ця висока відповідальність, вона в тому, що ми маємо звітувати перед виборцями, за що ми і працюємо. Тут має бути уряд. Вибачте, будь ласка, ми всі прочитали душероздираючу історію, як уряд у нас катався потягом по Івано?Франківську в перші дні війни. Вони, сподіваюся, повернулися зараз? От нехай вони приходять, презентують тут свої законопроекти.</p>
<p>А ви вбиваєте вашими голосуваннями суб'єктність парламенту і кожного з вас як депутата, як політика, тому що люди мають розуміти, що приймає парламент, за що він голосує. І цим точно не підривається безпека держави, цим вона посилюється. Тому що, коли в умовах таємних ви голосуєте, це і є безвідповідальність, це і є будування тут… Знаєте, дуже вигідно сидіти в Америці по пів року, а приїжджати сюди і голосувати тут за створення лукашенковской Белоруссии и путинской России. З цього починалися тоталітарні держави – зі знищення свободи слова.</p>
<p>Ганьба кожному, хто натиснув кнопку за знищення парламентаризму!</p>
<p></p>
<p>ГОЛОВУЮЧИЙ. Я просто прошу звернути увагу, в ложі уряду є представники уряду по тих законопроектах, які сьогодні будуть слухатися. Тому просив би звернути увагу, що вони наявні, і не ширити те, що ви називаєте свободою слова.</p>
<p>Я перепрошую, я не назвав ні одного прізвища. Я просто звернув увагу доповідача. Дякую.</p>
<p>Будь ласка, слово надається Дмитруку Артему Геннадійовичу, депутатська група "Відновлення України".</p>
<p>А, ви з місця. Вам включили з місця. Будь ласка.</p>
<p></p>
<p>13:46:51</p>
<p>ДМИТРУК А.Г.</p>
<p>Шановні колеги, понад рік в Україні після зняття мораторію діє ринок сільськогосподарського призначення. Зрозуміло, що за цей час накопичився достатній досвід роботи, щоб доопрацювати профільну нормативну базу. Аграрії закликають виправити і повернути процедуру, що існувала до війни, і ми маємо дослухатися до них. Практика показала, що діючі процедури щодо набуття права власності на земельні ділянки є занадто зарегульованими. Ми маємо відповідально відноситися до процедур на ринку землі, оскільки українська земля – це національне багатство.</p>
<p>Депутатська група "Відновлення України" вважає дану законодавчу ініціативу недостатньою для того, аби бути прийнятою в першому читанні. Її потрібно доопрацювати. Наша група утримується від підтримки даного законопроекту.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Нестор Іванович Шуфрич, "Платформа за життя і мир".</p>
<p></p>
<p>13:48:03</p>
<p>ШУФРИЧ Н.І.</p>
<p>Дякую, шановний пане Голово.</p>
<p>З приводу цього законопроекту. Наша група його підтримує. А щодо всього того, що ми тут чули щодо свободи слова. Ніхто мені не дорікне, що до 24 лютого я захищав кожне ЗМІ, кожне ЗМІ, навіть політичних опонентів ще більше, ніж ті, які, можливо, були мені ближчі. Це по-перше.</p>
<p>По-друге, у нас в назві постанови, яка приймалася, в законопроекті було написано: під час дії військового стану. Закінчиться дія військового стану – повернемося до принципів захисту конституційних прав наших громадян. А зараз я розумію, дуже хочеться піаритись. Так я хочу сказати, що Верховна Рада в умовах війни не може бути місцем для політичного піару, а виключно місцем єднання заради перемоги.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги! Шановні колеги, ми завершили обговорення цього питання. Соболєву ще одна хвилина, Сергію Владиславовичу, і переходимо до прийняття рішення. Прошу народних депутатів зайняти свої місця.</p>
<p>Сергій Владиславович, будь ласка.</p>
<p></p>
<p>13:49:23</p>
<p>СОБОЛЄВ С.В.</p>
<p>Соболєв, "Батьківщина". Як говорив класик з Росії, Верховна Рада чи там Державна Дума не може бути місцем для дискусії, тому дуже обережно на це дивіться.</p>
<p>Стосовно цього законопроекту. Пан Фріс дуже добре знає Верховинський район. Я от давеча<i> </i>в ці вихідні побував, і мене завезли на одну гору. Як туди можна було доставити будівельні матеріали, я не розумію. Але там площадка вертолітна для Януковича в 14-му році була готова. Якийсь підставний штир з Тернопільщині володіє далі нею, а далі 250 гектарів планувалися по спрощеній процедурі по 2 гектари під приватизацію.</p>
<p>Пане Фріс, подивіться дуже уважно на цей законопроект. До тих пір, поки не буде обліку і всі ті землі не повернуть назад державі, ніякої спрощеної процедури. Ми за це голосувати не будемо.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми обговорили…</p>
<p>Репліку хочете, да? Будь ласка, Ігор Павлович Фріс, одна хвилина, репліка і переходимо до голосування. Прошу народних депутатів, хто ще не дістався свого місця, дістатися.</p>
<p></p>
<p>13:50:38</p>
<p>ФРІС І.П.</p>
<p>Дякую, пане Голово.</p>
<p>Мене просто три рази згадали. Я би хотів просто зауважити, що цей законопроект стосується виключно земельних ділянок в межах населеного пункту. Якщо на цьому піку гори десь є село, то, напевно, там, дійсно, можна якимось чином розвивати садівництво і городництво. Але в цій ситуації це, швидше за все, інші землі, іншого цільового призначення.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення, переходимо до прийняття рішення.</p>
<p>Я ставлю пропозицію прийняти за основу проект Закону про внесення змін до деяких законодавчих актів України щодо вдосконалення правового регулювання вчинення нотаріальних та реєстраційних дій при набутті прав на земельні ділянки (реєстраційний номер 7532).</p>
<p>Готові голосувати? Готові голосувати? Прошу народних депутатів голосувати.</p>
<p></p>
<p>13:51:47</p>
<p>За-259</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання щодо законопроекту 7532. Прошу народних депутатів голосувати.</p>
<p></p>
<p>13:52:15</p>
<p>За-238</p>
<p>Рішення прийнято.</p>
<p>Йдемо далі. З процедури? Друзі, якщо не з процедури, ви побачите, одразу вимикаю.</p>
<p>Ірина Володимирівна, якщо з процедури.</p>
<p></p>
<p>13:52:29</p>
<p>ГЕРАЩЕНКО І.В.</p>
<p>Дякую. Шановний пане Голово, я впевнена, що ви знаєте всіх міністрів уряду пана Шмигаля, хоч ми давно їх і не бачили, могли забути в обличчя.</p>
<p>Ви сказали, що сидять присутні в ложі уряду урядовці. Хочу звернути увагу, що це пані міністр соцполітики. І ми зараз будемо розглядати її законопроект. Ви коментували мій виступ, який стосувався абсолютно іншого закону, що стосується сфери сільського господарства. Я маю звернути вашу увагу, що в ложі уряду немає жодного представника цього міністерства.</p>
<p>І ми просимо від нашої фракції, будь ласка, запрошувати представників уряду по кожному закону на кожен законопроект. І давайте повертатись до того, щоб урядовці представляли законопроекти.</p>
<p>Дуже дякую.</p>
<p></p>
<p>ГОЛОВУЮЧИЙ. Дякую.</p>
<p>Але дивно, коли урядовець буде представляти законопроект пана Фріса. Мені здається, що це нелогічно. А зараз буде законопроект урядовий. Є урядовець? Логіка є? Співпав пазл? Тоді рухаємося далі.</p>
<p>Наступний. 6120: проект Закону про внесення змін до Податкового кодексу України щодо подання єдиної звітності з єдиного внеску на загальнообов’язкове державне соціальне страхування і податку на доходи фізичних осіб.</p>
<p>Шановні колеги, я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>13:53:59</p>
<p>За-260</p>
<p>Рішення прийнято.</p>
<p>Я запрошую до слова міністерку соціальної політики України Оксану Іванівну Жолнович. Після цього комітет. Після цього два – за, два – проти, і голосуємо.</p>
<p>Будь ласка, Оксана Іванівна.</p>
<p></p>
<p>13:54:11</p>
<p>ЖОЛНОВИЧ О.І.</p>
<p>Шановний Голово, шановні народні депутати, власне, проект виглядає, можливо, не дуже простим, але насправді він є надзвичайно потрібним.</p>
<p>Що передбачає цей проект? Ми дуже просимо, щоб звітність, яку подають по ЄСВ, по єдиному соціальному внеску, і зараз її подають щоквартально, була змінена і подавалася щомісячно. Чому це важливо? Бо інакше ми не можемо призначати вчасно людям жодні виплати.</p>
<p>От, наприклад, хочу показати один приклад. Людина, яка в бідності і хоче звернутися за допомогою по малозабезпеченості. І щоби ми їй цю допомогу призначили, а вона звернулася, наприклад, в липні, ми беремо її доходи за минулий рік IV квартал і I квартал поточного року, а в неї вже зовсім ситуація змінилася.</p>
<p>Не можемо ми настільки довго очікувати інформацію про доходи людини, коли мова йде про нарахування лікарняних, про нарахування соціальних допомог, про нарахування допомоги по тимчасовій безробітності. Всі ці допомоги потребують оперативного розуміння, який дохід у особи, тому що цей дохід враховується при розрахунку цих допомог.</p>
<p>Така ситуація з місячною звітністю, вона була до 2021 року і, в принципі, вона була релевантною і відповідала всім вимогам, не було на неї застережень. Я розумію, що була ситуація, коли хотілося спросити, і воно виглядати як би нормально. Але практика показує, що це надто складно, 40 днів інформація подається після закінчення кварталу.</p>
<p>Тому я дуже прошу підтримати в першому читанні, все доопрацюємо до другого читання, навіть якщо є якісь застереження. Але це важливий законопроект, прошу підтримати. Дякую.</p>
<p></p>
<p>ГОЛОВУЮЧИЙ. Дякую. Все, будь ласка, займіть своє місце.</p>
<p>Я запрошую до слова першого заступника голови з питань фінансів, податкової та митної політики Ярослава Івановича Железняка.</p>
<p>Ви, Ярослав Іванович Железняк, да. Ви записані в мене як співдоповідач по цьому закону.</p>
<p></p>
<p>13:56:29</p>
<p>ЖЕЛЕЗНЯК Я.І.</p>
<p>Шановні друзі, дивіться, це справді важливий закон, і я вас прошу проголосувати його в першому читанні, в першому. Ми доопрацюємо, всі зауваження приймемо, але він важливий.</p>
<p>В 2019 мирному році ми прийняли те, щоб один був звіт і ЄСВ, і інші податки. І це було правильно, це було дерегуляційно і необхідно. Але почалася війна і зараз виникла проблема, проблема, з якою стикнувся і я як людина з Маріуполя, і велика кількість людей, які виїхали з Маріуполя. Люди виїжджають, ідуть в центр безробіття, вони намагаються встати на облік по безробіттю. Але немає даних по сплаті ЄСВ за останній квартал, тому що ми подаємо звітність раз у квартал. Відповідно вони, уряд, не можуть призначити нічого окрім мінімальної виплати. Для цих людей дуже важливо 4 тисячі гривень вони отримають або 8, і саме зараз, коли ця допомога найбільш потрібна.</p>
<p>Я особисто тричі збирав робочі групи в комітеті як людина, яка точно вболіває за бізнес. Я збирав представників всіх бізнес-асоціацій. Я вас запевняю, що жодна з бізнес-асоціацій не виступила проти, але були ті, хто – за. Для того, щоб перевірити, що ми зараз вам не брешемо і не хочемо зробити гірше, наберіть будь-якого бухгалтера і спитайте, як йому краще, як було, і ми саме це хочемо зробити до другого читання, чи як, на жаль, стало, під час війни це не працює.</p>
<p>Тому ще раз, колеги, ми рідко тут голосуємо закони, які от прямо мають дуже такий вплив на людей тут і зараз. Цей закон якраз, який буде мати вплив тут і зараз. Я вас прошу спеціально до першого читання пропустіть цей закон, ми його доопрацюємо, у вас будуть позиції всіх бізнес-асоціацій "за", і ми його випустимо в зал до другого читання.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили представлення законопроекту, переходимо до обговорення. Я прошу записатися: два – за, два – проти.</p>
<p>Будь ласка, Данілов Віталій Богданович, фракція політичної партії Всеукраїнське об'єднання "Батьківщина".</p>
<p>Іван Іванович Крулько.</p>
<p></p>
<p>13:59:11</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні колеги, нас, на жаль, не слухають українські громадяни, щоб просто вони почули цю дискусію з приводу законопроекту. У нас іде війна, фізичні особи, підприємці, підприємство українське ледве виживають в цих умовах. Вони не можуть нормально працювати, багато з них є переміщеними, їм важко подавати звіти. Так тепер треба зробити з квартального звіту місячний, для того, щоб їм ускладнити життя. І з цими пропозиціями приходить міністр соціальної політики сюди до сесійної зали і це пропонує.</p>
<p>Скажіть, будь ласка, для того, щоб виплачувати соціальні виплати, може треба внести зміни в підзаконні акти міністерства і змінити порядок нарахування цих соціальних виплат? Щоб воно йшло не від доходу за останній місяць, а щоб воно йшло від доходу за квартал останній, і тоді не буде ніяких проблем. Для чого ми хочемо нібито комусь виплачувати соціальні внески і зробити краще, а натомість робимо гірше всім фізичним особам-підприємцям, які і так зараз не можуть виживати в цих умовах?</p>
<p>Тому, я вважаю, що цей законопроект є абсолютно не логічним. Він не відповідає вимогам сучасного дня. Він абсолютно не вирішує проблему з виплатами соціальних допомог, про які йшлося у виступі міністра. І я вважаю, що ми маємо цей законопроект сьогодні відхилити, а натомість внести зміни в постанови Кабінету Міністрів і в накази міністерства і дати можливість здійснювати оплати моментально людям, які цього потребують, і зняти всі проблеми. І не треба перетворювати нас, депутатів, у заручники цієї ситуації. Я вважаю, що такий законопроект не мусить в час війни розглядатися в сесійній залі. Давайте фізичним особам-підприємцям помагати, а не ставити їх ще в гірші умови, ніж вони є сьогодні.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово народному депутату Швачку Антону Олексійовичу, фракція політичної партії "Слуга народу".</p>
<p></p>
<p>14:01:12</p>
<p>ШВАЧКО А.О.</p>
<p>Прошу надати слово Галині Третьяковій.</p>
<p></p>
<p>ГОЛОВУЮЧИЙ. Галина Миколаївна Третьякова, будь ласка.</p>
<p>За трибуною краще, я думаю, буде представити вашу позицію. Будь ласка, Галина Миколаївна.</p>
<p></p>
<p>14:01:19</p>
<p>ТРЕТЬЯКОВА Г.М.</p>
<p>Дякую за передане слово. Шановні народні депутати, по-перше, хочу сказати, що ми нарешті маємо міністра соціальної політики, який внятно з трибуни розповідає, чому потрібні ті чи інші зміни, які в тому числі підтримують люди і фракції, які захищають бізнес як такий.</p>
<p>А, по-друге, попередньому виступаючому хочу сказати, що потрібно докорінно розрізняти податки, які сплачує підприємець, і єдиний соціальний внесок, це природа цих внесків абсолютно різна. Нарахування соціальних виплат, особливо в системі соціального страхування, відбувається в прямій залежності від того, скільки сплачено соціального внеску. Нарахувати це без змін закону неможливо. Зробити це через Кабінет Міністрів не уявляється за можливе.</p>
<p>Те, що потрібно змінювати політику до суб'єктів підприємницької діяльності ФОПів, ми це робимо в частині трудового права. Ми дуже серйозно дискутуємо, чи потрібно, чи ні застосовувати трудове право, в тому числі і сплату ЄСВ до ФОПів. І ці зміни теж будуть в залі, я думаю, що не так довго їх чекати. Але природа різна, і дайте можливість Кабінету Міністрів і Міністерству соціальної політики нараховувати соціальні виплати людям вчасно.</p>
<p>Дякую і прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Максим Віталійович Саврасов, фракція "Європейська солідарність". Після цього Железняк Ярослав Іванович, і після цього переходимо до голосування.</p>
<p></p>
<p>14:02:57</p>
<p>САВРАСОВ М.В.</p>
<p>Прошу передати слово Ніні Петрівні Южаніній.</p>
<p></p>
<p>ГОЛОВУЮЧИЙ. Южаніна Ніна Петрівна.</p>
<p></p>
<p>14:03:06</p>
<p>ЮЖАНІНА Н.П.</p>
<p>Шановні колеги, це той випадок, коли ви маєте впасти на коліна перед тими десятками тисяч людей, які протягом трьох років не можуть отримати своєчасно нарахування по пенсії або потім перерахунки проводять. Відсутність щомісячної інформації по нарахуванню і сплаті ЄСВ в Пенсійному фонді призвели до того, що затримуються навіть виплати всіх соціальних виплат. Затримуються нарахування допомоги для внутрішньо переміщених осіб. І це ви говорите такою собі помилкою. Рік лежить урядовий проект закону у Верховній Раді, і тільки сьогодні ми дійшли до нього.</p>
<p>І, насправді, та звітність, яка раніше існувала по податку на доходи фізичних осіб квартальна, а по ЄСВ місячна, відповідала повністю всім послідуючим діям і гарантіям влади. Зараз для того, щоб скрити свій непрофесіоналізм, відсутність досвіду, досвід має бути в кожного депутата, кожний має навчитися заробляти копійку не у Верховній Раді відразу, а на землі щось робити, бути у бізнесі і розуміти, що означають ваші так звані зміни і до чого вони призводять.</p>
<p>Тому повернення до місячної звітності і податку на доходи фізичних осіб – це не вихід із положення. Я про це говорила і в 2019 році, і говорю зараз. Це не той вихід, який ми маємо з вами прийняти.</p>
<p>Тому ми не будемо підтримувати цей проект закону. Поступайте так, щоб свої помилки виправляли повністю, не прикривайтеся, це непрофесійні дії.</p>
<p></p>
<p>ГОЛОВУЮЧИЙ. Будь ласка, Железняк Ярослав Іванович. І після цього запрошую народних депутатів до голосування.</p>
<p>Будь ласка, Ярослав Іванович.</p>
<p></p>
<p>14:05:05</p>
<p>ЖЕЛЕЗНЯК Я.І.</p>
<p>Шановні колеги, ту було багато виступів. Вані Крулька був виступ щодо того, що бізнес може бути проти, Ніни Петрівни – щодо того, що парламент зробив помилку. Вони обидва повністю праві.</p>
<p>Тому ще раз є пропозиція. Є проблема, вона реальна, вона стосується десятків тисяч людей, які недоотримують гроші. Під час війни точно не хотілося би, щоб ми заради політики, ну, затягували такі рішення. Приймаємо в першому читанні. Я голова робочої групи по цьому законопроекту. Дайте мені цей бізнес, ми їх залучимо, ми випишемо так, що їм буде краще. І повірте, вони вам скажуть дякую за те, що ми змінили ці правила. Як правильно сказала Ніна Петрівна, це стане легше, швидше, а головне – люди отримають гроші.</p>
<p>Тому, ще раз, приймаємо в першому читанні, потім доопрацьовуємо. Мені здається, це найбільш компромісне і правильне рішення.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання, переходимо до прийняття рішення. Я прошу народних депутатів зайняти свої місця.</p>
<p>Шановні колеги, я ставлю пропозицію прийняти за основу проект Закону про внесення змін до Податкового кодексу України щодо подання єдиної звітності з єдиного внеску на загальнообов'язкове державне соціальне страхування і податку на доходи фізичних осіб (реєстраційний номер 6120).</p>
<p>Шановні народні депутати, готові голосувати? Готові голосувати? Прошу народних депутатів голосувати.</p>
<p></p>
<p>14:06:56</p>
<p>За-253</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання по законопроекту 6120. Прошу народних депутатів... Не скорочувати? Добре. Тоді давайте, якщо комітет, не буду тоді ставити. Ця пропозиція знімається.</p>
<p>Шановні колеги, у нас далі іде три євроінтеграційних закони в другому читанні. Я прошу не покидайте цю залу, тому що там будуть поправки на врахування, на підтвердження і треба просто оперативно пройти ці важливі євроінтеграційні законопроекти.</p>
<p>Президентський законопроект 6320, друге читання. Будь ласка, я запрошую Василевську-Смаглюк Ольгу Михайлівну за трибуну. Це проект Закону про внесення змін до деяких законів України щодо спрощення порядку подання інформації, необхідної для проведення фінансового моніторингу.</p>
<p>Мені сказали, що там буде невеличка кількість поправок. Хто буде ставити? Хто наполягає. Михайле Миколайовичу, ви просите 2 хвилини замість поправок, так? Хтось ще буде наполягати на своїх поправках? Ніхто.</p>
<p>Шановні колеги, я попрошу 2 хвилини – Цимбалюк Михайло Миколайович, і голосуємо за цей законопроект, це цей президентський євроінтеграційний законопроект.</p>
<p>Михайло Миколайович, будь ласка.</p>
<p></p>
<p>14:08:18</p>
<p>ЦИМБАЛЮК М.М.</p>
<p>Дякую. Михайло Цимбалюк, "Батьківщина".</p>
<p>Шановні колеги, я хочу висловити позицію нашої фракції стосовно цього законопроекту. Насправді назва дуже позитивна, але за неї є ті речі, які суперечать нашим міжнародним угодам.</p>
<p>Суть законопроекту зводиться до того, що ним пришвидшується і спрощується процедура подання юридичними особами інформації про бенефіціарів та структуру власності для юридичних осіб, скасовується вимога щодо обов'язкового нотаріального засвідчення копій документів, які не передаються з підприємств. Законопроектом також передбачено, що відомості про іноземців та осіб без громадянства, які є кінцевими бенефіціарами власниками юридичної особи, крім осіб, які мають реєстраційний номер облікової картки платника податку, вноситься до Єдиного державного реєстру на підставі поданих (увага!) заявником документів, документів без їх перевірки.</p>
<p>Шановні колеги, таким чином створюються підстави для подання та внесення до реєстру недостовірної інформації про кінцевих бенефіціарних власників, що не відповідає нашим міжнародним зобов'язанням України у сфері фінансового моніторингу, сприятиме подальшому ухиленню від сплати податків тими особами, які будуть виводити капітал з України.</p>
<p>Ще раз підкреслюю, я надіюся, що мої правки, які саме про це говорили, це 8-а і 124-а, будуть враховані, і ми би уникнули тих речей. Тобто всі дані, які подаються, вони, потрібно їх перевіряти. В іншому разі ми закидаємо, вибачте, їх недостовірною інформацією і тоді міжнародні наші структури щодо фінмоніторингу…</p>
<p></p>
<p>ГОЛОВУЮЧИЙ. Дякую.</p>
<p>Якщо можна, коротко відреагуйте, Ольга Василівна. Ольга Михайлівна.</p>
<p></p>
<p>14:10:27</p>
<p>ВАСИЛЕВСЬКА-СМАГЛЮК О.М.</p>
<p>Шановний Михайло Михайлович, ми з вами працювали не над одним законопроектом, я з великою повагою відношуся до того, як ви свою юридичну експертизу даєте, і деякі ваші правки також тут враховані. Насправді наш законопроект, навпаки, покликаний перевіряти юридичну інформацію, яку подано до Єдиного державного реєстру кінцевих бенефіціарів. Наш законопроект пройшов юридичну, технічну експертизу в Європейській комісії, а також експертизу на підтвердженість європейській директиві. Тому я вважаю, що якраз наш законопроект сприяє очищенню реєстру кінцевих бенефіціарних власників і буде покликаний для того, щоб там не було росіян, і щоб ми активно реагували на російські активи, в тому числі в Україні.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього законопроекту, переходимо до прийняття… А що, у вас ще є? Я ж запитав, колеги. Не голови, а представника. А в мене немає, хто представником. Добре. Ольга Михайлівна, сідайте, будь ласка.</p>
<p>Климпуш-Цинцадзе Іванна Орестівна. Тільки я дуже прошу, Іванна Орестівна, мені потрібно буде рішення вашого комітету, хто буде по кожному євроінтеграційному законопроекту представляти, щоб це, ну, як би показати різноманіття вашого комітету.</p>
<p>Будь ласка, Іванно Орестівно.</p>
<p></p>
<p>14:12:09</p>
<p>КЛИМПУШ-ЦИНЦАДЗЕ І.О.</p>
<p>Сьогодні це вже буду я, а потім будемо показувати різноманіття комітету.</p>
<p>Значить, колеги, я хотіла б звернути вашу увагу на те, що ми з вами ухвалили постанову, відповідно до якої, до пункту 2 частини 5 постанови законопроект може бути прийнятий в цілому як закон лише після розгляду його в другому читанні за наявності позитивного висновку-експертизи Кабінету Міністрів України.</p>
<p>До цього законопроекту є постатейний аналіз, наданий Кабінетом Міністрів України. Він вказує на те, що є певні зауваження з точки зору відповідності європейського права, і каже, що проект закону (в підсумку каже) частково відповідає цілям Угоди про асоціацію та положенням зазначених актів права ЄС.</p>
<p>Я хотіла б, щоб ми з вами чітко визначилися зараз, можливо, обговорюючи регламентні норми, чи це є позитивний висновок чи це є напівпозитивний висновок, чи ми з вами весь час будемо робити роботу наполовину. Я думаю, що це дуже серйозне завдання для всього парламенту. І тому зараз проситиму слова на ці кілька других читань для того, щоб ми з вами віднеслися відповідально до того, як ми маємо організувати подальшу свою роботу.</p>
<p>І при всіх вас ще раз звертаюся до Голови Верховної Ради України. Для того, щоб наш комітет міг повністю виконувати ту функцію, яка покладена на нас цією постановою, потенційно буде покладена змінами до Регламенту, ми потребуємо збільшення кадрового потенціалу нашого комітету і можливостей опрацьовувати увесь масив документів у першому і другому читанні. І я дуже сподіваюся, для вашої ефективної роботи, щоб ми все встигали, ви підтримаєте нас, наш комітет у цьому проханні до Голови.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання. Переходимо до прийняття рішення. Ще раз підкреслюю, що цей законопроект, ви розумієте, він іде на виконання однієї із вимог, яка поставлена Європейським Союзом, щодо початку відкриття перемовин про повноцінне членство. Тому прошу наповнитись відповідальністю за прийняття цього рішення.</p>
<p>Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законів України щодо спрощення порядку подання інформації, необхідної для проведення фінансового моніторингу (реєстраційний номер 6320).</p>
<p>Готові голосувати? Прошу народних депутатів голосувати.</p>
<p></p>
<p>14:15:13</p>
<p>За-245</p>
<p>Рішення прийнято. Закон прийнятий в цілому.</p>
<p>Покажіть по фракціях, нехай подивуються всі. Да, європейський закон, нагадую.</p>
<p>Ідемо далі, шановні колеги. Наступний законопроект 5616. Це проект Закону про особливості правової охорони географічних зазначень для сільськогосподарської продукції та харчових продуктів, захист прав та застосування схем якості, включаючи традиційні гарантовані особливості для сільськогосподарської продукції та харчових продуктів.</p>
<p>Я, наскільки розумію, будуть поставлені на підтвердження правки 20 і 21 по цьому законопроекту. Правильно я розумію? А, крім цього, ще хтось буде ставити якісь поправки? Ні. Тоді хто буде? По-моєму... Я не пам'ятаю, хто просив.</p>
<p>Булах. Лада Булах, будь ласка. Поставте ці поправки.</p>
<p></p>
<p>14:16:01</p>
<p>БУЛАХ Л.В.</p>
<p>Я прошу мені 2 хвилини. Дві правки: 20, 21. Друзі, мені дуже соромно про те, що зараз в інтересах тютюнової індустрії відбувається просування двох правок для того, щоб повернути куріння в громадських місцях, а саме в кафе, барах, ресторанах усіх видів сигарет, будь-яких, не тільки кальяну, про що вам говорять, що це тільки про кальяни.</p>
<p>Тому я дуже прошу зараз провалити ці дві правки, які взагалі не мають ніякого стосунку до даного закону. Shame on us! Мені дуже прикро, що це відбувається в парламенті дев'ятого скликання. Провалюємо ці дві правки.</p>
<p></p>
<p>ГОЛОВУЮЧИЙ. Шановні колеги, ці правки враховані частково, так? Це 20 поправка Фріса і 21 поправка… Не пам'ятаю. А, і Наталухи. Наталухи врахована. Шановні колеги, тоді я почергово ставлю.</p>
<p>І так, 20 поправка, автори Фріс і Савченко. Вони враховані частково. Водночас Лада Булах просить поставити таке рішення комітету на підтвердження.</p>
<p>Ставлю 20 поправку, яка врахована частково, на підтвердження. Прошу народних депутатів голосувати.</p>
<p></p>
<p>14:17:39</p>
<p>За-88</p>
<p>Рішення не прийнято. Поправка вважається відхиленою.</p>
<p>21 поправка народного депутата Наталухи. Вона врахована комітетом. Лада Булах ставить її на підтвердження. Тому прошу голосувати за 21 поправку. Прошу голосувати.</p>
<p></p>
<p>14:18:08</p>
<p>За-54</p>
<p>Рішення не прийнято.</p>
<p>Шановні колеги, можемо переходити до прийняття рішення?</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про особливості правової охорони географічних зазначень для сільськогосподарської продукції та харчових продуктів, захист прав та застосування схем якості, включаючи традиційні гарантовані особливості для сільськогосподарської продукції та харчових продуктів (реєстраційний номер 5616). Прошу народних депутатів голосувати.</p>
<p></p>
<p>14:18:59</p>
<p>За-288</p>
<p>Рішення прийнято. Закон прийнятий в цілому.</p>
<p>Наступний законопроект 4142, це проект Закону про систему громадського здоров’я. Михайло Борисович, запрошую вас. Сказали, що будуть деякі правки на підтвердження фракції "ЄС" і фракції "Батьківщина". Я правильно розумію? А, тільки "ЄС", так? Дві поправки. Назвіть номери, щоб ми встигли.</p>
<p>Будь ласка, Артур Володимирович Герасимов. Називайте номер тільки одразу, щоб ми знайшли.</p>
<p></p>
<p>14:19:32</p>
<p>ГЕРАСИМОВ А.В.</p>
<p>Будь ласка, поправки на підтвердження Іванна Орестівна Климпуш-Цинцадзе ставить: 710-а, 754-а, 599-а, 753-я.</p>
<p>Дякую.</p>
<p></p>
<p>ГОЛОВУЮЧИЙ. Одну секундочку. 710-а, 700…</p>
<p>Хто, Климпуш-Цинцадзе буде? Іванна Орестівна, будь ласка, назвіть ще раз, бо я не встиг записати. 710-а.</p>
<p></p>
<p>14:20:02</p>
<p>КЛИМПУШ-ЦИНЦАДЗЕ І.О.</p>
<p>710, 753, 754 і 599.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Іванна Орестівна, починайте. Вам потрібен час для обґрунтування?</p>
<p>Будь ласка, Іванна Орестівна. Обнуліть час.</p>
<p></p>
<p>14:20:17</p>
<p>КЛИМПУШ-ЦИНЦАДЗЕ І.О.</p>
<p>Дякую. Шановні колеги, знову ж таки ми розглядаємо в другому читанні законопроект, який позначений як євроінтеграційний. Якщо уважно подивитися на таблицю відповідності, яку надав Кабінет Міністрів України, то вважати її позитивним висновком з боку Кабінету Міністрів…</p>
<p></p>
<p>ГОЛОВУЮЧИЙ. Стоп. Стоп, Іванна Орестівна. 710-а – це не ваша поправка, це поправка Мезенцевої, яка відхилена.</p>
<p></p>
<p>14:21:16</p>
<p>КЛИМПУШ-ЦИНЦАДЗЕ І.О.</p>
<p>711-а. Насправді, я могла би поставити з 710-ї до 752-ї, вони всі одного стосуються.</p>
<p></p>
<p>ГОЛОВУЮЧИЙ. Ну, дивіться, ви ж назвали мені номери поправок. Вони не відповідають тому, що ви хочете зробити. Яка поправка, скажіть, будь ласка, конкретно, яку ви поставите на підтвердження?</p>
<p></p>
<p>КЛИМПУШ-ЦИНЦАДЗЕ І.О. Давайте 752-у.</p>
<p></p>
<p>ГОЛОВУЮЧИЙ. 752-у. 752-а, це поправка Мезенцевої, вона врахована частково.</p>
<p>Будь ласка, 752-а, давайте. Обґрунтуйте.</p>
<p></p>
<p>КЛИМПУШ-ЦИНЦАДЗЕ І.О. І, власне кажучи, якраз одна з цих поправок, це їх низка є цих поправок, говорить про те, що якраз ця частина законопроекту не відповідає законодавству Європейського Союзу. Це стосується якраз питань державної реєстрації небезпечних факторів хімічної та біологічної природи.</p>
<p>І тому, я, колеги, хотіла би звернути знову таки вашу увагу на те, що ми з вами маємо визначитися, чи ми ухвалюємо законопроекти без позитивного висновку Кабінету Міністрів України, чи ми з вами обов'язково наполягаємо на тому, щоби в нас були доведені до ідеалу наші з вами законопроекти, чи ми просто під знаком євроінтеграційності будемо ухвалювати законопроекти, які не завжди або частково, або от прямо…</p>
<p></p>
<p>ГОЛОВУЮЧИЙ. Я зрозумів. Позиція комітету по 752 поправці.</p>
<p></p>
<p>14:22:27</p>
<p>РАДУЦЬКИЙ М.Б.</p>
<p>Ця поправка, вона повністю повторює 815 поправку комітету щодо необхідності розробки окремого закону для деззасобів. Тому що ЄС в 2024 році змінює законодавство про реєстрацію дезінфікуючих засобів. Тому є 815 поправка, яка каже, що треба окреме законодавство.</p>
<p></p>
<p>ГОЛОВУЮЧИЙ. Ви наполягаєте, щоб ставити на голосування, Іванно Орестівно? Наполягаєте.</p>
<p>752 поправка авторства Мезенцевої, вона врахована частково. Шановні колеги, народна депутатка Климпуш-Цинцадзе ставить її на підтвердження. Комітет сказав, що він просить підтвердити цю поправку. Тому прошу народних депутатів голосувати. Прошу в редакції комітету, так, голосуємо.</p>
<p></p>
<p>14:23:31</p>
<p>За-223</p>
<p>Рішення не прийнято. Поправка збита.</p>
<p>Шановні колеги, от я не можу зрозуміти, от чесно, от…</p>
<p>Будь ласка, яка наступна, Іванно Орестівно?</p>
<p></p>
<p>14:23:44</p>
<p>КЛИМПУШ-ЦИНЦАДЗЕ І.О.</p>
<p>Я буду ставити 754-у, але це стосується поправок 754 і 767, те, що я хочу сказати.</p>
<p></p>
<p>ГОЛОВУЮЧИЙ. 754 поправка авторства Радуцького. Вона комітетом врахована.</p>
<p>Будь ласка, Іванна Орестівна, ваша позиція, потім позиція комітету.</p>
<p></p>
<p>14:24:01</p>
<p>КЛИМПУШ-ЦИНЦАДЗЕ І.О.</p>
<p>Дивіться, колеги, знову ж таки ця поправка порушує право Європейського Союзу. На відміну від законодавства Європейського Союзу законопроектом не передбачено окремо загальної і спрощеної процедури реєстрації біоцидів та вимог до них, як це передбачено правом Європейського Союзу. Тобто тут ми з вами знову потрапляємо в цю рамку, в цей капкан невідповідності зараз ухвалюваного євроінтеграційного законопроекту до права Європейського Союзу.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>14:24:46</p>
<p>РАДУЦЬКИЙ М.Б.</p>
<p>Шановний Іванна Орестівна, ми з вами, дякуючи вашій фракції також, ухвалили законопроект 5547, який утворює за євродирективою єдиний сертифікаційний орган, так звану українську Food and Drug Administration, якій передані функції цієї реєстрації.</p>
<p>Тому ця поправка, вона просто підтверджує, що у нас є єдиний, як у Європі, сертифікаційний орган EMA, тільки у нас він називається U-EMA за Законом 5547.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 754 поправка авторства Михайла Борисовича Радуцького і інших членів комітету, вона комітетом врахована. Іванна Орестівна просить поставити на підтвердження таке рішення комітету.</p>
<p>Я ставлю 754 поправку на підтвердження. Готові голосувати? Прошу народних депутатів голосувати.</p>
<p></p>
<p>14:25:56</p>
<p>За-239</p>
<p>Рішення прийнято. Поправка залишається прийнятою.</p>
<p>Іванна Орестівна, ми можемо тоді переходити далі? Іванна Орестівна, включіть.</p>
<p></p>
<p>14:26:06</p>
<p>КЛИМПУШ-ЦИНЦАДЗЕ І.О.</p>
<p>Ще одну поправку я поставлю на підтвердження і все.</p>
<p></p>
<p>ГОЛОВУЮЧИЙ. Номер, будь ласка.</p>
<p></p>
<p>КЛИМПУШ-ЦИНЦАДЗЕ І.О. 599. Колеги, я хочу звернути вашу увагу, 599.</p>
<p></p>
<p>ГОЛОВУЮЧИЙ. Почув.</p>
<p></p>
<p>КЛИМПУШ-ЦИНЦАДЗЕ І.О. Хочу, колеги, звернути увагу. Я читаю вам зауваження навіть не від комітету, а з так званого, підкреслюю, так званого позитивного висновку Кабінету Міністрів України. Знову ж таки, колеги, якщо ми приймаємо рішення у вигляді постанови, а потім його самі постійно порушуємо, то я не бачу, якими карколомними кроками ми будемо з вами рухатися до європейської інтеграції і до початку перемовин про членство.</p>
<p>Тому прошу впорядкувати ці завдання...</p>
<p></p>
<p>ГОЛОВУЮЧИЙ. Івана Орестівна, 599 вона відхилена. Я перепрошую, це поправка Дирдіна, вона відхилена. Івана Орестівна, вона відхилена ця поправка. Дивіться, колеги, давайте спочатку розберемося з номерами, тоді будемо виходити.</p>
<p>Шановні колеги, у мене лист від Юлії Володимирівни Тимошенко, яка просить замість 40 поправок надати їй 10 хвилин на виступ, після цього голосуємо. Давайте сприймемо це як компромісну позицію. 10 хвилин, потім голосуємо.</p>
<p>Юлія Володимирівна, будь ласка, слово.</p>
<p></p>
<p>14:27:46</p>
<p>ТИМОШЕНКО Ю.В.</p>
<p>Шановні колеги, чесно кажучи, Закон про євроінтеграцію, але правляча партія масово йде з залу, тому що, в принципі, це не цікаво, в принципі, не цікаво. Тому що кнопкодавство стало, на жаль, ключовою ознакою роботи цього парламенту.</p>
<p>Но переходячи до суті цієї історії, можу сказати наступне. Парламент – це все-таки місце для дискусії. І я хочу звернути вашу увагу на те, що комітет, який зобов'язаний перевірити, наскільки цей законопроект євроінтеграційний, наскільки він відповідає європейським по суті вимогам, параметрам, критеріям, чітко сказав, що цей законопроект не відповідає ніяким європейським критеріям, нормам, вимогам і так далі, тобто цей законопроект по суті є антиєвропейський.</p>
<p>Тоді виникає питання, якщо профільний комітет Верховної Ради дав таке заключення, як можна взагалі його ставити далі на голосування? У мене питання, навіщо тоді комітети, антикорупційний, який дає заключення про те, що закон корупційний, а його ставлять на голосування, євроінтеграційний, який дає заключення, що це протиєвроінтеграційний закон, а його ставляють на голосування. Знаєте, все це дуже дивно виглядає.</p>
<p>Але коротке резюме, яке я хотіла би зараз сказати. Справа в тому, що та модель охорони здоров'я, яка зараз просувається в Україні, яка була розпочата за часів попереднього Президента і яка носить назву "реформа Уляни Супрун", замість того, щоб вона була замінена чіткою, абсолютно зрозуміло для Європейського Союзу страховою медициною, вона продовжує розвиватися і ставити в тупик розвиток цієї галузі практично, охорони здоров'я в Україні.</p>
<p>Я хочу запитати, що, правляча партія відмовилась від позицій програми Президента, де було чітко написано, що ми переходимо до страхової системи охорони здоров'я. Так якщо Президент це обіцяв, на парламентських виборах обіцяла правляча партія, як можна зараз приймати законопроекти, які прямо протирічать розвитку підходів до страхової медицини і ведуть нас далі по шляху патовому, тупиковому реформи Уляни Супрун, де ні у бюджету центрального, ні у місцевих бюджетів взагалі не вистачає грошей для того, щоб фінансувати систему охорони здоров'я. І як вихід з цього йде тотальне скорочення закладів охорони здоров'я, медиків і так далі, для того щоб вони вписалися в розмір бюджету, який є мізерним і, по суті, залишили країну без доступу до системи охорони здоров'я.</p>
<p>Дорогі друзі, якщо ви сповідуєте подвійні стандарти, то скажіть про це людям. І тому я зараз розумію, чому немає трансляції Верховної Ради, чому навіть у запису не дається суспільству розуміння, що тут відбувається. Тому що за закритими дверима тут просуваються корупційні лобістські законопроекти, абсолютно законопроекти проти інтересів людей. І все це робиться всупереч волі народу, і не запитавши цієї волі народу. Безумовно, наша команда буде голосувати концептуально проти цього законопроекту. Тому що ми вважаємо, що треба негайно розпочати роботу по відпрацюванню системного всеохоплюючого законопроекту про перехід, так як в усіх країнах Європи, на страхову медицину, а не по залишковому принципу, тому що країну сприймають чомусь як маргінальну державу, де і послуги охорони здоров'я мусять бути по остаточному принципу.</p>
<p>Я прошу зараз поставити всі ці правочки на підтвердження. І якщо, умовно кажучи, не буде голосів, то треба їх просто знімати. Будь ласочка, прошу поставити правки на голосування на підтвердження.</p>
<p></p>
<p>ГОЛОВУЮЧИЙ. Юлія Володимирівна, ні-ні, ми так не домовлялися. У вас написано, що ви міняєте ці поправки на те, що ви маєте 10 хвилин виступу. Ви маєте виступ 10 хвилин, будь ласка.</p>
<p></p>
<p>ТИМОШЕНКО Ю.В. Вибачте, будь ласка, я просила 10 хвилин, я скоротилася до 5, щоб ви поставили зараз...</p>
<p></p>
<p>ГОЛОВУЮЧИЙ. Ні-ні, у вас абсолютно інший лист. Юлія Володимирівна, ну, давайте ми не будемо все-таки робити, ваші 5 хвилин – завершіть вашу доповідь. Якщо немає, ми почекаємо п'ять хвилин. Будь ласка. І переходимо до голосування за закон в цілому.</p>
<p>Запросіть народних депутатів до зали.</p>
<p></p>
<p>ТИМОШЕНКО Ю.В. Коли ви навчилися цьому хамству?</p>
<p></p>
<p>ГОЛОВУЮЧИЙ. Якому хамству, Юлія Володимирівна? Ще раз кажу, я читаю: ви просите 10 хвилин замість цих поправок. Все. Дякую.</p>
<p>Будь ласка, запросіть народних депутатів в зал.</p>
<p>Юлія Володимирівна, якщо ще бажаєте, у вас ще є 5 хвилин завершити – ваше право. Не бажаєте – тоді...</p>
<p><i>(Шум у залі)</i></p>
<p>Будь ласка, у відповідь на Юлії Володимирівни виступ, який вона попросила 10 хвилин замість поправок, позиція комітету. Михайле Борисовичу, що ви скажете з приводу цього?</p>
<p></p>
<p>14:35:07</p>
<p>РАДУЦЬКИЙ М.Б.</p>
<p>Колеги, по-перше, Юліє Володимирівно, я вам дуже вдячний за вашу доповідь. Єдине хотів би вам сказати, що цей Закон України про громадське здоров'я до системи охорони здоров'я шановної пані Супрун, яку ви згадували, не має нікого відношення. Це повністю приведення українського законодавства в сфері громадського здоров'я до європейських стандартів. Це перше.</p>
<p>Друге. Цей закон повністю унеможливлює будь-які махінації з реєстрацією засобів біобезпеки, хімічної безпеки і інфекційної безпеки. Цей закон не має ніякого відношення ні до вакцинації, ні до лікування, ні до НСЗУ. Це зовсім інша історія.</p>
<p>Але доповідь ваша дуже слушна, я вам дуже вдячний, бо є деякі зауваження не до цього закону, а в цілому до системи, вони дуже слушні. Дякую.</p>
<p></p>
<p>ГОЛОВУЮЧИЙ. Дякую, Михайле Борисовичу.</p>
<p>Шановні колеги, хтось ще бажає виступити з цього приводу? Ніхто.</p>
<p>Перед тим, як голосувати, я хочу запросити Іванну Орестівну Климпуш-Цинцадзе, 2 хвилини, позиція комітету. Іванна Орестівна. Іванно Орестівно, 2 хвилини від комітету, і переходимо до голосування. Ви з місця.</p>
<p>Будь ласка, включіть Іванну Орестівну. Дякую.</p>
<p></p>
<p>14:36:30</p>
<p>КЛИМПУШ-ЦИНЦАДЗЕ І.О.</p>
<p>Дуже дякую. Колеги, знову ж таки, на жаль, цей законопроект тільки частково враховує норми права Європейського Союзу і, на жаль, в частині положень не відповідає, статті 47, статті 48, не відповідає праву Європейського Союзу. Тому ви, звичайно, можете визначатися, але наш обов'язок вас попередити про те, що євроінтеграція є далеко не повною в цьому конкретному законопроекті про громадське здоров'я.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього законопроекту. Прошу народних депутатів зайняти свої місця, ми переходимо до прийняття рішення. Шановні колеги, займіть свої місця. Будь ласка, займіть свої місця. Давайте так, щоб без спринтів. Просто займіть свої місця і переходимо до прийняття рішення.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про систему громадського здоров’я (реєстраційний номер 4142). Готові голосувати? Прошу народних депутатів голосувати.</p>
<p></p>
<p>14:38:08</p>
<p>За-228</p>
<p>Рішення прийнято. Закон прийнятий в цілому.</p>
<p>Покажіть по фракціях. Дякую, Михайло Борисович.</p>
<p>Йдемо далі. Наступний 7607 – це проект Закону про внесення змін до деяких законів України щодо формування та реалізації державної політики сфері захисту критичної інфраструктури. Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>14:38:54</p>
<p>За-226</p>
<p>Рішення прийнято.</p>
<p>Шановні колеги, два – за, два – проти. Будь ласка, записуйтесь.</p>
<p><i> (Шум у залі) </i> А це який комітет? Це не євроінтеграційний закон. Ні, ну, ми ж домовлялися: по таких законах два – за, два – проти, таке рішення прийняла Погоджувальна рада. Ну, що ні?</p>
<p>Будь ласка, записуйтеся: два – за, два – проти.</p>
<p>Будь ласка, Констанкевич Ірина Мирославівна, депутатська група "За майбутнє".</p>
<p></p>
<p>14:39:29</p>
<p>КОНСТАНКЕВИЧ І.М.</p>
<p>Дякую. Будь ласка, зніміть мій виступ.</p>
<p></p>
<p>ГОЛОВУЮЧИЙ. Дякую. Знімаємо виступ.</p>
<p>Наступне. Це Гевко Володимир Леонідович, фракція політичної партії "Слуга народу".</p>
<p>Колеги, не розходьтеся!</p>
<p></p>
<p>14:39:46</p>
<p>ГЕВКО В.Л.</p>
<p>Передайте, будь ласка, слово Олександру Федієнку.</p>
<p></p>
<p>ГОЛОВУЮЧИЙ. Будь ласка, Федієнко.</p>
<p></p>
<p>14:40:01</p>
<p>ФЕДІЄНКО О.П.</p>
<p>Шановні колеги, свого часу ми всі разом з вами прийняли революційний законопроект про критичну інфраструктуру. Але, на жаль, у зв'язку з широкомасштабною збройною агресією Російської Федерації проти України ми не встигли утворити відповідний центральний орган виконавчої влади, який повинен реалізувати контроль за об'єктами критичної інфраструктури. Вкрай важливо захищати нашу територію не тільки в окопах зі зброєю, дуже важливим є питання захисту критичної інфраструктури, кібербезпеки, паспортизація об'єктів критичної інфраструктури.</p>
<p>Реалізація законопроекту 7607 дозволить без створення нового центрального органу виконавчої влади забезпечити формування та реалізацію державної політики у сфері критичної інфраструктури та виконання функцій уповноваженого органу з питань захисту критичної інфраструктури України доручити Державній службі спеціального зв'язку та захисту інформації України.</p>
<p>Звертаю увагу, у відповідності до чинної редакції Закону про критичну інфраструктуру адміністрація Держспецзв'язку є суб'єктом національної системи захисту критичної інфраструктури, відповідальним за кіберзахист об'єктів критичної інфраструктури, ведення та облік відповідних реєстрів здійснення державного контролю у відповідній сфері.</p>
<p>Держспецзв'язку має наявний кадровий потенціал та усю необхідну матеріально-технічну базу для розширення повноважень щодо формування та реалізації державної політики у сфері критичної інфраструктури та критичної інформаційної інфраструктури.</p>
<p>Колеги, прошу підтримати в першому читанні відповідний законопроект. Цей закон, ще раз хочу наголосити, дозволить створити нам відповідно паспортизацію наших об'єктів критичної інфраструктури задля нашої перемоги.</p>
<p>Дякую за увагу. Прошу підтримати.</p>
<p></p>
<p>ГОЛОВУЮЧИЙ. Будь ласка, наступний. Слово надається Дмитруку Артему Геннадійовичу, депутатська група "Відновлення України". Будь ласка.</p>
<p></p>
<p>14:41:57</p>
<p>ДМИТРУК А.Г.</p>
<p>Прошу передати слово Гнатенку Валерію Сергійовичу.</p>
<p></p>
<p>ГОЛОВУЮЧИЙ. Валерій Сергійович Гнатенко, будь ласка.</p>
<p></p>
<p>14:42:03</p>
<p>ГНАТЕНКО В.С.</p>
<p>Шановні колеги, наприкінці минулого року набрав чинності Закон "Про критичну інфраструктуру", яким уряд протягом трьох місяців мав визначити уповноважений орган з питань захисту критичної інфраструктури України. Через війну такий уповноважений орган, на жаль, досі не визначено. Але питання захисту критичної інфраструктури, погодьтеся, стало лише більш актуальнішим на сьогодні. Маємо ліквідувати цю прогалину і призначити такий орган. Будемо чесними, у нас сьогодні немає ні часу, ні ресурсів, щоб створити такий новий орган. Але у нас є Державна служба спеціального зв'язку та захисту інформації України, яка здійснює подібні функції у кіберпросторі. А також цілком очевидно, що кіберзахист є сьогодні чи не найважливішою складовою безпеки таких об'єктів, як об'єкти критичної інфраструктури. Тому покладання відповідних функцій, можливо, тимчасове на Держспецзв'язок видається цілком доцільним.</p>
<p>Група "Відновлення України" буде підтримувати цей документ і пропонує прийняти його за основу. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, зараз ще Шуфрич Нестор Іванович і потім Ар'єв, і після цього ми переходимо до голосування.</p>
<p>Будь ласка, Нестор Іванович. Потім – Володимир Ігорович.</p>
<p></p>
<p>14:43:33</p>
<p>ШУФРИЧ Н.І.</p>
<p>Дякую, шановний пане Голово. Питання зрозуміле, не треба втрачати час, визначаємось.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Зараз я ще надаю Володимиру Ігоровичу Ар'єву. І прошу народних депутатів зайняти свої місця, ми після цього переходимо до прийняття рішення.</p>
<p>Будь ласка, Ар'єв.</p>
<p></p>
<p>14:43:50</p>
<p>АР’ЄВ В.І.</p>
<p>Приклад примітивного законопроекту, коли просто отак от взяли і все навісили на Держслужбу спеціального зв'язку і захисту інформації. От просто так вписали, призначили відповідального і все, хоча питання є набагато ширше. І в Державної служби спеціального зв'язку і захисту інформації немає на сьогоднішній день повних можливостей для того, щоб бути такими собі кібервійськами. І для цього… Але просто треба було швидко щось зробили, зробили.</p>
<p>На жаль, що не зробимо те, що сьогодні реально потрібно, і, зокрема, Постанова 7590, яка захищає в тому числі Україну від того, щоб російські банки могли за допомогою криптообмінників обходити санкції, вона не ставиться чомусь в порядок денний, хоча навіть весь Комітет з питань цифрової трансформації її підписав.</p>
<p>Тому давайте, цей законопроект просто немає сенсу приймати. А…</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення. Прошу народних депутатів зайняти свої місця.</p>
<p>І я ставлю пропозицію прийняти за основу проект Закону про внесення змін до деяких законів України щодо формування та реалізації державної політики сфері захисту критичної інфраструктури (реєстраційний номер 7605).</p>
<p>Готові голосувати? Ой, я перепрошую, 7607. Я перепрошую, 7607. Дякую. Вибачте. Ще раз тоді давайте я перепоставлю.</p>
<p>Я ставлю пропозицію прийняти за основу проект Закону про внесення змін до деяких законів України щодо формування та реалізації державної політики сфері захисту критичної інфраструктури (реєстраційний номер 7607).</p>
<p>Готові голосувати? Прошу народних депутатів голосувати.</p>
<p></p>
<p>14:46:16</p>
<p>За-237</p>
<p>Рішення прийнято.</p>
<p>Покажіть по фракціях.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання тільки що прийнятого законопроекту в першому читанні 7607. Прошу народних депутатів голосувати.</p>
<p></p>
<p>14:46:47</p>
<p>За-227</p>
<p>Рішення прийнято.</p>
<p>По фракціях покажіть.</p>
<p>Шановні колеги, йдемо далі. Наступний законопроект 7662. Це проект Закону про внесення змін до деяких законодавчих актів України щодо удосконалення порядку відбору кандидатур на посаду судді Конституційного Суду України на конкурсних засадах.</p>
<p>Я ставлю пропозицію розглянути це питання за скороченою процедурою.</p>
<p></p>
<p>14:47:24</p>
<p>За-224</p>
<p>Рішення прийнято.</p>
<p>Шановні колеги, я прошу, не розходьтесь, це законопроект, який вимагає перед нами Єврокомісія і Єврорада для того, щоб відкрити членство. Тому, будь ласка, голосування за нього є дуже важливим... Перемовини про членство, перепрошую.</p>
<p>Тому прошу записатися: два – за, два – проти.</p>
<p>А, добре, я запрошую Маслова Дениса Вячеславовича, від авторів і від комітету – 4 хвилини, скільки ви виступите. Будь ласка. Просто наступний раз будемо обумовлювати формат доповіді. Я не проти. Будь ласка.</p>
<p></p>
<p>14:48:01</p>
<p>МАСЛОВ Д.В.</p>
<p>Колеги, я впевнений, що кожен в цій залі розуміє, якою ціною нам досталося здобуття статусу кандидата на вступ в Європейський Союз. А ціна цього – це наші загиблі герої, це життя мирних громадян України. І я погоджуюся з тим, що сказав Президент: нам цей статус не подарували, нам його не дали, ми його здобули – саме здобули.</p>
<p>Разом з наданням цього статусу Європейська комісія надала рекомендацію щодо виконання семи аспектів з сімох реформ. І недаремно першою з них стоїть питання вдосконалення добору, імплементації добору справжньої конкурсної процедури на посаду судді Конституційного Суду.</p>
<p>Цей законопроект, який вам зараз представлений, 7662 – це законопроект якраз про виконання нашого першого пункту рекомендацій на шляху до нашого європейського майбутнього. Саме цим законопроектом ми вводимо процедуру прозорого, відкритого, гласного конкурсного добору на посаду суддів Конституційного Суду, де будуть залучені і представники суб'єктів формування, і представники експертного середовища як національного, так і міжнародного. Цей законопроект дозволить нам поставити виконання першого пункту у висновку Європейської комісії, поставити статус як виконаний.</p>
<p>Окрім того, даним законопроектом ми пропонуємо відмовитись від політичного впливу на висунення кандидатів. Так-так! Тому що ми прибираємо можливість висунення від фракцій в сесійній залі парламенту. І не потрібно кандидатом йти домовлятись з фракціями, щоб їх було висунено. А це рекомендація Венеційської комісії, спеціальної доповіді. Хто не знає, я ознайомлю з нею.</p>
<p>Тому, колеги, Комітет з питань правової політики Верховної Ради України, розглянувши законопроект на своєму засіданні, вирішив рекомендувати Верховній Раді України включити до порядку денного восьмої сесії дев'ятого скликання проект Закону реєстраційний номер 7662 і за результатами розгляду в першому читанні прийняти його за основу.</p>
<p>Також комітет вирішив звернутися до Голови Верховної Ради України з пропозицією оголосити на пленарному засіданні під час розгляду проекту Закону 7662 застосування частини першої статті 116 Регламенту Верховної Ради України: внесення пропозицій, поправок у текст законопроекту, що не були предметом розгляду в першому читанні.</p>
<p>Тому, колеги, прошу підтримати цей законопроект і зробити Конституційний Суд таким, що буде працювати в інтересах народу.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Денисе Вячеславовичу.</p>
<p>Будь ласка, записалися вже колеги по фракціях. Записалися, от записано. <i>(Шум у залі) </i> Справа в тому, що я оголосив, запис відбувся, так вже стало. Артур Володимирович, ми не будемо перезапис, я розумію, що вашої фракції нема. Ви отримаєте одну хвилину.</p>
<p>Я запрошую фракція політичної партії "Слуга народу" – Стернійчук Валерій Олександрович, будь ласка.</p>
<p></p>
<p>14:52:07</p>
<p>СТЕРНІЙЧУК В.О.</p>
<p>Прошу передати слово Дирдіну Максиму.</p>
<p></p>
<p>ГОЛОВУЮЧИЙ. Максим Дирдін, будь ласка.</p>
<p></p>
<p>14:52:14</p>
<p>ДИРДІН М.Є.</p>
<p>Шановні колеги, прошу підтримати цей важливий законопроект, тому що це дійсно крок до Європейського Союзу, і Україна довела, що вона гідна бути членом Європейського Союзу. Будь ласка, підтримайте цей законопроект.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Юрчишин Ярослав Романович, фракція політичної партії "Голос".</p>
<p></p>
<p>14:52:41</p>
<p>ЮРЧИШИН Я.Р.</p>
<p>Шановні колеги, дуже приємно чути про те, що ми інтегруємося у Європейський Союз. Єдине питання, чому ми це робимо так запізно, чому попередньо суддю Конституційного Суду, навіть вже кількох, обирали не по цій новій процедурі. В принципі, можна було б зробити все правильно. Але у нас традиційно, ми, до речі, і висновки чомусь Венеційської комісії якось вибірково читаємо.</p>
<p>Наприклад, Венеційська комісія чітко рекомендує залучати до відбору людей, які мають досвід у сфері захисту прав людини. В дорадчій групі про це нічого. Венеційська комісія рекомендує залучати громадських незалежних експертів. Знову ж таки про це нічого. Вибачте, але якось дуже вибірково ми з вами інтегруємося, там, де зручно, то дослуховуємося, там де незручно, не дослуховуємося.</p>
<p>Але вітаємо хоча б під таким суспільним тиском крок в потрібному, ні, не крок, лежання в потрібному напрямку.</p>
<p>Справді добре, що дискусії розпочинаємо, але точно будемо вносити, щоби повністю було втілення рекомендацій Венеційської комісії, а не одним оком бачу, а другим оком чую.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, слово надається народній депутатці Славицькій Антоніні Керимівні, депутатська група "Відновлення України".</p>
<p></p>
<p>14:54:11</p>
<p>СЛАВИЦЬКА А.К.</p>
<p>Прошу передати слово Бурмічу Анатолію Петровичу, колезі.</p>
<p></p>
<p>ГОЛОВУЮЧИЙ. Будь ласка, Анатолій Петрович Бурміч.</p>
<p></p>
<p>14:54:17</p>
<p>БУРМІЧ А.П.</p>
<p>Шановні колеги, я сподіваюсь, що всі в цьому залі знають, що таке Конституція, для чого існує Конституційний Суд. Якщо хтось не знає, то я нагадаю, що Конституція – це Основний Закон і це є основа діяльності любої демократичної держави.</p>
<p>На жаль, в нашому залі ще до агресії, до війни було багато прийнято законів, які, на погляд багатьох фахівців, не зовсім відповідають Конституції. Це такі, наприклад, закони, які дозволяють іноземним корпораціям придбати землю, чи, наприклад, такі закони, які дозволяють наглядовим радам фактично керувати державними компаніями і грабувати їх, замість того, щоб вони напряму підкорялися Кабінету Міністрів і працювали на інтереси народу. Такі закони, які дозволяють замінювати суди, суди, які виносять вироки від імені народу України, якимись іншими народами. Так ось, Конституційний Суд повинен розглядати такі сумнівні закони, вони відповідають інтересам українського народу чи ні, суверенітету відповідають чи ні.</p>
<p>Якщо сьогодні ми приймемо цей закон, то він дозволяє вплив іноземних експертів, які ніякого відношення до українського народу не мають, захищати такі сумнівні закони, які не відповідають Конституції, захищати, які будуть працювати проти інтересів українського народу.</p>
<p>Ті слова, що кажуть, що це євроінтеграційні закони, – це неправда. Тому що всі європейські держави перш за все повинні дбати про інтереси національні. А цей закон протирічить національним інтересам, суверенітету, інтересам українського народу. Ми голосуємо проти.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Шуфрич Нестор Іванович. Шановні колеги, після цього переходимо до голосування, прошу запросити народних депутатів до зали.</p>
<p></p>
<p>14:56:35</p>
<p>ШУФРИЧ Н.І.</p>
<p>Дякую. Прошу передати слово для висвітлення принципіальної позиції народному депутату Мамці.</p>
<p></p>
<p>ГОЛОВУЮЧИЙ. Передайте Мамці, будь ласка.</p>
<p></p>
<p>14:56:43</p>
<p>МАМКА Г.М.</p>
<p>Шановні народні депутати, по суті, ми, коли робимо реформи, також і в цьому залі повинні відповідати за хід їх проведення. Поки що реформа відбулася позитивно чи негативно – висновки може сказати суспільство і той результат роботи щодо налагодження того чи іншого органу.</p>
<p>Щодо революційної реформи Конституційного Суду України, хочу зазначити про те, що автори законопроекту дають нову модель щодо вибору суддів. Ми будемо підтримувати тільки в першому читанні. Але чому? Необхідно все-таки до кінця закінчити модель. Якщо ти предоставляєш щось нове в тій чи іншій моделі, то ти повинен сказати, що ти будеш робити зі старим і коли ти його закінчиш. На жаль, цього законодавець і автори законопроектів не надають.</p>
<p>Хочу зазначити, що після першого до другого читання і коли рішення прийметься, поставити його в зал, щодо кількості правок і обговорень його в залі, я думаю, що багато чого можна виправити і змінити або надати і вдосконалити цю модель. Це буде корисно для Європейського Союзу? На мою думку, і в першу чергу це повинно бути корисно для роботи Вищого Конституційного Суду, для того, щоб дійсно аналізи і ті дослідження, по суті, юридичні законів, які вже стали, набули статусу закону, були в рамках закону без порушення Конституції – Основного Закону, і швидко й якісно приймались рішення.</p>
<p>Дякую.</p>
<p></p>
<p>ГОЛОВУЮЧИЙ. Дякую, Григорій Миколайович.</p>
<p>Шановні колеги, я попрошу народних депутатів зайняти свої місця, я буду ставити цей законопроект на голосування.</p>
<p>А хто від вас? Гончаренко Олексій Олексійович. Я перепрошую, просто ви ж тут були, треба ж було сказати зразу. Олексій Олексійович, будь ласка.</p>
<p>Одна хвилина – Гончаренко. Після цього, шановні друзі, переходимо до голосування. А далі я більше скажу... <i>(Шум у залі)</i> Яка репліка? Я запросив Олексія Олексійовича.</p>
<p>Стоп. Я приємну річ скажу, можна? Після цього законопроекту, після голосування наступний іде без обговорення, і останній, наскільки мені сказали, є домовленість теж проголосувати без обговорення і сьогоднішній день завершити. Немає заперечень?</p>
<p>Тому Олексій Олексійович Гончаренко, після цього будемо голосувати всі решта.</p>
<p></p>
<p>14:59:29</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Ви знаєте, шановні друзі, нарешті ми вирішили, що треба провести якийсь конкурс перед тим, як когось призначити. Тільки так цікаво, ми буквально минулої сесії тут призначали, минулого засідання ми тут призначали суддів Конституційного Суду, тоді ще конкурсний відбір не був потрібен. А коли вже призначили, то зрозуміли, треба все-таки на конкурс.</p>
<p>Ну, краще пізно ніж ніколи. Але я вам хочу нагадати, що ми подавали, наша фракція, ще рік тому законопроект, який передбачає конкурсний відбір. Але якось все це було не на часі, не на часі, не на часі, аж поки ви не обрали двох суддів Конституційного Суду від фракції "Слуга народу". Після того виявилося, що не потрібні ніякі політичні призначення. Це геніально. Ви молодці, рухаємося так далі. Ну, хоч, слава богу, хоч пізно, але краще пізно ніж ніколи, щось добре зробимо.</p>
<p>Дякую.</p>
<p></p>
<p>ГОЛОВУЮЧИЙ. Дякую. Це дуже важливо, про що ви говорите. Давайте більше, щоб законів типу як про Генерального прокурора, юридичну освіту, ця зала більше не знала. Дякую.</p>
<p>Шановні колеги, прошу підготуватися до голосування за цей важливий законопроект, який відкриває нам шлях до повноцінних перемовин щодо членства в Європейському Союзі.</p>
<p>Тому, шановні колеги, я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до деяких законодавчих актів України щодо удосконалення порядку відбору кандидатур на посаду судді Конституційного Суду України на конкурсних засадах (реєстраційний номер 7662).</p>
<p>Готові голосувати? Прошу народних депутатів голосувати.</p>
<p></p>
<p>15:01:36</p>
<p>За-281</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 7662. Я прошу, колеги, підтримати, щоб ми на наступне засідання могли його вже прийняти в цілому, тому прошу голосувати за скорочення строків.</p>
<p></p>
<p>15:02:06</p>
<p>За-232</p>
<p>Рішення прийнято. Дякую, шановні колеги.</p>
<p>Шановні колеги, ми домовилися, що два наступних законопроекти без обговорення і одразу голосуємо. Прошу зайняти місця.</p>
<p>Законопроект 7663. Я сталю пропозицію прийняти за основу проект Закону про внесення зміни до статті 129 Закону України "Про судоустрій і статус суддів" щодо уточнення повноважень з’їзду суддів України (реєстраційний номер 7663). Прошу народних депутатів голосувати.</p>
<p></p>
<p>15:02:48</p>
<p>За-282</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 7663. Прошу голосувати.</p>
<p></p>
<p>15:03:12</p>
<p>За-245</p>
<p>Шановні колеги, і завершальний законопроект, ну, залиштеся до кінця. Це законопроект 5749, теж без обговорення і голосуємо.</p>
<p>Я ставлю пропозицію прийняти за основу проект Закону про внесення змін до Кодексу України про адміністративні правопорушення щодо протидії порушенню прав у сфері праці (реєстраційний номер 5749). Прошу народних депутатів голосувати.</p>
<p></p>
<p>15:03:50</p>
<p>За-297</p>
<p>Шановні колеги, і остання пропозиція, скоротити наполовину строки подачі пропозицій і поправок для підготовки до другого читання щодо законопроекту 5749. Прошу народних депутатів голосувати.</p>
<p></p>
<p>15:04:16</p>
<p>За-254</p>
<p>Рішення прийнято.</p>
<p>Дякую, колеги, за цей прекрасний день. Розгляд питань порядку денного на сьогодні завершено. Дякую всім за плідну роботу.</p>
<p>Зараз я оголошую перерву у нашому пленарному засіданні. Про час його наступного продовження вам буде повідомлено. Прошу не поширювати інформацію щодо його початку.</p>
<p>Віримо в сили оборони України! Разом виженемо рашистів з рідної землі! І слава Україні!</p>
<p></p>
