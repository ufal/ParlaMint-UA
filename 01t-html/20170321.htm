Стенограма пленарного засідання
21 березня 2017
&nbsp;
<p align=center>ЗАСІДАННЯ ДЕВ'ЯТНАДЦЯТЕ</p>
<p align=center>Сесійний зал Верховної Ради України</p>
<p align=center>21 березня 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:00:25</p>
<p>ГОЛОВУЮЧИЙ. Доброго ранку, шановні колеги! Прошу заходити в зал і приготуватись до реєстрації. <br></p><p>Готові проводити реєстрацію? Всі зайняли робочі місця.</p><p>Отже, колеги, прошу народних депутатів зареєструватись.</p>
<p>&nbsp;</p>
<p>10:02:32</p>
<p>Зареєстровано 351 народний депутат. Ранкове пленарне засідання Верховної Ради України оголошую відкритим.</p>
<p>Сьогодні день народження народного депутата України Сергія Івановича Кіраля. Привітаємо нашого колегу з днем народження. <i>(Оплески)</i></p>
<p>Також, колеги, хочу повідомити, що вчора відбулись консультації між головами фракцій і з бюджетним комітетом, і було прийняте рішення, щоб питання Рахункової палати доопрацювати, оскільки на засіданні фракцій не дійшли спільної думки з приводу цього рішення. І тому дане рішення переноситься на доопрацювання, я окремо зберу голів фракцій для консультацій по цьому питанню.</p>
<p>І ми маємо сьогодні два важливих блоки – це блок питань паливно-енергетичного комплексу і блок питань транспорту. І тому я прошу всіх приготуватись до ефективної дієвої роботи.</p>
<p>А у нас у вівторок зранку згідно 25 статті Регламенту 30 хвилин для виступів уповноважених представників депутатських фракцій та груп з внесенням пропозицій, оголошенням заяв, повідомлень. І, колеги, я звертаюсь до усіх фракцій, колеги, я прошу… Є присутні всі представники фракцій? Я прошу, щоб усі представники фракцій, які мають бажання виступити, зараз провели запис на участь у виступах. Будь ласка, прошу провести запис.</p>
<p>Отже, до слова запрошується від фракції "Самопоміч" Олег Березюк. Будь ласка.</p>
<p>&nbsp;</p>
<p>10:04:58</p>
<p>БЕРЕЗЮК О.Р.</p>
<p>Вельмишановні пані і панове, вельмишановний пане Голово, буду говорити про деспотичну реальність. Протягом останніх трьох днів сталася неймовірна ситуація у нашій партії.</p>
<p>Запоріжжя. Голова обласного осередку, заступник голови облради: відкрита кримінальна справа, допити, тиск безпринципний і безпричинний.</p>
<p>Луцьк. Голова обласного осередку "Самопомочі", секретар міської ради: нелегітимно відсторонена від виконання обов'язків. Більше того, вчора ввечері суд відновив її повноваження у зв'язку з провадження судового засідання. Але і вчора ввечері так ж сама суддя подзвонила і сказала: "Рішення відмінено. Не можу жити під таким тиском".</p>
<p>Житомир. Вчора приїхав міський голова Житомира з Києва з наради. Викликає секретаря ради, голову обласного осередку житомирського від "Самопомочі" і каже: "На тобі листочок паперу, пиши сама заяву на звільнення, бо є наказ з Києва всіх з "Самопомочі" рвати".</p>
<p>Львів. Голова обласного осередку "Самопомочі", заступник голови обласної ради: моральні переслідування, збирання голосів, відсторонення від… планується від посади.</p>
<p>Львів. Лідер партії: Львів взяти в облогу, знущання.</p>
<p>Шановні слуги олігархів, ви часом ворога не переплутали? Ви відсторонюєте і боретеся з тими, хто говорить вам правду і допомагає зберегти стабільність і довіру до влади в цій країні? Чи ви так віддано служите олігархії і Російській Імперії, що забулися? Ви б'єте нас по щоці, ми підставимо вам другу тільки для того, щоб зберегти цю державу. І це є дуже серйозно.</p>
<p>Тому ми просимо владу. Зупиніться, бо горе вам буде. Не від нас. Ми –&nbsp; маленька, слаба політична партія, але ми відстоюємо інтереси людей і будемо завжди поруч з ними. Але джерело цієї влади в цій країні є народ, а не олігархічна кліка. Пам'ятайте про це. Владу штовхають на шлях попередньої влади Януковича, вона успішно прямує в це небуття. Зупиніться, бо горе вам буде.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>10:07:37</p>
<p>ГОЛОВУЮЧИЙ. Дякуємо.</p>
<p>Будь ласка, наступний виступ від "Опозиційного блоку" лідеру фракції Юрію Бойку.&nbsp; Будь ласка, пане Юрію.</p>
<p>&nbsp;</p>
<p>10:07:50</p>
<p>БОЙКО Ю.А.</p>
<p>Шановна пані голово! Шановні народні депутати!&nbsp; Минулого тижня ми стали свідками різкої зміни позиції керівництва країни&nbsp; по відношенню до блокади Донбасу. Протягом місяця влада&nbsp; таврувала ганьбою організаторів блокади, а в підсумку сама очолила цей процес, зробивши крок до відокремлення частини&nbsp; Донецької і Луганської областей&nbsp; і наших громадян, що там проживають. Це свідчення про слабкість влади і капітуляцію перед радикальними елементами, яке сталося на очах у всієї світової спільноти. Ми закликаємо владу скасувати рішення, яке шокувало наших співвітчизників на цих територіях&nbsp; і викликало подив у всіх наших європейських партнерів, членів нормандської групи.</p>
<p>Ми вимагаємо припинити ігнорування прав наших громадян. Минулого тижня парламент провалив розгляд законопроектів про підтримку&nbsp; майже 2 мільйонів переселенців з зони АТО. Ми вимагаємо на цьому тижні&nbsp; повернутись до розгляду цих питань і підтримати наших біженців, затвердивши ці&nbsp; законопроекти. Закликаємо парламент припинити спроби ділити громадян&nbsp; за мовним принципом, збільшуючи квоти на українських телеканалах, це тільки розділяє країну.</p>
<p>За підсумками минулого тижня не прийнято жодного рішення в економічній сфері, не зроблено жодного&nbsp; кроку для соціально-економічного захисту пенсіонерів. Не може нормально функціонувати держава, де 80 відсотків населення&nbsp; знаходиться за межею бідності. Тому пріоритетом для парламенту має стати перегляд бюджету з метою індексації пенсій до відповідного рівня інфляції. Гроші на це є, ми неодноразово показували джерела фінансування, які є в державі.&nbsp; Але як показує практика виступів з цієї трибуни, заклики до конструктивної роботи ні до чого не приводять. Єдиний шлях припинити страждання народу від бездіяльності цього парламенту – це призначити позачергові вибори Верховної Ради, але перед цим проголосувати зміни до бюджету та закони, які поліпшать життя пенсіонерів та малозабезпечених громадян. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка,&nbsp; від фракції "Батьківщина", Сергій Соболєв запрошується.</p>
<p>&nbsp;</p>
<p>10:10:43</p>
<p>СОБОЛЄВ С.В.</p>
<p>Шановна пані головуюча! Шановні колеги! Я думаю, що цей сесійний тиждень, якщо ми відкриємо порядок денний, це є яскраве свідчення того, як лобістські рішення є найважливішими, виявляється, для більшості цього парламенту.</p>
<p>Подивіться на цей порядок денний, і ви зрозумієте, що в минуле пішли питання, які були пов'язані з європейською інтеграцією, з безвізовим режимом, з боротьбою з корупцією. І, на перший погляд, зрозуміло, що порядок денний формується абсолютно з інших підходів і принципів. В рамках цього у нас, можливо, є на кінець-то можливість провести відверту розмову з тим, що сталося, коли Рада директорів Міжнародного валютного фонду, до речі, так і не оприлюднивши меморандум, так і не зрозуміло, на яких умовах, плануючи підписати цю угоду і надати черговий транш, скасувала рішення і відтермінувала на невизначений термін питання виділення траншу Україні. Я думаю у нас є відкрита можливість поговорити про те, що ж сталося. Особливо, коли відкриті джерела інформації, поступили попередні звіти Міжнародного валютного фонду з ключових питань, які стосуються реформаторських напрямків, так званих реформаторських напрямків українського уряду.</p>
<p>Цих питання два. Перше питання, це питання, яке пов'язане з виконанням меморандуму, який не бачив жоден з народних депутатів і який не обговорювався<a name=_GoBack></a> в цій сесійні залі. І я думаю, ключове питання це не є питання фактично посипати собі голову попелом і заявляти про якісь драконівські вимоги Міжнародного валютного фонду, бо ми є сторона&nbsp; цих переговорів, і тільки&nbsp; ми маємо можливість прийняти&nbsp; ці умови чи їх не прийняти.&nbsp;</p>
<p>Але друга частина цих звітів є набагато складніша. Фактично дві третини попередньої доповіді, яка&nbsp; поступила у відкриті джерела, присвячена боротьбі з&nbsp; корупцією. І тут виявились чотири ключові напрямки, два з яких ми розглядаємо сьогодні. Це фактичний провал аудитора, який буде&nbsp; інспектувати НАБУ, це питання зупинення&nbsp; боротьби з&nbsp; корупцією і це&nbsp; питання того, що&nbsp; відбувалося в останні тижні з вищими посадовцями, які спочатку&nbsp; то арештовувались, то відпускались під якісь незрозумілі умови.</p>
<p>Я думаю, все це заставляє нас змінити порядок денний і&nbsp; повернутися до тих питань, які так турбують наших громадян. На жаль, їх ми сьогодні поки що…</p>
<p>&nbsp;</p>
<p>ГОЛОВУЮЧИЙ. Дайте завершити, будь ласка, 15 секунд. Дякуємо, вклалися у ваш час, пане Сергію.</p>
<p>Від "Народного фронту" лідер фракції Максимум Бурбак. Будь ласка, пане Максиме.</p>
<p>&nbsp;</p>
<p>10:14:03</p>
<p>БУРБАК М.Ю.</p>
<p>Шановний головуючий, український народе! Успішність в країні безпосередньо пов'язане з дієздатністю і ефективністю інститутів державної влади. Парламент, уряд і&nbsp; Президент повинні спільно&nbsp; формувати порядок&nbsp; денний, спільно&nbsp; розвивати країну, і так само спільно і оперативно реагувати на виклики. Щоб&nbsp; не дати популістам та&nbsp; "кремлівським&nbsp; консервам"&nbsp; приводу&nbsp; для провокацій і зайвої метушні. Сьогодні найголовніше – це політична&nbsp; відповідальність і конструктивні рішення. Маємо пам'ятати, що втрата кожної хвилини, години чи дня є злочином проти держави. Тому "Народний фронт" пропонує конкретні кроки для розвитку&nbsp; країни та виходу з нинішньої кризи.</p>
<p>Перше. "Народний фронт" вважає, що&nbsp; Україна&nbsp; як член Радбезу ООН повинна ініціювати&nbsp; консультації у форматі&nbsp; Будапештського меморандуму. До&nbsp; переговорного процесу&nbsp; необхідно долучити США&nbsp; і Великобританію. Всім очевидно, що&nbsp; Росія не буде&nbsp; виконувати Мінські угоди. Коаліція провідних держав світу разом з Україною&nbsp; повинна змусити Кремль капітулювати.</p>
<p>Друге. Україні необхідній Закон про територіальну цілісність країни, а не заморожений конфлікт. "Народний фронт" готовий запропонувати законопроект про відновлення територіальної цілісності. При написанні законопроекту ми готові співпрацювати з іншими демократичними силами&nbsp; та громадськими організаціями.</p>
<p>Найголовніше, у цьому законі має бути не лише констатація факту тимчасової окупації територій, а й визначення послідовних кроків зі звільнення українських територій та повернення Луганська, Донецька і Криму Україні. І головне – повна підтримка залу.</p>
<p>Третє, питання приватизації державної власності. Арсеній Яценюк як голова уряду декілька разів вносив це питання у порядок денний, і парламент його не підтримав. Натомість на державних підприємствах і далі крадуть. Одеський припортовий завод, наприклад, при уряді Яценюка мав&nbsp; 250 мільйонів прибутку. Після витівок Саакашвілі – півтора мільярди збитків, зірваний план приватизації. І таких прикладів можна навести багато.</p>
<p>Четверте, пенсійна і медична реформа. Ми вітаємо рішення щодо підвищення соціальних стандартів. Знаємо, що уряд і Президент розробляють конкретні кроки щодо соціального забезпечення пенсіонерів і системні кроки з реформування системи охорони здоров'я. Очікуємо якнайшвидше рішення.</p>
<p>П'яте, суди. Парламент ухвалив конституційні зміни. Вважаємо, що у Верховному Суді України має антикорупційна палата, але для цього Верховний Суд треба сформувати. Процес розпочатий, але не завершений. Очікуємо формування нового Верховного Суду України і продовження судової реформи до найнижчої ланки – місцевих судів.</p>
<p>Ми проголосували зміни до Конституції, закони про судоустрій та Вищу раду правосуддя. Ми свою роботу зробили, тепер це компетенція Вищої ради правосуддя, Президента і уряду – завершити це й імплементувати.</p>
<p>Шосте, служба фінансових розслідувань. Як Прем'єр-міністр Арсеній Яценюк два рази вносив до Верховної Ради&nbsp; законопроект про службу фінансових розслідувань Тоді члени парламенту його не підтримали.</p>
<p>Ми пропонуємо створити службу фінансових розслідувань, забрати у&nbsp; СБУ, МВС, прокуратури, Податкової міліції відповідні функції і передати їх цивільній службі фінансових розслідувань.</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.</p>
<p>&nbsp;</p>
<p>БУРБАК М.Ю. Ми створили електронні кабінети для платників податків. Цю реформу час завершувати: призначити керівництво, ліквідувати районні податкові – вони не потрібні, це – рудимент. Є електронні сервіси, і сплата податків повинна відбуватися на основі документів, а не на основі особистого спілкування з бухгалтерами і тиску, на основі факту фінансового результату, а не на основі плану, який доводиться згори.</p>
<p>Сьоме: аудит НАБУ. Досить політизувати це питання. Закон передбачає наявність трьох членів аудиту НАБУ. Тому обидва кандидати зможуть там працювати.</p>
<p>Такий наш план. Якщо є інший, скажіть, ми розглянемо.</p>
<p>&nbsp;</p>
<p>ГОЛОВУЮЧИЙ. Дякуємо, шановний пане Максиме. Дуже дякуємо вам.</p>
<p>І наступний виступає від Радикальної партії Ляшка лідер фракції Олег Ляшко. Будь ласка.&nbsp;</p>
<p>&nbsp;</p>
<p>10:18:06</p>
<p>ЛЯШКО О.В.</p>
<p>Олег Ляшко, Радикальна партія. Шановні українці, я хочу вас повідомити, що 21 жовтня 2016 року 180 народний депутатів України зареєстрували проект Закону про внесення змін до статті 99 Конституції України щодо розширення і удосконалення конституційної функції Національного банку України для забезпечення економічного зростання України. Ми пропонуємо розширити обов'язки Національного банку України і покласти, крім проведення грошово-кредитної політики, спрямованої на стабільність курсу гривні, покласти додаткові обов'язки на Національний банк - це реалізація потенціалу довгострокового економічного зростання країни, забезпечення цінової і курсової стабільності грошової одиниці, помірного рівня довгострокових відсоткових ставок та сприяння максимальній зайнятості населення.</p>
<p>Українська економіка ніколи не буде конкурентоспроможною, а українські громадяни ніколи не будуть багатими, якщо у нас будуть по 30 процентів ставки кредиту в комерційному банку. Ми зразу програємо порівняно із закордонними виробниками. Наша продукція зразу стає неконкурентоспроможною. Ми ходимо до Міжнародного валютного фонду, позичаємо кредити, які треба повертати, замість того щоб змінити грошово-кредитну політику Національного банку – і дати дешеві і довгі кредити національним виробникам. Так, як у Польщі, так, як в будь-якій іншій країні світу, в Сполучених Штатах, в Британії, Японії: нульова ставка облікова національного банку. А у нас драконівська. Через це наша продукція неконкурентоспроможна.</p>
<p>Я звертаюся до голови парламенту з вимогою. Давайте сьогодні включимо до порядку денного&nbsp; розгляд змін до Конституції в частині розширення&nbsp; обов'язків Національного банку України, дамо доручення комітету невідкладно розглянути і спрямувати на розгляд Конституційного Суду. Ні один уряд, ні одна&nbsp; Верховна Рада нічого не зробить, якщо&nbsp; Національний банк не дасть дешеві кредити національним виробникам для того, щоб виробництво, промисловість, фермери і всі інші наші виробники, щоб вони мали дешеві кредити, щоб ми не побиралися по всьому світу за цими кредитами, а щоб ми самі заробляли, продаючи свою продукцію, створюючи робочі місця для українців, сплачуючи податки до Державного бюджету, підвищуючи зарплати.&nbsp; Єдиний найнадійніший спосіб подолати бідність – це радикальне підвищення доходів українців. Підвищення доходів українців можливо за однієї умови – коли буде національне виробництво працювати, а не бананова колонія, в яку сьогодні намагаються перетворити&nbsp; Україну. Прошу підтримати.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:21:19</p>
<p>ГОЛОВУЮЧИЙ. Дякую вам.</p>
<p>Хочу повідомити, що законопроект&nbsp; про зміни до Конституції має спеціальну процедуру і має бути&nbsp; розглянутий комітетом, і тому прошу комітет розглянути дане питання, щоб&nbsp; ми змогли&nbsp; його розглянути на сесії Верховної Ради України.</p>
<p>Від "Блоку Петра Порошенка" Немировський Андрій Валентинович.</p>
<p>&nbsp;</p>
<p>10:21:45</p>
<p>НЕМИРОВСЬКИЙ А.В.</p>
<p>Шановні колеги!&nbsp; Я не так часто виступаю з цієї поважної трибуни. Але хочу звернути вашу увагу, декілька разів я ставив питання на порядок денний. Пояснював, просив, звертав вашу увагу, але зараз я вимагаю&nbsp; поставити на голосування законопроект&nbsp; 5119-1. Цього вимагає ні совість, ні європейські норми, а наша свідомість. Всі, хто в серці ще зберіг людяність, зобов'язані проголосувати за гуманне ставлення до тварин.</p>
<p>По всіх обласних центрах саме зараз саме в цей час доки я&nbsp; з цієї трибуни вам пояснюю про людські принципи, проходять мирні мітинги зоозахисників, в яких сотні тисяч людей, готових&nbsp; відстоювати необхідність посилення покарання шкуродерам, готових відстоювати людяність, доводити, що нам небайдуже те, як ми будемо відноситися до наших братів менших. Не можна нехтувати громадською думкою і позицією народу.&nbsp; Нагадую, ми тут обрані саме для того для імплементації волі народу в норми законів.</p>
<p>Також в мене велике прохання до шановного головуючого. Аби уникнути маніпуляції, сьогодні вирішити питання і поставити на голосування питання стосовно аудитора НАБУ, тому що це питання є надважливим.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Колеги, буде сьогодні розділ для включення в порядок денний для прийняття рішення. І 5119 ми можемо поставити в перелік, чи буде підтримка загальна в залі законопроекту.</p>
<p>Від групи "Воля народу" Мельничук Сергій Петрович. Передає слово Володимиру Литвину.</p>
<p>Будь ласка, пане Володимир.</p>
<p>&nbsp;</p>
<p>10:23:31</p>
<p>ЛИТВИН В.М.</p>
<p>Шановний Голово, шановні колеги! Майже 100 років тому Михайло Грушевський пророче констатував: "Біда України в тому, що нею керують ті, кому вона не потрібна". Вдумайтесь, шановні колеги, Сталін не зміг упокорити українство. Гітлер не зміг досягнути своїх планів щодо України. Нинішні реформатори, засукавши рукава по саму шию, так попрацювали, що за три роки обвалили країну. Зрозуміло, при керівній і спрямовуючій ролі Міжнародного валютного фонду. А зараз нам розжовують які ж положення записані в черговому меморандумі з Міжнародним валютним фондом. Я вважаю, шановні колеги, що треба припинити слинити цю тему, а надати нам офіційну версію. І, я думаю, ми всі люди розумні, наш народ розумний, вони розберуться про що йдеться.</p>
<p>Учора на велелюдному зібранні, яке називається "Рада регіонів", звучали навіювання про те, що в Україні все росте і все піднімається. Зрозуміло, що стверджували росло б і піднімалося б більше, якби не Росія і не внутрішні вороги, в тому числі які присутні в цій сесійній залі і по суті справи складають уже більшість за коаліцію.</p>
<p>Разом з тим, жоден виступаючий не перехопився словом, а як же себе почуває від цих реформ простий, пересічний українець? Жодним словом не було сказано про те, що 90 відсотків людей цінами і тарифами поставили на коліна! Жодним словом не сказали про те, що Україна приречена на вимирання. Що відсутність доріг, а відповідно транспортного сполучення обертається тим, що люди склякають у віддалених селах, з якими немає абсолютно жодного зв'язку!</p>
<p>Я не говорю вже про всі інші проблеми. Проблема охорони здоров'я. Із здивуванням прочитав останню відповідь від Міністерства охорони здоров'я. Ліків немає, вдумайтесь, бо зараз відбуваються торги за фінансуванням 2016 року! У мене питання до тут присутньої коаліції. Чому ви "носите на руках" міністра чи виконуючу обов'язки міністра, охорони здоров'я міністра?! Що вона вам таке робить?! Що ви не знаєте, як її "облизати"?!</p>
<p>І останнє. В цьому житті, шановні колеги, ми зраджували і нас зраджували. Але такого не було, щоб раптом зрадили весь український народ! Цього не повинно бути! І я переконаний, що цього не буде, якщо ми станемо Верховною Радою. Дякую.</p>
<p>&nbsp;</p>
<p>ГОЛОВУЮЧИЙ. І заключний виступ від "Партії "Відродження", Бондар Віктор Васильович. Будь ласка.</p>
<p>&nbsp;</p>
<p>10:26:47</p>
<p>БОНДАР В.В.</p>
<p>Дякую. Шановний Андрію Володимировичу, шановні колеги! Дійсно, з прийняттям бюджету на 2017 рік була зроблена добра справа щодо підняття мінімальної заробітної плати. І особливо це торкнулось працівників всієї бюджетної сфери України. Це працівники шкіл, садиків, лікарень і так далі.</p>
<p>Але, на жаль, вийшла така ситуація, що підняттям мінімальної заробітної плати ми практично урівняли по багатьох напрямках заробітні плати технічного персоналу, який обслуговує ці державні заклади, тобто школи, садики, лікарні і так далі, і працівників висококваліфікованих, тобто лікарів, вчителів і так далі.</p>
<p>Наша партія розробила законопроект, внесла, і він зараз проходить через парламент, №6146, який вирівнює цю ситуацію, який допомагає людям, які роблять висококваліфіковану роботу, стати трошки вище в плані забезпечення заробітною платою. Наш законопроект встановлює мінімальні посадові оклади, тарифну сітку залежно від розміру заробітної плати. Це дасть можливість підняти заробітну плату для висококваліфікованих державних службовців, для висококваліфікованих лікарів, вчителів, представників інститутів і так далі. І це абсолютно логічний крок, який треба підтримати. Тому ми наполягаємо, щоб на цьому тижні цей законопроект пройшов через Верховну Раду і проголосований був і щоб вже з другого півріччя пішло це фінансування через державний бюджет.</p>
<p>Друге. За 3 останні роки уряд скасував чимало різних соціальних гарантій, пільг, особливу допомогу дітям, молодим сім'ям і так далі. Ми зареєстрували законопроект №6063, який відновлює державну підтримку молодим сім'ям, який знову запроваджує і повертає прогресивну систему державної допомоги при народженні дитини і видає кошти на утримання цих дітей до 3 років. Ми пропонуємо цим законопроектом, щоб при народженні першої дитини виплачувалось 50 прожиткових мінімумів, тобто 67 тисяч 750 гривень; при народженні другої дитини – 94 тисячі 850; при народженні третьої та наступних – 135 тисяч 500 гривень. Це реальна державна буде допомога молодим сім'ям і це буде стимулювати демографічне зростання в Україні.</p>
<p>Я думаю, що цей законопроект є надзвичайно актуальний. Давайте терміново його проведемо через парламент і з наступного півріччя вже почнемо фінансувати ці виплати. Законопроект також пропонує підтримку державну до 3 років і далі безкоштовне харчування в дитячих садках і школах для пільгових категорій дітей, а також інші соціальні підтримки, які необхідні сьогодні молодим сім'ям. Тому ми наполягаємо, щоб законопроект був терміново розглянутий у Верховній Раді і був передбачений у фінансуванні з другого півріччя 2017…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, колеги, всі голови фракцій і груп виступили, і ми можемо переходити до порядку денного.</p>
<p>Колеги, я хочу вам наголосити, на попередній сесійний тиждень, пленарний тиждень, була вимога про включення в порядок денний проекту&nbsp; Закону про внесення змін до Закону України "Про вищу освіту" щодо освітньо-кваліфікаційного рівня "молодший спеціаліст" (5240). Ми просто не встигли тоді вийти на це питання. Але по всіх консультаціях ми бачимо, що усі фракції його підтримують, закон нагальний і потребує негайного вирішення. І я дуже прошу, щоб ми його швидко і ефективно розглянули.</p>
<p>Зараз я поставлю на голосування пропозицію першу, щоб ми його розглянули за скороченою процедурою. І прошу усіх підтримати цю пропозицію, щоб ми змогли пройти повноцінно порядок денний.</p>
<p>Прошу зайняти робочі місця і приготуватись до голосування, колеги. Перше питання, яке я поставлю, це пропозицію і розгляд за скороченою процедурою. Будь ласка, займаємо робочі місця. І я ставлю на голосування пропозицію розглянути проект Закону про внесення змін до Закону України "Про вищу освіту" щодо освітньо-кваліфікаційного рівня "молодший спеціаліст" (5240) за скороченою процедурою. Прошу голосувати. Прошу підтримати. Голосуємо, колеги. Прошу підтримати.</p>
<p>&nbsp;</p>
<p>10:31:36</p>
<p>За-152</p>
<p>Рішення прийняте.</p>
<p>І я запрошую до доповіді першого заступника голови Комітету з питань науки і освіти Співаковського Олександра Володимировича. Будь ласка, пане Олександр.</p>
<p>&nbsp;</p>
<p>10:32:01</p>
<p>СПІВАКОВСЬКИЙ О.В.</p>
<p>Шановний Андрій Володимирович! Шановні колеги! Ми розглядаємо незвичний законопроект. Це фактично закон, який вирішує долю 217 тисяч студентів І-ІІ рівня акредитації, він вирішує&nbsp; долю 70 тисяч осіб, які забезпечують діяльність. А головне, ми повинні зрозуміти, що 5240&nbsp; вирішує проблему екосистеми взагалі і екосистеми освітньої&nbsp; України. Бо ми маємо той дуже потужний рівень освіти, який завжди ми називали спеціальною і середньою освітою і який якраз формує "сержантський склад" для інноваційної складової економіки. Чи маємо ми до цього претензії? Так, ми повинні&nbsp; вирішити, щоб ця система працювала ефективно. Але, ламаючи через коліно, як це зараз&nbsp; відбувається, ми фактично знищуємо цю ланку освіти.</p>
<p>Я хочу сказати, що вирішення цього питання&nbsp; не пройшло через законодавче поле, тому що Мін'юст не завізував цей наказ щодо умов прийому, і в результаті&nbsp; з 1 вересня&nbsp; технікуми і коледжі вже не зможуть приймати на навчання, вони не мають можливості проводити профорієнтаційну роботу. Сьогодні, проголосуючи за цей&nbsp; закон в цілому, ми дамо можливість&nbsp; фактично розпочати цю роботу і набрати&nbsp; дітей до технікумів і коледжів, що збереже баланс між профтехосвітою, технікумами, коледжами і вищими навчальними закладами.</p>
<p>Шановні колеги, Міністерство&nbsp; освіти і науки як профільне міністерство підтримує цей законопроект, є деякі зауваження Мінфіну. Але я хочу сказати, ми набираємо в середньому за рік 60 тисяч дітей, це не&nbsp; ті кошти, за яких ми повинні ламати цю систему. Тому прошу проголосувати за цей&nbsp; закон&nbsp; незалежно від ваших&nbsp; політичних поглядів.</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>СПІВАКОВСЬКИЙ О.В. Це доля 217 тисяч дітей і доля&nbsp; 80 тисяч людей, які забезпечують функціонування цієї системи. Дякую.</p>
<p>&nbsp;</p>
<p>ГОЛОВУЮЧИЙ. Прошу провести запис: два - за,&nbsp; два - проти.&nbsp;&nbsp;&nbsp;&nbsp;&nbsp;&nbsp;&nbsp;</p>
<p>"Народний фронт", Бондар Михайло Леонтійович.</p>
<p>&nbsp;</p>
<p>10:34:55</p>
<p>БОНДАР М.Л.</p>
<p>Бондар Михайло. Передайте, будь ласка,&nbsp; Кременю Тарасу.</p>
<p>&nbsp;</p>
<p>ГОЛОВУЮЧИЙ.&nbsp; Кремінь, будь ласка.</p>
<p>&nbsp;</p>
<p>10:35:01</p>
<p>КРЕМІНЬ Т.Д.</p>
<p>Шановні колеги, прошу підтримати цей законопроект і звернути обов'язково увагу ось на які компоненти. Фактично цим документом ми даємо старт вступній кампанії у закладах профтехосвіти України, тим самим допомагаємо нашим навчальним закладам, які орієнтовані на ринок праці, які орієнтовані на регіональне замовлення, забезпечити кваліфікованими кадрами наші підприємства, які працюватимуть на розвиток української економіки, які забезпечуватимуть наповнення бюджетів, які створюватимуть всі необхідні умови для балансу в нашому державному бюджеті.</p>
<p>По-друге, хотів би звернути увагу на те, що цей законопроект по суті може стати проміжною ланкою до моменту прийняття Закону про освіту, який вирішить системні питання, які закладуть підвалини для реформування освіти на найближчу перспективу.</p>
<p>І, по-третє, цим документом ми по суті даємо сигнал нашим керівникам профтехосвіти, нашим студентам надію на те, що найближчим часом у нас з'явиться закон і про професійну освіту, яким по суті ми завершимо цикл пакетів реформування системи освіти. Прошу підтримати цей документ, фракція "Народного фронту" голосує "за". Дякую.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Від Радикальної партії Галасюк Віктор Валерійович, будь ласка.</p>
<p>&nbsp;</p>
<p>10:36:28</p>
<p>ГАЛАСЮК В.В.</p>
<p>Шановний Андрій Володимирович! Шановні колеги! Фракція Радикальної партії підтримує цей законопроект як всі законопроекти, які спрямовані на розвиток української освіти, української науки.</p>
<p>Сьогодні нам треба приділити особливу увагу розвитку української професійно-технічної освіти. Абсолютно правильно сказав пан Співаковський, що сьогодні, якщо ми втратимо цю ланку освіти, це означає, що завтра ми втратимо українську молодь, бо безробіття сьогодні вже 25 відсотків сягає серед молоді. Післязавтра ми втратимо українську промисловість і економіку, наступним кроком буде втрата українського суверенітету. Цього сценарію за жодних умов не можна припустити. Ми маємо сьогодні зробити все, щоб побудувати таку систему освіти, яка спрямована на розвиток української економіки, щоб&nbsp; ми готували ті робітничі професії на яких тримається будь-яка сучасна економіка світу. Не можна нехтувати&nbsp; промисловістю, не можна&nbsp; нехтувати робочими&nbsp; місцями. Більше того, сьогодні&nbsp; потрібно посилювати соціальний захист і робити спеціальні умови для&nbsp; вступу дітей сільської місцевості, внутрішньо переміщених осіб. Сьогодні треба&nbsp; включати всі важелі впливу&nbsp;&nbsp; для того, щоб гарантувати їх права. Бо це є питання не тільки освіти і науки, це є питання спроможності України як самостійної країни, це питання нашого майбутнього.</p>
<p>Якщо сьогодні ми втратимо професійно-технічну освіту, то ми згодом втратимо суверенну демократію в Україні, бо будемо залежати тільки&nbsp; від&nbsp; траншів&nbsp; Міжнародного валютного фонду. А&nbsp; треба, щоб ми&nbsp; залежали від того, які податки сплачує наша промисловість і економіка,&nbsp; для того вона має розвиватись. Тому всі першочергові заходи, спрямовані на розвиток професійно-технічної освіти і інших ланок нашої освіти, ми маємо сьогодні&nbsp; підтримувати і розвивати. І, безумовно, це&nbsp; має бути гарантоване державне фінансування&nbsp;&nbsp; українських ПТУ. Фракція Радикальної партії&nbsp; підтримує.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Яценко Антон Володимирович, "Партія "Відродження".</p>
<p>&nbsp;</p>
<p>10:38:36</p>
<p>ЯЦЕНКО А.В.</p>
<p>Шановні колеги, я думаю, що в цьому залі не знайдеться людини, хто не буде голосувати за цей закон. Оскільки він, дійсно, дає можливість&nbsp; розвитку професійно-технічної освіти.</p>
<p>Хочу сказати, що в місті Умань у мене на окрузі два таких&nbsp; професійно-технічних заклади, і, дійсно, треба їх&nbsp; підтримувати. Оскільки, якщо вони закриються, то сьогодні ми будемо мати безробіття, падіння виробництва, які ми і так маємо, на жаль.</p>
<p>І тому, звичайно, ми&nbsp; маємо це&nbsp; стимулювати. Тому я прошу&nbsp; всіх у залі підтримати цей закон. Дякую за увагу.</p>
<p>&nbsp;</p>
<p>ГОЛОВУЮЧИЙ. Від "Волі народу", Мельничук Сергій&nbsp; Петрович, будь ласка.</p>
<p>&nbsp;</p>
<p>10:39:18</p>
<p>МЕЛЬНИЧУК С.П.</p>
<p>Прошу передати&nbsp; Сергію Лабазюку.</p>
<p>&nbsp;</p>
<p>10:39:25</p>
<p>ЛАБАЗЮК С.П.</p>
<p>Шановний&nbsp; головуючий! Шановні колеги! Зараз розглядається надзвичайно важливий&nbsp; законопроект, яким потрібно дати можливість середній освіті для профтехучилищ, вищих закладів І-ІІ рівня акредитації здійснювати прийом на здобуття навчального процесу.</p>
<p>Яка ситуація сьогодні? Після прийняття у 2014 році Закону "Про вищу освіту" статус коледжів та технікумів вже два&nbsp; роки залишається у підвішеному стані. Таким чином, до вступу до вищих навчальних закладів І-ІІ рівня акредитації у 2017 році на освітньо-кваліфікаційний рівень молодшого спеціаліста на сьогодні законодавством заблоковано. Переконаний, що зрив прийому осіб на навчання у вищих навчальних закладах І-ІІ рівня акредитації училищ, технікумів, коледжів у поточному та наступних роках може спричинити великий соціальний вибух.</p>
<p>До мене звернулися Хмельницький політехнічний коледж та рада директорів вищих навчальних закладів І та ІІ рівня. Вони прохають нас звернути на дане питання увагу. Слід відмітити, що кваліфікації, які отримують&nbsp; випускники, мають досить високий рівень. Сьогодні на ринку праці є великий&nbsp; запит даних професій. Ми з вами не можемо допустити, щоби дане питання було провалене.</p>
<p>Закликаю колег підтримати даний законопроект. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Від "Батьківщини" Сергій Євтушок, 2 хвилини, включіть.</p>
<p>&nbsp;</p>
<p>10:41:07</p>
<p>ЄВТУШОК С.М.</p>
<p>Сергій Євтушок, фракція "Батьківщина". Шановні колеги, дійсно, попереднім скликанням було прийнято Закон "Про вищу освіту" і було передбачено певний перехідний період щодо того, як будуть працювати заклади середньої ланки освіти – це технікуми і коледжі. На сьогоднішній день припинилось прийняття дітей уже в 2016 році.</p>
<p>Тому я хочу сказати, що фракція "Батьківщина" не тільки говорить про те, що ми будемо підтримувати даний законопроект, а й просимо весь парламент, всіх наших колег підтримати, оскільки до нас і до вас, я, у тому числі, впевнений, звертаються трудові колективи, студентство, звертаються люди з розумінням, що потрібно все ж таки створити перехідний період, дати можливість приймати у ці навчальні заклади дітей, які – от Співаковський, голова комітету, чітко навів статистику – навчаються у цих закладах. Це десятки тисяч наших діточок. І десятки тисяч також здійснюють, регулюють цей навчальний процес.</p>
<p>Я хочу сказати, що неприйняття даного законопроекту призведе до того, що виникне соціальний сплеск, соціальний бунт, можливо, оскільки 70-80 відсотків дітей, які випускаються з даних закладів освіти, залишаються в селах працювати, йдуть, оскільки отримують робітничі професії, які потім дають їм можливість працювати в себе на батьківщині.</p>
<p>Понад 700 закладів сьогодні в підвішеному стані. В міністерстві створена робоча група, яка чітко має напрацювати всі положення. Можливо, це має бути галузевий підхід – це теж одна із версій. І ця робоча група має чітко визначити, що робити з таким статусом, як до прикладу, молодший бакалавр, який сьогодні є насправді, але не супроводжується навчальним процесом.</p>
<p>Тому "Батьківщина" закликає всіх проголосувати і буде підтримувати даний законопроект.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Блоку Петра Порошенка" Соловей. Будь ласка, Юрій Соловей.</p>
<p>&nbsp;</p>
<p>10:43:25</p>
<p>СОЛОВЕЙ Ю.І.</p>
<p>Юрій Соловей, 89 виборчий округ, Гуцульщина і Покуття.</p>
<p>Шановні колеги, я неодноразово з цієї трибуни виступав і продовжуватиму виступати про те, що освіта повинна бути базовою галуззю, куди повинні спрямовуватись державні інвестиції. Бо ми чітко бачимо, що сьогодні ті країни демонструють свій успішний розвиток, які вкладають в інтелект, і ті країни, які мають можливість залучити кращі мізки з цілого світу.</p>
<p>Я вам з цієї високої трибуни хочу назвати декілька цифр, для того щоб і народні депутати, і громадяни України розуміли про стан речей в глобальній освіті. Для прикладу, річний бюджет Гарвардського університету складає 32 мільярди доларів. Це на 10 мільярдів більше, ніж весь бюджет України. Середній бюджет пересічного канадського університету складає 2 з половиною – 3 мільярди доларів, що більше за всі видатки України на галузь освіти.</p>
<p>Саме тому я неодноразово звертаюсь про те, що освіта в нашій державі, починаючи з шкільної, закінчуючи вищою освітою, повинна бути у фокусі державних інвестицій. Ті країни, які отримують хороший інтелект, ті країни, які мають&nbsp; можливість підготувати&nbsp; хороших фахівців, мають хороший шанс для свого розвитку.</p>
<p>Якщо ж ми говоримо про технікуми і коледжі, то я думаю, що кожен з нас, хто вчився в університеті, мав можливість порівняти, наскільки великою є різниця, коли приходять&nbsp; підготовлені діти з коледжу чи з технікуму, і коли приходять діти просто з шкільної лавки.</p>
<p>І саме тому ця ланки в освіті України є однією з&nbsp; найбільш професійних і базових, і наше завдання – не просто не допустити її знищення, а наше завдання як народних депутатів – зробити все, щоб&nbsp; саме ця ланка освіти була збережена, щоб інвестиції…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; 30 секунд.</p>
<p>&nbsp;</p>
<p>СОЛОВЕЙ Ю.І. …щоби інвестиції держави в цю ланку освіти не зменшувалися, а збільшувалися. Закликаю підтримати всіх народних депутатів не тільки&nbsp; за основу, але й в цілому цей надзвичайно важливий&nbsp; законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; Матвієнков.</p>
<p>&nbsp;</p>
<p>10:45:55</p>
<p>МАТВІЄНКОВ С.А.</p>
<p>Матвиенков, 57 округ, Мариуполь, "Оппозиционный блок".</p>
<p>Мы поддержим этот законопроект, поскольку он является окончательным звеном в системе реформирования образования, хотя эта реформа абсолютно не дает ясности. И самое главное, что и данный законопроект, он не вносит четкого понимания того, а как же будут работать у нас ПТУ, какую роль они будут занимать в системе подготовки кадров.</p>
<p>Вы знаете, вот особенно после принятия Закона по финансированию профессионально-технических училищ, когда мы практически переложили эту&nbsp; проблему на местные органы власти, мы ясности в этом вопросе не добавили. Мы сегодня теряем специалистов среднего звена. Мы теряем специалистов, которые раньше… ну будем говорить так, на которых держалось практически народное хозяйство. А сегодня, когда мы говорим, вот теоретически рассуждаем в отношение того, что необходимо&nbsp; готовить, да, это нужно, да есть в этом необходимость, но мы должны понимать&nbsp; одну вещь: без четкой перспективы развития экономики страны в целом, без перспективы развития государства мы не можем сегодня говорить о правильности или неправильности построения системы подготовки кадров. У нас… после того,&nbsp; когда вы говорите&nbsp; вот о том, с трибуны, сейчас заявляют о том, что мы закончили систему реформирования подготовки кадров, да у нас остается уйма незавершенных, неотвеченных вопросов как с начальным образованием, как со средним образованием, так и с высшим образованием. Эти проблемы как висели, так и будут висеть, к сожалению, до тех пор, пока мы не будем понимать стратегия развития экономики государства в целом, какой базис мы под это должны подвести.</p>
<p>Поэтому, еще раз подчеркиваю, для того, чтобы не сдерживать процесс, мы проголосуем за этот законопроект в первом чтении. Но, я думаю, что именно, нужно уже давно садиться и думать, а каким же образом нам выстраивать платформу подготовки специалистов кадров для нашего народного хозяйства. Спасибо.</p>
<p>&nbsp;</p>
<p>ГОЛОВУЮЧИЙ.&nbsp; Колеги, обговорення завершене. Я прошу запросити народних депутатів в зал. Ми переходимо до прийняття рішення. Прошу і секретаріат Верховної Ради запросити депутатів, і голів фракцій прошу запросити депутатів в зал.</p>
<p>Поки депутати заходять, ще одна хвилина, Кривенко. Будь ласка, включіть мікрофон.</p>
<p>І прошу заходити в зал приготуватись до голосування.</p>
<p>Будь ласка, Кривенко.</p>
<p>&nbsp;</p>
<p>10:48:05</p>
<p>КРИВЕНКО В.М.</p>
<p>Шановний головуючий! Віктор Кривенко, "Народний Рух України".</p>
<p>Перш за все стосовно цього закону. До мене звернулося багато коледжів з рідного Кам'янського, і економічний, і технологічний, індустріальний, і багато-багато керівників, і прошу всіх підтримати.</p>
<p>Паралельно, користуючись нагодою, хочу звернутися до міністра внутрішніх справ, до Генерального прокурора взяти на особистий контроль. На Івано-Франківщині в Рогатинському районі селище Стратів було замордовано жінку, яка є дружиною нашого члена "Народного Руху", голови селищної ради від "Народного Руху", яку катували, вимагаючи 10 тисяч гривень, тому що вони продали корову. Цей злочин стався 15 березня цього року. В цей день їй мало виповнитися 58 років. Так само катували і голову селищної ради. І прохання величезне взяти на особистий контроль ці два злочини, щоби вбивця Дідух Надії, щоб вони були покарані. Я щойно говорив з обласним прокурором, він казав, що справа на особистому контролі…</p>
<p>&nbsp;</p>
<p>ГОЛОВУЮЧИЙ.&nbsp; Прошу виступати по темі законопроекту.</p>
<p>Ні, зараз ми вже переходимо до прийняття рішення, колеги. Я прошу зайняти робочі місця. Колеги! Я прошу зайняти робочі місця, приготуватись до голосування.</p>
<p>І я ставлю на голосування проект Закону про внесення змін до Закону України "Про вищу освіту" щодо освітньо-кваліфікаційного рівня "молодший спеціаліст" (№5240). Спочатку ставлю пропозицію комітету за основу і в цілому. Прошу проголосувати. Прошу підтримати, колеги! Підтримаймо освіту, підтримаймо наших колег. Голосуємо 5240 за основу і в цілому. Прошу проголосувати. Голосуємо.</p>
<p>&nbsp;</p>
<p>10:50:27</p>
<p>За-286</p>
<p>Закон прийнятий. Я сказав, будьте уважні просто під час розгляду.</p>
<p>Переходимо до наступного питання порядку денного. Про визначення представника Верховної Ради України до складу комісії зовнішнього контролю з проведення незалежної оцінки (аудиту) ефективності діяльності Національного антикорупційного бюро.</p>
<p>Хочу вам нагадати, що відповідно до частини шостої статті 26 Закону України щороку проводиться незалежна оцінка (аудит) ефективної діяльності Національного антикорупційного бюро України, його операційної та інституційної діяльності.</p>
<p>На Комітеті Верховної Ради з запобігань і протидії корупції на своєму засіданні розглядали кандидатури двох претендентів на цю посаду: Роберта Сторча та Найджела Брауна. Та рекомендували Верховній Раді визначитись щодо підтримки кандидатів на цю посаду шляхом голосування.</p>
<p>Шановні колеги! Є пропозиція, щоб по даному питанню була процедура, щоб всі фракції змогли виступити і сказати свою позицію. Отже, рекомендується виступ від комітету, Артюшенко Ігор Андрійович. А потім виступи від усіх фракцій. Нема заперечень? Немає заперечень.</p>
<p>Потім. Мені подали, член Комітету з питань запобігання і протидії корупції Артюшенко Ігор Андрійович. <i>(Шум у залі) </i>Потім –&nbsp; виступи всіх фракцій, потім – рейтингове голосування. <i>(Шум у залі) </i>Я ще раз говорю, Артюшенко Ігор Андрійович визначений комітетом.</p>
<p>Отже, колеги, переходимо до розгляду даного питання. <i>(Шум у залі) </i>І я надаю слово для доповіді члену Комітету з питань запобігання і протидії корупції Артюшенку Ігорю Андрійовичу. Будь ласка.</p>
<p>Артюшенко, доповідь. Готові доповідати? Включіть мікрофон Артюшенко Ігор, Артюшенко Ігор Андрійович. <i>(Шум у залі)</i></p>
<p>&nbsp;Я прошу включити мікрофон Артюшенкові для доповіді.</p>
<p>&nbsp;</p>
<p>10:53:26</p>
<p>АРТЮШЕНКО І.А.</p>
<p>Комітет у запобіганні і протидії корупції на своєму засіданні 16 березня 17-го року з врахуванням результатів рейтингового голосування, яке відбулося в парламенті у цій залі 23 лютого, та за дорученням Голови Верховної Ради Андрія Парубія повторно розглянув питання щодо призначення кандидатури від… <i>(Шум у залі) </i>…комісії зовнішнього контролю з проведення незалежної оцінки, тобто аудиту, Національного антикорупційного бюро.</p>
<p>На засідання комітету було розглянуто дві кандидатури, тобто ті самі, які до цього виносились у зал, це кандидатура Найджела Брауна і Роберта Сторча. Як ми пам'ятаємо, кандидатура Роберта Сторча у цьому залі набрала 76 голосів під час рейтингового голосування. Натомість кандидатура Найджела Брауна набрала 205 голосів, але рішення не було прийнято. А тому наш комітет 16 березня знову зібрався і розглянув це питання. По результатах обговорення було прийнято рішення дуже компромісне, я вважаю, дипломатичне і правильне. Це знову ж таки винести на розгляд Верховної Ради України дві кандидатури і поставити на рейтингове голосування для того, щоб зал, тобто народні депутати, визначились, на думку народних депутатів яка кандидатура є більш достойною для проведення незалежної оцінки діяльності Національного антикорупційного бюро. Дякую.</p>
<p>Прошу далі висловлюватися від всіх фракцій, і, я вважаю, це найдемократичніша процедура, тому що дві кандидатури у нас, і нехай кожен сам визначається. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, щоб припинити спекуляції, хочу вас повідомити, зараз мені принесуть рішення комітету, я дам рішення комітету. Я провів по даному питанню юридичну повну довідку. Є рішення комітету, воно подане згідно порядку. <i>(Шум у залі) </i>Зараз вам подам. І тільки згідно рішення комітету воно розглядається. Я прошу голів фракцій…</p>
<p>Я прошу голів фракцій провести записи від фракцій в обговоренні даного питання. Прошу провести запис від фракцій.</p>
<p>Будь ласка, Дубіль Валерій Олександрович.</p>
<p>&nbsp;</p>
<p>10:56:09</p>
<p>ДУБІЛЬ В.О.</p>
<p>Івану Крульку.</p>
<p>&nbsp;</p>
<p>ГОЛОВУЮЧИЙ. Дубіль передає Іванові Крульку. Будь ласка.</p>
<p>&nbsp;</p>
<p>10:56:21</p>
<p>КРУЛЬКО І.І.</p>
<p>Іван Крулько, фракція "Батьківщина".</p>
<p>Шановні українці, це не рядове питання, яке зараз розглядається в парламенті, я саме звертаюся сьогодні до українського народу. Мова йде про те, що парламент має визначити аудитора, який буде перевіряти діяльність Національного антикорупційного бюро, який саме цей склад парламенту визначив.</p>
<p>Я хочу нагадати, що Національне антикорупційне бюро будуть інспектувати три аудитори, яких призначають по одному: Президент, Кабінет Міністрів і Верховна Рада України. І навіть зараз Адміністрація Президента не дає можливість,&nbsp; щоби парламент призначив&nbsp; хоч одного&nbsp; незалежного&nbsp; аудитора.</p>
<p>Кого визначив профільний комітет? Профільний комітет визначив на головного аудитора пана Сторча. Це особа, яка займає позицію заступника генерального інспектора Департаменту юстиції Сполучених Штатів Америки. Особа, яка є професійним аудитором і здійснювала&nbsp; аудити, зокрема таких установ як ФБР в Сполучених Штатах. Якого, до речі, команда нового Президента Трампа переподала на нову посаду уже своєю адміністрацією. Він одинаково незалежно здійснює роботу&nbsp; як для демократичної адміністрації, так і для республіканської. Але цей&nbsp;&nbsp; кандидат не підходить для Адміністрації&nbsp; Президента. Чому? Тому що&nbsp;&nbsp; він здатен буде незалежний здійснити аудит.&nbsp;</p>
<p>В мене виникає цілком зрозуміле питання: для чого&nbsp; у черговий раз ганьбитися, вносячи кандидатуру, яка виникла… такий скандал викликала&nbsp; у цій сесійній залі. Кандидат Браун, який не зміг відповісти на питання: хто його&nbsp; запросив, хто його пропонує, який він має досвід роботи і чим він, власне,&nbsp; на цій посаді буде займатися.</p>
<p>Тому,&nbsp; безумовно, що&nbsp; це не є питання рядове, це&nbsp; є питання, яке стосується честі Верховної Ради України. І фракція&nbsp; "Батьківщина" буде підтримувати&nbsp; кандидатуру Сторча на посаду аудитора Національного антикорупційного бюро. І я закликаю притомних депутатів припинити нижче плінтуса опускати Верховну Раду&nbsp; України. Давайте, дійсно, приймемо державницьке&nbsp;&nbsp; рішення і визначимо хоча б бодай одного незалежного аудитора для цієї установи. Дякую.</p>
<p>&nbsp;</p>
<p>ГОЛОВУЮЧИЙ. Я перед тим як надати слово хочу нагадати, що були висунуті дві кандидатури, і це і є принцип демократії, коли Верховна Рада самостійно буде визначатись, яким чином голосувати і діяти.&nbsp;</p>
<p>Будь ласка, від "Самопомочі" Семенуха передає слово Єгору Соболєву.&nbsp; Будь ласка,&nbsp; 3 хвилини.</p>
<p>&nbsp;</p>
<p>10:59:01</p>
<p>СОБОЛЄВ Є.В.</p>
<p>Шановні колеги! Я хочу, щоби кожен з вас, кожен з нас розумів,&nbsp; що за цим рішенням&nbsp; зараз слідкує дуже-дуже багато громадян. До парламенту вже їде Автомайдан, до&nbsp; парламенту вже збираються люди, які занепокоєні&nbsp; спробою поставити під загрозу незалежність Антикорупційного бюро.</p>
<p>Вас втягують в оборудку, ви прекрасно розумієте, що не було рішення комітету. Навіть та невеличка група людей, які зібралися і підписали рішення, вони попросили його доповідати, Юрія Савчука, представника "Народного фронту", який сьогодні не є в парламенті, за що всі ми йому дуже вдячні. Бо інколи, коли на людину тиснуть, краще не прийти і не взяти участь в гріхопадінні.</p>
<p>Шановні народні депутати, в кар'єрі кожного з вас це голосування буде відмічено людьми і залишиться назавжди. Ми з вами, насправді, ми з вами в цьому парламенті створили законодавство для Антикорупційного бюро для його незалежності. Ми з вами делегували людей, які вибрали Артема Ситника. Ми з вами дали санкцію на притягнення до кримінальної відповідальності першого народного депутата, чиї злочини були розслідуванні Антикорупційним бюро, йдеться про Олександра Онищенка. І сьогодні справа Олександра Онищенка розвалює кругову поруку клептократії. Це заслуга цього парламенту, це заслуга кожного, хто голосував за ці рішення. Не давайте завести себе в політичну могилу!</p>
<p>Є кілька людей в цій країні, які бояться, що вони будуть наступними, до кого прийде спецназ НАБУ, наступними за Романом Насіровим. Але ви до чого? Для чого вам&nbsp; брати в цьому участь? Давайте подивимося на ситуацію з іншого боку. Йдеться зараз не про Роберта Сторча, не про Найджела Брауна. Якщо це викликає таке шахрайство, таке маніпулювання процедурами, давайте почнемо діяти по-нормальному, як ми не раз тут діяли.</p>
<p>Я готовий знову збирати наш Комітет парламентський з протидії корупції для того, щоб з самого початку обговорити і винести рекомендацію для Верховної Ради. У мене прохання до всіх політичних сил зустрітися з кандидатами, які будуть на посаду аудитора Антикорупційного бюро. Але не руйнуйте її незалежність. Цього, по-перше, не вдасться, це викличе виключно обурення людей. Не беріть&nbsp; цей гріх на душу, "Самопоміч"&nbsp; про це вас просить.</p>
<p>&nbsp;</p>
<p>ГОЛОВУЮЧИЙ. Від "Блоку Петра Порошенка" Курячий Максим Павлович.</p>
<p>&nbsp;</p>
<p>11:02:08</p>
<p>КУРЯЧИЙ М.П.</p>
<p>Я прошу передати слово Івану Мельничуку.</p>
<p>&nbsp;</p>
<p>11:02:15</p>
<p>МЕЛЬНИЧУК І.І.</p>
<p>Шановні колеги! Шановний&nbsp; народ України! Перш за все хочеться&nbsp; нагадати&nbsp; і&nbsp; попередньому виступаючому, і тим, хто&nbsp;&nbsp; зараз&nbsp; стоїть біля трибуни, що Комітет по протидії корупції не являється вашою приватною структурою, зовсім навіть не являється і ніколи не являвся.&nbsp; У те, що ви зараз збираєтесь його перетворити, зомбуючи населення&nbsp; і говорячи про те, що&nbsp; там є меншість, яка завжди протидіє вам. Ні в якому разі, там є&nbsp; більшість, яка виголошує свої думки&nbsp;&nbsp; і просить, і&nbsp; заставляє вас&nbsp; них враховувати, ці&nbsp; думки.</p>
<p>Тому я вам хочу сказати, шановні депутати, рішення було прийнято одностайно членами Комітету по протидії корупції, які були на засіданні, і це&nbsp; була більшість, винести дві кандидатури в зал на вимогу прискорити обрання незалежного кандидата до&nbsp; аудиту НАБУ на&nbsp; вимогу Голови&nbsp; Верховної Ради.</p>
<p>І тому від…&nbsp; ще до цього… від "Блоку Петра&nbsp; Порошенка", від наших побратимів&nbsp; з "Народного фронту" і всіх інших притомних депутатів Верховної Ради, які хочуть на кінець-то щоб&nbsp; була справедливість, була внесена кандидатура Найджела Брауна. Ми все зробили для того, щоб зняти штучний&nbsp; розбрат у суспільстві&nbsp; і зняти штучний&nbsp; розбрат у парламенті.&nbsp; І тому ми внесли дві кандидатури, хоча, нагадую, що дві фракції і інші народні&nbsp; депутати висунули кандидатуру і&nbsp; підтримують іменно Найджела Брауна.</p>
<p>Я вам хочу сказати і ще раз закликати, перестаньте паплюжити всіх і вся, хто не хочуть виконувати вашу&nbsp; волю. Перестаньте паплюжити всіх і вся, хто має&nbsp; іншу думку. Ще раз нагадую, саме Президент створив Антикорупційне бюро, саме Президент разом з нами підписав&nbsp; цей закон і дав незалежний&nbsp; орган в Україну. Але&nbsp; ми&nbsp; зараз обираємо людину, яка мусить придивитися, подивитися, чи все&nbsp; там правильно відбувається. Якщо все правильно,&nbsp; за що вам боятися, чого такий галас на всю країну піднятий? Давайте оберемо дійсно достойну людину, давайте за нього&nbsp; проголосуємо.</p>
<p>Ще раз закликаю: перестаньте паплюжити себе у тому числі, тому що ніхто, крім вас, більше не поливає брудом одного з кандидатів. По другому кандидату ми це не робили і не робимо ніколи, і не витягуємо йому бліки з голови, хоча при потребі ми це можемо робити, але такої потреби немає. Тому ми ведемо себе більш демократично і більш толерантно, чим ви. Прошу вас про це пам'ятати.</p>
<p>Тому прошу парламент підтримати кандидатуру… Ну, перш за все, ми просимо підтримати Найджела Брауна.</p>
<p>По-друге, будь ласка, голосуйте так, як кожному велить його серце. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ.&nbsp; Будь ласка, від "Народного фронту" Бурбак Максим Юрійович.</p>
<p>&nbsp;</p>
<p>11:05:25</p>
<p>БУРБАК М.Ю.</p>
<p>Шановні колеги, під час сьогоднішнього виступу я одразу ж наголосив, що ми вважаємо, що треба і зал має право визначатися, кого підтримувати. І ми не будемо вестися на політиканів, які нав'язують одну кандидатуру, яка їм сподобалась.</p>
<p>Я хочу нагадати, що НАБУ було створено в цій сесійній залі, цим складом парламенту для того, щоб воно боролося з корупцією у вищих ешелонах влади. І це було подання Прем'єр-міністра Арсенія Яценюка, і ми&nbsp; повинні нарешті зробити так, щоб воно почало працювати ефективно.</p>
<p>Так, зараз трохи неефективно, так, є питання щодо вибіркового переслідування, але врешті-решт ми всі тут зацікавлені, щоб аудит розпочався і щоб він відбувся прозоро, публічно і максимально відкрито. Тому для того, щоб цей орган працював відповідно до його завдань, ми повинні витримати всі процедури при його обранні.</p>
<p>Тому я підтримую рішення комітету, коли було запропоновано на вибір залу, повторюю, на вибір залу дві кандидатури. Не може бути диктат однієї політичної сили, яка перебирає на себе все в цій країні, а потім ховається в сміття – отак би я сказав. Давайте, виносимо дві кандидатури, і весь зал має право вибирати, не ви. Розумієте, у мене було декілька бесід з нашими депутатами, членами цього комітету. Перестаньте людей шантажувати та лякати! Нас вже лякали!</p>
<p>Тому, шановний головуючий, прошу вас винести на розгляд дві кандидатури – і дати можливість більшості в цьому залі висловити своє побажання щодо того, хто буде в НАБУ, в аудиті НАБУ.</p>
<p>І слідуюче. Там є три кандидатури: від Верховної Ради, від Президента, від уряду. Тому вважаю, що ми сьогодні визначимося з кандидатурою від парламенту, і давайте цей процес продовжувати далі, створення цього органу.</p>
<p>Друге. Пан Президент має подати свою кандидатуру. І думаю, що ці два кандидати вони мають бездоганну репутацію. Давайте обираємо кандидатуру від Верховної Ради, а потім Президент буде робити вибір. Дякую.</p>
<p>&nbsp;</p>
<p>ГОЛОВУЮЧИЙ. Від Радикальної партії Ляшко Олег Валерійович.</p>
<p>&nbsp;</p>
<p>11:07:55</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Шановні українці, я хочу повідомити вам позицію фракції Радикальної партії про те, що зараз відбувається в залі, чому такі ламаються списи навколо кандидатури аудитора діяльності Національного антикорупційного бюро. Тому що відповідно до Закону про НАБУ лише негативний висновок НАБУ аудиторів може бути підставою для звільнення директора НАБУ. І саме тому влада сьогодні намагається протягнути потрібного їм аудитора, для того щоб прийняти потрібний висновок – і потім отримати підставу для звільнення директора НАБУ.</p>
<p>Фракція Радикальної партії в цих іграх участі не бере і брати не буде з наступних причин. Перше: ми не бачили ні одного, ні другого кандидата. Вони не були на фракції, вони не розказували про себе, ми не знаємо їхніх професійних якостей. Друге: ми абсолютно переконані, що в 45-мільйонній Україні можна знайти трьох українців, а не сторчів і браунів, для того щоб провести аудит Національного антикорупційного бюро. Ми вважаємо демонстрацією меншовартості, приниженням нашої країни перед усім світом, коли ми кажемо: оце кандидат від американського посольства, оце кандидат&nbsp; від&nbsp; Кононенка, оце кандидат&nbsp; ще від когось.</p>
<p>Я питаю, чому нам нав'язують зовнішнє управління?&nbsp; Чому ви, шановні депутати,&nbsp; вважаєте за можливе принижувати країну, демонструючи на весь світ, що українці не здатні самі подолати корупцію, самі навести лад в своїй країні, самі відновити економіку. Ми звинувачували, що у нас Януковичем керують з російського посольства. Я питаю: а чим керування вахтера з американського посольства краще?&nbsp; Українці мають керувати у своїй рідній країні! І корупцію долати, і економіку піднімати, і робочі місця для українців створювати, і зарплати, й пенсії піднімати.</p>
<p>Ми з повагою ставимося до наших партнерів: європейських, американських. Але ми не втручаємося у внутрішні справи ні Сполучених Штатів, ні європейських країн. Ми не кажемо Президенту Трампу, кого він має призначати на ту чи іншу посаду. Я питаю, чому нам хтось має право вказувати, як нам жити. Я вимагаю поваги до тисячолітньої української нації, до цієї землі, политої кров'ю українців, поваги до нашого народу, до нашої нації, і дайте нам можливість&nbsp; і право самостійно вирішувати долю&nbsp; власної держави.&nbsp;&nbsp;</p>
<p>&nbsp;</p>
<p>&nbsp;ГОЛОВУЮЧИЙ. Колеги, увага! Виступи від фракцій завершилися. Я хочу повідомити ще раз, колеги. Є рішення комітету, і це рішення комітету перевірене Апаратом. Є вимога двох найбільших фракцій. Давайте ми по цій історії…. <i>(Шум у залі) </i></p>
<p>Від "Волі народу" ще, так? Від "Волі народу" Сергій Мельничук. І після цього виступу переходимо&nbsp; рейтингового голосування. Будь ласка,&nbsp; Сергій Мельничук.</p>
<p>&nbsp;</p>
<p>11:11:17</p>
<p>МЕЛЬНИЧУК С.П.</p>
<p>Шановні колеги!&nbsp; Шановні слухачі! Мені дивно, що син російського козака… казака, точніше, пропагує американського чиновника. Мені дивно, що&nbsp; блокується трибуна.</p>
<p>А чому ви не блокували цю трибуну, коли потрібно було блокувати її тут, а не блокувати там з блокадниками? Тут треба&nbsp; було блокувати, і щоб ми не втратили українські землі на Донбасі. Да, да, багато дуже репортерів, а не депутатів тут появилося.</p>
<p>Група "Воля народу" буде голосувати за обидві кандидатури, головне, щоб процес здвинувся, щоб все-таки пройшов аудит і почала працювати система. Нам все рівно, чи американець цього разу пройде, чи великобританець, англієць, ми виступаємо, щоб в слідуючий раз це був українець, щоб у нас було більше часу підібрати, дійсно, нашого українського спеціаліста, який займе дану посаду. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Отже, ми переходимо до рейтингового голосування. І прошу колег депутатів визначитись, яка з кандидатур під час рейтингового голосування набере більше голосів, вона буде ставитись на затвердження Верховною Радою України. І тільки Верховна Рада може визначати, власне, кого з кандидатів ставити і чи хтось з кандидатів сьогодні набере необхідну кількість голосів.&nbsp; Отже, я буду називати ім'я та прізвище, а вас прошу визначатись щодо підтримки.</p>
<p>Першим, який був поданий в комітет, я ставлю на голосування Роберта Сторча. Хто підтримує Роберта…&nbsp; <i>(Шум у залі) </i>Почекати, так? Будь ласка, я почекаю.</p>
<p>Колеги, зайняли всі місця? Зараз іде рейтингове голосування, хто набере більше, той буде поставлений на затвердження.&nbsp; Можна ставити?</p>
<p>Отже, хто підтримує Роберта Сторча, рейтингове голосування, прошу проголосувати. Будь ласка, голосуємо.</p>
<p>&nbsp;</p>
<p>11:13:50</p>
<p>За-178</p>
<p>Друга кандидатура – Найджел Браун. Хто підтримує в рейтинговому голосуванні Найджела Брауна, прошу проголосувати. Будь ласка, голосуємо.</p>
<p>&nbsp;</p>
<p>11:14:14</p>
<p>За-202</p>
<p>В рейтинговому голосуванні більше набрав підтримки Найджел Браун.</p>
<p>По фракціях, включіть по фракціях. Побачили по фракціям.</p>
<p>Відповідно до результатів рейтингового голосування та відповідно до статті 26 Закону України "Про Національне антикорупційне бюро України" ставлю на голосування питання про призначення Найджела Брауна членом комісії зовнішнього контролю з проведення незалежної оцінки (аудиту) ефективної діяльності Національного антикорупційного бюро.</p>
<p>Прошу голосувати. Прошу голосувати.</p>
<p>&nbsp;</p>
<p>11:15:12</p>
<p>За-200</p>
<p>Рішення не прийнято.</p>
<p>І я даю доручення Комітету Верховної Ради України з питань запобігання і протидії корупції допрацювати це питання… це питання&nbsp; та внести на розгляд Верховної Ради України. Прошу в комітеті провести роботу і в нормальній, спокійній атмосфері внести на розгляд Верховної Ради України. Дякую.</p>
<p>Отже, колеги, переходимо до наступного питання порядку денного. Зараз у нас стоїть на порядку денному блок паливно-енергетичного комплексу. У нас стоїть перший блок, друге читання.</p>
<p>І я переходжу до проект Закону про внесення змін до Закону України "Про теплопостачання" щодо стимулювання виробництва теплової енергії з альтернативних джерел енергії №4334. І я наголошую, це друге читання, колеги. Правок є небагато. Тому прошу залишатися в залі.</p>
<p>І запрошую до доповіді першого заступника голови Комітету з питань паливно-енергетичного комплексу, ядерної політики та ядерної безпеки Домбровського Олександра Георгійовича. Будь ласка.</p>
<p>&nbsp;</p>
<p>11:16:34</p>
<p>ДОМБРОВСЬКИЙ О.Г.</p>
<p>Шановна президія, шановні колеги народні депутати України, я розумію, що після такого гарячого політичного голосування дуже складно перелаштуватися на іншу тему дискусії. Але я хотів би звернути увагу всіх народних депутатів на те, що тема енергетичної безпеки і енергетичної незалежності України, особливо сьогодні на цьому етапі розвитку української економіки, є не менш актуальною, ніж тема, яку ми тільки що обговорювали і дебатували перед цим.</p>
<p>Я приведе тільки декілька прикладів. А чи знаєте ви, що в минулому році, в 16-му, Україна спожила 34 мільярди кубометрів газу, із них 14 мільярдів Україна закупила по імпорту, заплативши при цьому більше 3 мільярдів доларів золотовалютних запасів країни. Я приведу ще одну цифру і тему, яка сьогодні дуже гаряче обговорюється у стінах парламенту, – меморандум з Міжнародним валютним фондом. Так от для того, щоб нам випросити 1 мільярд доларів кредитних ресурсів, нам потрібно з вами піти на ряд дуже серйозних позицій, у тому числі соціальних, пониження соціальних стандартів для того, щоб отримати 1 мільярд доларів від Міжнародного валютного фонду.</p>
<p>Я задаю запитання. Що потрібно зробити для того, щоб українські кошти, українська валюта працювала на економіку України, а не працювала на економіку наших сусідів в незалежності, де ми цей газ купуємо, в Європі чи в Європі російський газ? Всього-на-всього для того, щоб залишити 1 мільярд доларів українській економіці кожного року для створення робочих місць, для забезпечення енергетичної безпеки, нам потрібно з вами зекономити, зменшити імпорт на 4 мільярди метрів кубічних.</p>
<p>Законопроект 4334 дозволяє, дає системний інституційний інструмент для того, щоб імпортний, фактично де-факто російський газ, за який ми платимо валюту, щоб ми могли його замінити українським енергетичним ресурсом. Я хотів би, щоб ви звернули увагу на цей слайд. Більше 100 мільйонів тонн, це аграрна потужна країна Україна має можливість використати відходи сільського виробництва для заміни імпортованого природного газу. І ми даємо можливість цим законопроектом прийняти це дуже важливе рішення.</p>
<p>Я хотів би наголосити на двох позиціях. Перше. Ми…</p>
<p>&nbsp;</p>
<p>ГОЛОВУЮЧИЙ. Будь ласка, хвилину, завершуйте.</p>
<p>&nbsp;</p>
<p>ДОМБРОВСЬКИЙ О.Г. Я хотів би наголосити на декількох принципових позиціях.</p>
<p>Перше. Що дає законопроект 3344? Ми встановлюємо тариф на тепло із українських енергетичних ресурсів, які представлені на цьому слайді, який складає всього-на-всього 90 відсотків від теплового тарифу з імпортованого природного газу. Ми даємо можливість органам місцевого самоврядування встановлювати ці тарифи і даємо їм інструмент, тому що сьогодні в силу дуже серйозних таких змін нормативної бази органи місцевого самоврядування не мають можливості і методології, як правильно встановлювати ці тарифи. І, я вважаю, що цей законопроект дає нам дуже великий шанс зменшити імпорт природного газу, зменшити витрати наших золотовалютних запасів, залишати в економці України кошти, які продукує українська економіка і при цьому створити десь більше 50 тисяч нових робочих місць, запустити…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ДОМБРОВСЬКИЙ О.Г. І дає можливість запустити роботу наших машинобудівельних заводів для того, щоб обладнання українського виробництва використовувались для модернізації енергетичної галузі України.</p>
<p>Остання цифра. За три роки Україна зекономила більше 7 мільярдів метрів кубічних газу і побудувала майже 1,7 гігавата нових теплових потужностей. Ці темпи потрібно підтримати. Я прошу підтримати цей законопроект в другому читанні і в цілому.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Отже, колеги,&nbsp; переходимо до правок. Правок є&nbsp; небагато, але я прошу&nbsp; авторів правок приготуватись до роботи.&nbsp;</p>
<p>Отже, 2 правка, Бабак.&nbsp; Не наполягає.&nbsp;</p>
<p>4-а, Бабак.&nbsp; Не наполягає.&nbsp;</p>
<p>11-а, Голубов. Не наполягає.&nbsp;</p>
<p>12-а, Кобцев. Не наполягає.&nbsp;</p>
<p>13-а, Голубов. Не наполягає.&nbsp;</p>
<p>15-а, Одарченко. Наполягає.</p>
<p>Включіть,&nbsp; будь ласка, мікрофон.</p>
<p>&nbsp;</p>
<p>11:22:09</p>
<p>ОДАРЧЕНКО Ю.В.</p>
<p>Шановні колеги, одним з альтернативних джерел є паливо,&nbsp; що виробляється з&nbsp; деревини, наприклад, так звані пелети.&nbsp; Зараз по всій&nbsp; Україні є проблема з незаконними вирубками. Я маю серйозні побоювання, що з метою отримання пільг від використання альтернативного палива будуть вирубати дерева&nbsp; і виготовляти пелети&nbsp; та інші&nbsp; подібні вироби. Тому я прошу покласти на місцеві органи виконавчої влади обов’язок контролювати походження альтернативних джерел палива, виготовлених з дерева, інакше без&nbsp; належного контролю ми просто залишимося без посадок і без лісів. Прошу підтримати поправку номер 15.</p>
<p>&nbsp;</p>
<p>ГОЛОВУЮЧИЙ. Будь ласка, коментар голови комітету.</p>
<p>&nbsp;</p>
<p>11:23:00</p>
<p>ДОМБРОВСЬКИЙ О.Г.</p>
<p>Шановні колеги, я підтримую стурбованість свого колеги народного депутата. Але я можу сказати в такий спосіб. Давайте заборонимо і&nbsp; закриємо&nbsp; виробництво меблів в&nbsp; Україні, тому що це також може привести до таких наслідків. Ми говоримо про українську біомасу, яка сьогодні є похідною від аграрного виробництва України в першу чергу. І в деревинному секторі&nbsp; України є дуже багато відходів, які потрібно, і це є абсолютно цивілізована європейська практика. Дякую.</p>
<p>&nbsp;</p>
<p>ГОЛОВУЮЧИЙ. Наполягаєте на голосуванні?</p>
<p>Отже, я ставлю на голосування поправку 15 народного депутата Одарченка, яка комітетом є відхилена. Хто підтримує цю поправку, прошу проголосувати. Голосуємо, колеги.</p>
<p>&nbsp;</p>
<p>11:23:59</p>
<p>За-69</p>
<p>Рішення не прийняте.&nbsp;</p>
<p>17-а, Голубов. Не наполягає.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>24-а, Кобцев, не&nbsp; наполягає.</p>
<p>25-а, Голубов, не наполягає.</p>
<p>26-а, Бабак, не наполягає.</p>
<p>29-а, Бабак, не наполягає.</p>
<p>36-а, Одарченко? Наполягає, включіть, будь ласка,&nbsp; мікрофон.</p>
<p>&nbsp;</p>
<p>11:24:22</p>
<p>ОДАРЧЕНКО Ю.В.</p>
<p>Шановні колеги, доповідач трошки перекручує, ніхто не забороняє виготовляти паливо з деревини. Тільки мої поправки передбачали погодження з місцевими органами влади, які б установлювали джерела надходження цієї сировини.</p>
<p>Поправка 36 вона йде про те, що незаконні вирубки є зараз величезною проблемою для всієї держави, особливо для Херсонської області, де під виглядом санітарних вирубок знищили майже половину лісів, через це область вже зараз потерпає від пилових бурь.</p>
<p>Я вважаю, що альтернативне паливо з деревини&nbsp; це може стати великою проблемою для нашої держави, бо це знищення наших лісових масивів. Тому я пропоную&nbsp; зобовязати тих, хто буде використовувати пелети та іншу деревину в якості палива, подавати звіти по надходженню палива, щоб орган ліцензування міг контролювати, звідки воно береться. Цілком логічна правка, прошу її підтримати.</p>
<p>&nbsp;</p>
<p>ГОЛОВУЮЧИЙ. Колеги, зараз я дам для коментарю Олександру Георгійовичу, але це є остання правка і тому я прошу… І тому я прошу запросити в зал всіх народних депутатів, і прошу голів фракцій запросити депутатів в зал, зайняти робочі місця. Ми завершили обговорення законопроекту, зараз ми перейдемо до прийняття рішення. І я, будь ласка,&nbsp; надаю слово Олександру Георгійовичу, будь ласка.</p>
<p>Ага, 36 правку, почекайте, я поставлю на голосування 36 правку. Отже, хто підтримує 36 правку народного депутата Одарченка, комітет її відхилив, хто її підтримує, прошу проголосувати.</p>
<p>&nbsp;</p>
<p>11:26:24</p>
<p>За-96</p>
<p>Рішення не прийняте.</p>
<p>Таким чином ми пройшли всі правки, які були подані в комітет. І, будь ласка,&nbsp; хвилина, Домбровський Олександр Георгійович. І через хвилину голосування.</p>
<p>Будь ласка, Олександре Георгійович.</p>
<p>&nbsp;</p>
<p>11:26:38</p>
<p>ДОМБРОВСЬКИЙ О.Г.</p>
<p>Шановні друзі! Шановні колеги! Я розумію,&nbsp; що в цій парламентській залі є багато питань, які можуть нас розділяти, які ми з вами дискутуємо і&nbsp; шукаємо спільну точку зору. Але я хотів би вірити в те, що питання енергетичної незалежності країни і енергетичної безпеки нашої країни є ключовим питанням, яке&nbsp; повинно об'єднати весь зал в незалежності від політичних фракцій і політичних партій. 4334 – це інструмент, який дає можливість Україні бути енергетично незалежною і енергетично самодостатньою. Тому я дуже прошу&nbsp; всіх своїх колег підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Колеги, переходимо до&nbsp; прийняття рішення.</p>
<p>Будь ласка, заходимо в зал. Колеги, займаємо місця, і я ставлю на голосування проект Закону про внесення змін до Закону&nbsp; України "Про теплопостачання" щодо стимулювання виробництва теплової енергії з&nbsp; альтернативних джерел енергії (номер&nbsp; 4334) в другому читанні та в цілому.</p>
<p>Прошу голосувати, прошу&nbsp; підтримати. Всі фракції&nbsp; підтримують даний законопроект, давайте разом&nbsp; підтримаємо голосуванням.&nbsp; Голосуємо, колеги, 4334 у другому читанні та&nbsp; в цілому. Голосуємо.</p>
<p>&nbsp;</p>
<p>11:28:27</p>
<p>За-222</p>
<p>Колеги, будь ласка, змобілізуйтесь, я поставлю на повернення. Будь ласка, змобілізуйтесь. Просто попросіть депутатів зараз зайняти місця&nbsp; робочі, колеги.</p>
<p>Отже, готові? Я поставлю на повернення, колеги. Я ставлю пропозицію повернутися до розгляду&nbsp; проекту Закону про внесення змін до Закону України "Про&nbsp; теплопостачання" (4334). Прошу проголосувати, прошу підтримати за повернення.</p>
<p>Голосуємо, колеги. Прошу підтримати, прошу проголосувати. Голосуємо.</p>
<p>&nbsp;</p>
<p>11:29:36</p>
<p>За-221</p>
<p>221, колеги! П'ять голосів. Включіть по фракціях, будь ласка. Ми бачимо загальну підтримку усіх політичних фракцій, колеги.</p>
<p>Я поставлю зараз ще раз на повернення. Але депутатів запросіть в зал, будь ласка. З кулуарів запросіть депутатів в зал.</p>
<p>Колеги, готові? Зайшли всі в зал?</p>
<p>Отже, я ставлю пропозицію ще раз повернутися до проекту Закону 4334, колеги. Прошу зараз зайняти усіх свої місця і проголосувати.</p>
<p>Отже, 4334, повернення до голосування. Прошу проголосувати, прошу підтримати. Теплопостачання, реформаторський закон. Прошу повернутися до розгляду, прошу проголосувати.</p>
<p>Прошу підтримати, прошу проголосувати. Голосуємо.</p>
<p>&nbsp;</p>
<p>11:31:22</p>
<p>За-236</p>
<p>І я ставлю на голосування проект Закону про внесення змін до Закону України "Про теплопостачання" щодо стимулювання виробництва теплової енергії з альтернативних джерел енергії (4334) в другому читанні та в цілому. Прошу проголосувати, прошу підтримати в другому читанні та в цілому. Голосуємо.</p>
<p>&nbsp;</p>
<p>11:31:56</p>
<p>За-238</p>
<p>Закон прийнятий.</p>
<p>Колеги, переходимо до наступного закону, який був поданий комітетом для розгляду в своєму блоці. Це є проект Закону про внесення змін до деяких законодавчих актів України щодо стабілізації діяльності Державного акціонерного товариства "Чорноморнафтогаз" у зв'язку з тимчасовою окупацією території України.</p>
<p>Це блок зараз йде перше читання. І тому нам необхідно розглянути пропозицію комітету розгляду за скороченою процедурою. Прошу проголосувати, прошу підтримати розгляд 5370 за скороченою процедурою. Прошу підтримати скорочену процедуру 5370. Голосуємо.</p>
<p>&nbsp;</p>
<p>11:32:56</p>
<p>За-163</p>
<p>Рішення прийняте.</p>
<p>І я запрошую до доповіді народного депутата України Бєлькову Ольгу Валентинівну. Будь ласка, пані Оля.</p>
<p>&nbsp;</p>
<p>11:33:10</p>
<p>БЄЛЬКОВА О.В.</p>
<p>Шановний пане спікер, шановні колеги, на жаль, наступний законопроект буде скоріше сумним, ніж таким, який про розвиток. До вашої уваги пропонується законопроект про внесення змін до деяких законодавчих актів України щодо стабілізації діяльності Державного акціонерного товариства "Чорноморнафтогаз".</p>
<p>Нагадаю вам, що Державне акціонерне товариство "Чорноморнафтогаз" було одним із найбільших підприємств паливно-енергетичного комплексу, основним бюджетоутворюючим підприємством та найбільшим платником податків регіону, що забезпечувало розробку шельфу Чорного та Азовського морів та видобувало близько 2 мільярдів кубів природного газу.</p>
<p>В той же час&nbsp; в зв'язку з нелегітимною анексією території Республіки Крим товариство втратило доступ майже до всіх своїх активів.</p>
<p>Постановою Кабміну від 04.03.2015 року № 83 товариство віднесено до переліку стратегічних об'єктів&nbsp; державної власності. З серпня 2014 року зареєстрованим місцезнаходженням товариства є місто Київ, а починаючи з лютого 2014 року товариство перебуває під&nbsp; дією форс-мажорних обставин, що підтверджуються сертифікатом&nbsp; Торгово-промислової палати.</p>
<p>На жаль, на сьогодні до товариства пред'явлено&nbsp; претензій на суму&nbsp; більше, ніж 500 мільйонів гривень, відкрито виконавчі провадження та накладено арешти на кошти та майно товариство.</p>
<p>Згідно акту, складеному податковим органом, "Чорноморнафтогаз" не має ліквідного майна. І це зрозуміло, тому що частина була анексована, а частина була фактично виморочена у цього товариства, і деякі приватні&nbsp; компанії не платили ренти на&nbsp; своїх угодах СД.</p>
<p>На даний час товариство має лише три цінних активи, які знаходяться не на території АР Крим, це&nbsp; Стрілкове газове родовище, що знаходиться поблизу село Стрілкове…</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; одну хвилину дайте завершити.</p>
<p>&nbsp;</p>
<p>БЄЛЬКОВА О.В.&nbsp; Дякую.</p>
<p>На якому є спільна діяльність з ПрАТ "Пласт". Краномонтажне судно&nbsp; "Титан-2", яке знаходиться у Мексиці, на даний час перебуває у аварійному стані – сіло на мілину. Судно забезпечення "Артек", що знаходиться в Бразилії.</p>
<p>Проте рухоме майно товариства – морські судна – знаходяться за межами України, а тому не може бути фактично продано в процедурі виконання&nbsp; судових рішень на території України.</p>
<p>Чому ж ми сьогодні опікуємося цим підприємством?&nbsp; А тому що Україна фактично, якщо підприємство буде ліквідовано, не зможе відстояти свої права на ті родовища, які сьогодні є на ліцензіях на цьому товаристві. Вони знаходяться у Чорному морі.</p>
<p>Нагадаю, Президент дав доручення розібратися з цим питанням і подати відповідні міжнародні позови. Тому сьогодні цим законопроектом пропонується встановити до 1 січня 2019 року мораторій на стягнення заборгованості з товариства.</p>
<p>Протягом дії мораторію підлягають зупиненню виконавчі провадження, підлягають зняттю накладені раніше арешти на рухоме майно.</p>
<p>Фактично, якщо підсумувати, колеги, сьогодні це остання спроба захистити активи України, які сьогодні є на "Чорноморнафтогазі". Дуже прошу вас підтримати цей законопроект.</p>
<p>&nbsp;</p>
<p>11:36:47</p>
<p>ГОЛОВУЮЧИЙ.&nbsp; Дякуємо вам, пані Ольго.</p>
<p>Будь ласка, слово для співдоповіді надається першому заступнику голови Комітету з питань паливно-енергетичного комплексу, ядерної політики Олександру Домбровському. Будь ласка.</p>
<p>&nbsp;</p>
<p>11:36:58</p>
<p>ДОМБРОВСЬКИЙ О.Г.</p>
<p>Шановні колеги! Шановні народні депутати! Я би просив також дуже серйозно, відповідально віднестися до законопроекту 5370, тому що мова іде про енергетичну перспективу і безпеку нашої країни.</p>
<p>Я хочу нагадати, що до незаконної анексії Криму "Чорноморнафтогаз" в акваторії Чорного моря кожного року фактично збільшував видобуток українського газу на 1 мільярд метрів кубічних. І, якщо ми розуміємо, що нам потрібно збільшувати наш український видобуток, то левова частина сконцентрована в Чорноморському басейні, і нам "Чорноморськнафтогаз" потрібно зберегти для того, щоби забезпечити незалежність нашої країни. Нам потрібно цю державну акціонерну компанію захистити від банкрутства.&nbsp; Нам потрібно зберегти ті ліцензії, які вона має. І нарешті, дуже важлива міжнародна юридична позиція, тому що, якщо ми зберігаємо це підприємство, якщо ми йому даємо дихання друге, якщо ми збільшуємо видобуток газу, ми маємо можливість захистити і відстояти, і повернути ті активи в міжнародних судах, про які тільки що говорила моя колега.</p>
<p>Тому від імені Комітету палива і енергетики, від авторів я дуже прошу підтримати цей законопроект, він є одним із ключових законопроектів з точки зору безпеки держави. Дякую.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякуємо, колеги.</p>
<p>Я прошу записатися на обговорення законопроекту: два – за, два – проти, від фракцій. Звичайно, ті, хто не потрапляють в список, зможуть також взяти участь від фракцій в обговоренні.&nbsp;</p>
<p>Будь ласка, Підлісецький. Передає слово Вікторії Войціцькій. Будь ласка.</p>
<p>Вікторії Войціцькій з "Самопомочі" увімкніть мікрофон.</p>
<p>&nbsp;</p>
<p>11:39:09</p>
<p>ВОЙЦІЦЬКА В.М.</p>
<p>Шановні колеги! Цей законопроект є дійсно адекватною відповіддю для тієї скрутної ситуації, в якій опинився флагман українського нафтогазового видобутку "Чорноморнафтогаз". І я дуже сподіваюсь, що у парламенту вистачить сміливості прийняти і підтримати даний законопроект.</p>
<p>Але також хочу зазначити, що саме "Чорноморнафтогаз", будучи флагманом, як вже було зазначено раніше, видобував більше 2 мільярдів кубів газу, який забезпечував Україну своїм власним видобутком. Але ці надра, українські надра зараз нахабно краде країна-агресор Росія. І тому ми закликаємо зробити все для того, щоб визнати реальність.</p>
<p>А реальність така, що навіть зараз в акваторії, яка контролюється Україною, Росія нахабно продовжує красти українські надра! Набравшись сміливості підтримати "Чорноморнафтогаз", ми також сподіваємося, що депутати не будуть "ховати голову в пісок" і визнають реальність, - реальність окупації Донбасу. Реальність, яка полягає в тому, що ми не контролюємо, а саме контролює країна-агресор нашу територію на Донбасі.</p>
<p>Тому ми і закликаємо щонайменше якомога скоріше винести на розгляд парламенту законопроект про окуповані території і прийняти його найближчим часом. Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам.</p>
<p>Будь ласка, від Радикальної партії Чижмарь.</p>
<p>&nbsp;</p>
<p>11:40:41</p>
<p>ЧИЖМАРЬ Ю.В.</p>
<p>Юрій Чижмарь, фракція Радикальної партії Олега Ляшка.</p>
<p>Однозначно, що це закон особливий, оскільки пов'язаний і з окупацією Криму, і відібранням Російською Федерацією тих надр, які належать народу України і які повинні приносити багатства саме народу України.</p>
<p>На жаль, ми змушені приймати цей закон і відстоювати свою власність, тому що це є і боротьба за незалежність. У мене лише одне питання. Радикальна фракція зрозуміло, що підтримає цей законопроект. У мене лише одне прохання. Між першим і другим читанням внести зміни до цього закону і змінити норму "1 січня 2019 року" на термін "до завершення окупації Криму". Тому що ми цей закон уже приймаємо втретє.</p>
<p>Третій раз за це скликання ми цей закон маємо в залі, то навіщо нам кожен рік переглядати норму цього закону з одним і тим же змістом? Дякую</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я думаю, що автор скаже свою позицію після обговорення усіма депутати, на вашу пропозицію дасть відповідь.</p>
<p>Будь ласка, Сергій Соболєв від "Батьківщини". А, він передає слово пану Рябчину. Будь ласка, Олексій Рябчин.</p>
<p>&nbsp;</p>
<p>11:41:46</p>
<p>РЯБЧИН О.М.</p>
<p>Олексій Рябчин, фракція "Батьківщина", Донеччина.</p>
<p>Я є одним із співавторів законопроекту як мої шановні колеги з Комітету паливно-енергетичного комплексу. Але в чому є проблема? Якщо ви подивитесь "Чорноморнафтогаз", це є державне акціонерне товариство. І ми зустрічалися з головою цього акціонерного товариства державного пані Нєжновою, яка нам просто зі сльозами на глазах вона намагалася захистити державне підприємство, вона зверталася до депутатів, тому що в уряді її не почули.</p>
<p>Такі законопроекти по захисту національних інтересів повинні бути пріоритетом для уряду. На жаль, вони не є пріоритетом для уряду. Верховна Рада вже приймала безліч механізмів для того, щоб захистити національні активи. Є питання форс-мажору і ця компанія може не виконувати дуже багато зобов'язань, тому що там є форс-мажор, однак потрібна підтримка з уряду. Ця підтримка з уряду компанії не була надана, тому компанії допоміг Комітет паливно-енергетичного комплексу. І тут є з цим проблеми. Тому що, як ми бачимо, росіяни видобувають зараз незаконно нафту, газ з наших родовищ і не тільки з тих захоплених і анексованих в Криму, а вже біля Одеси, в Азовському морі біля Запорізької області. Тобто ми бачимо, що держава не реагує на ці речі. А треба більш активно проводити енергетичну дипломатію, треба більш активно захищати наші національні інтереси, наші активи, подавати у суди і захищати те, що є в нас. Тут позиція України залізобетонна, однак від уряду треба більш зусиль для того, щоб захищати національні інтереси нашої країни.</p>
<p>Пропоную голосувати за цей законопроект якомога швидше для того, щоб надати можливість цій компанії захищати себе в суді і повертати собі всі активи, і трубити на весь світ, що сталося з анексією Криму, з окупацією Донбасу. Голосуємо.</p>
<p>&nbsp;</p>
<p>ГОЛОВУЮЧИЙ. Пан Євлахов передає від "Блоку Петра Порошенка" Ользі Бєльковій слово.</p>
<p>Пані Ольга, якщо можна, будь ласка, вашу позицію відносно висловленої пропозиції про внесення змін про термін дії закону. Дякую.</p>
<p>&nbsp;</p>
<p>11:43:44</p>
<p>БЄЛЬКОВА О.В.</p>
<p>Насправді, пані головуюча, я дуже вдячна своєму колезі Чижмарю за те, що він підняв це питання. Автори законопроекту дуже сильно хвилювалися, щоб ніхто в залі не шукав якоїсь такої, знаєте, зради. І тому ми обрали найменший термін. Але, зважаючи на те, що прозвучала конструктивна пропозиція, до другого читання ми дійсно запропонуємо редакцію, яка буде пропонувати термін продовжений на час окупації і, ну, відповідно те, що стосується Криму.</p>
<p>Вже на сьогодні в діючій версії редакції така сама редакція і є, яка стосується спеціальних дозволів на користування надрами. Тому я ще раз дуже дякую всім колегам за підтримку, за розуміння цієї складної ситуації, жоден із нас не хотів би голосувати за будь-які мораторії. Але, я думаю, що в цьому випадку всі зрозуміли суть законопроекту і ми всі хочемо відстояти українські інтереси. Дуже дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>11:44:41</p>
<p>ГОЛОВУЮЧИЙ. Дякую, колеги.</p>
<p>Обговорення завершене. Я прошу запросити усіх депутатів в зал. Прошу і секретаріат Верховної Ради, і голів фракцій запросити депутатів в зал, ми переходимо до прийняття рішення.</p>
<p>Хочу наголосити, комітет пропонує поставити лишень за основу. Всі правки, застереження ми зможемо висловити під час обговорення і підготовки до процедури другого читання.</p>
<p>Колеги, пропозиція комітету за основу, Сергій. Пропозиція комітету, я не можу інакше поставити. Ну, вже завершилось обговорення.</p>
<p>Отже, колеги, прошу приготуватись до голосування. І я ставлю на голосування проект Закону про внесення змін до деяких законодавчих актів України щодо стабілізації діяльності Державного акціонерного товариства "Чорноморнафтогаз" у зв'язку з тимчасовою окупацією території України (номер 5370) за основу. Колеги, прошу підтримати, прошу проголосувати за основу 5370. Голосуємо, колеги.&nbsp;</p>
<p>За основу. Так, рішення комітету лишень за основу. Прошу проголосувати, прошу підтримати. Голосуємо.</p>
<p>&nbsp;</p>
<p>11:46:10</p>
<p>За-240</p>
<p>І, колеги, пропозиція є, скорочена процедура.</p>
<p><i>&nbsp;(Шум у залі) </i>Комітет…</p>
<p>Колеги… Будь ласка, Ольга Валентинівна, 1 хвилина.&nbsp;</p>
<p>&nbsp;</p>
<p>11:47:03</p>
<p>БЄЛЬКОВА О.В.</p>
<p>Шановні колеги! Виявилося,&nbsp; що сьогодні зал налаштований дуже конструктивно. Є пропозиція шановного пана Чижмаря всюди в законопроекті замінити "1 січня 2019 року" на відповідний термін "до строку завершення окупації Криму".&nbsp; Якщо так влаштовує всіх, то тоді пропонується з техніко-юридичними правками в цілому прийняти.</p>
<p>&nbsp;</p>
<p>ГОЛОВУЮЧИЙ. Колеги, я поставлю в такому формулюванні, в цілому, якщо буде підтримка залу.</p>
<p>Отже, я ставлю на голосування пропозицію проект Закону про внесення змін до деяких законодавчих актів&nbsp; України щодо стабілізації діяльності&nbsp; Державного акціонерного товариства "Чорноморнафтогаз" у зв’язку з тимчасовою окупацією території України з правкою, яку озвучила під стенограму народний депутат України Бєлькова Ольга Валентинівна, в цілому.&nbsp; Хто підтримує дану пропозицію, прошу проголосувати. Голосуємо.</p>
<p>&nbsp;</p>
<p>11:48:19</p>
<p>За-203</p>
<p>Нема голосів.</p>
<p>Тепер, колеги, скорочена процедура підготовки до другого читання. Підтримується залом? Будь ласка, колеги, сконцентруйтесь, і я ставлю пропозицію, щоб проект Закону&nbsp; 5370 розглянути за скороченою процедурою надання пропозицій і поправок до другого читання. Хто підтримує дану пропозицію, прошу&nbsp;&nbsp;&nbsp;&nbsp; проголосувати. Голосуємо.</p>
<p>&nbsp;</p>
<p>11:48:56</p>
<p>За-236</p>
<p>Підтримана пропозиція, 236 – за. Рішення прийняте.</p>
<p>Бажаю комітету швидко і якісно підготувати до другого читання даний законопроект.</p>
<p>Наступний… Переходимо до наступного проекту порядку денного, це є проект Закону про внесення змін до деяких законодавчих актів України щодо спрощення деяких аспектів нафтогазової галузі (номер 3096).</p>
<p>Я прошу підтримати пропозицію комітету розгляду за скороченою процедурою, прошу проголосувати, прошу підтримати, розгляд за скороченою процедурою, будь ласка.</p>
<p>&nbsp;</p>
<p>11:49:43</p>
<p>За-176</p>
<p>Рішення прийняте.</p>
<p>І я запрошую до доповіді народного депутата України Бєлькову Ольгу Валентинівну, будь ласка.</p>
<p>&nbsp;</p>
<p>11:49:56</p>
<p>БЄЛЬКОВА О.В.</p>
<p>Шановні колеги! Наступний законопроект фактично має своєю метою впорядкувати питання газовидобутку на ранніх стадіях буріння, розвідки і так далі. На сьогодні ситуація така, що в Україні приблизно 70 відсотків всіх вільних земель – це землі сільськогосподарського призначення. І, на жаль, законодавство не дає можливості знайти нормальний&nbsp; добровільний механізм між власником землі і землевпорядником, і газовими компаніями для того, щоб вони почали свою роботу. Від них вимагають переведення землі із сільськогосподарської в промислову, що не є доцільним. Тому що велика частина пробурених свердловин фактично не є такими, які дають потім достатній промисловий видобуток, і фактично переводити сільськогосподарські землі на сьогодні не є доцільним як для власника, так і для народу України, так і для тих, хто видобуває надра.</p>
<p>Тому положенням цього законопроекту ми пропонуємо створити механізми, які дадуть можливість використовувати землі на підставі договору без зміни цільового призначення на період оформлення документів на землю. Я хочу заспокоїти всіх, хто хвилюється про сільськогосподарські землі, ніхто нікого&nbsp; ні до чого не буде примушувати. Лише статус-кво, як є на сьогодні, коли компанії фактично не оформлюють жодних дозволів, угод і так далі, а лише&nbsp; дають хабарі, оце треба змінити для того, щоб ми змогли з&nbsp; вами збільшити, наростити видобуток газу в Україні.</p>
<p>Пропонується законодавчо закріпити право сервітуту тимчасового користування. Впроваджується єдине погодження на зняття і перенесення ґрунту, скасовується необхідність радянського рудименту, гірничого відводу, який не має жодного відношення&nbsp; до газовидобутку. Врегульовується питання правового статусу об'єктів нафтогазовидобування.&nbsp; Вони не є об'єктами містобудування.</p>
<p>Авторами законопроекту є&nbsp; депутати "Блоку Петра Порошенка", "Народного фронту", "Батьківщини". Цей…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; 30 секунд.</p>
<p>&nbsp;</p>
<p>БЄЛЬКОВА О.В. Цей законопроект розроблений у дуже великій співпраці&nbsp; з усіма газовидобувними компаніями. Найбільше сьогодні потерпають від цієї проблеми саме державні компанії, які&nbsp; не можуть давати&nbsp; хабарі і не мають такої практики.</p>
<p>Я закликаю кожного із вас, хто&nbsp; турбується про те, що в Україні було більше газу власного видобутку...</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується перший&nbsp; заступник голови комітету Домбровський Олександр Георгійович, будь ласка.</p>
<p>&nbsp;</p>
<p>11:52:43</p>
<p>ДОМБРОВСЬКИЙ О.Г.</p>
<p>Шановні колеги! Шановні народні депутати! Я хотів би&nbsp; повернутися до своєї тези під час обговорення&nbsp; попередніх законів і наголосити на тому, що, коли ми&nbsp;&nbsp; підтримуємо беззастережно питання енергетичної незалежності нашої країни, ми повинні розуміти і усвідомлювати, що 20 мільярдів метрів&nbsp; кубічних власного видобутку українського&nbsp; газу – це дуже і дуже мало.</p>
<p>Якщо ми хочемо&nbsp; бути енергетично незалежними, а я думаю, що це&nbsp;&nbsp; &nbsp;правило і позиція, аксіома для будь-якого&nbsp; народного депутата, який є сьогодні у цій залі, ми з вами як мінімум до 20-го року повинні наростити видобуток українського&nbsp; газу відповідно до програми українського уряду до 27 мільярдів метрів кубічних.</p>
<p>Тобто нам потрібно з вами добавити плюс сім мільярдів для того, щоб менше купувати за кордоном, щоб менше платити валюти, щоб більше&nbsp; інвестувати в українську економіку, більше створювати нових робочих місць і використовувати український газ власного виробництва, який має меншу собівартість, ніж газ, який ми закуповуємо за кордоном.</p>
<p>Тому я би дуже просив підтримати цей законопроект, тому що він дає можливість суттєво спростити питання, пов'язані з розвитком цієї галузі. Я хочу підтримати тезу, про яку сказала пані Ольга, не потрібно переживати з точки зору використання земель сільськогосподарського призначення, там жодних проблем не буде. І всі пропозиції, які ми вже отримали у комітет, я обіцяю, що ми дуже професійно і дуже фахово розглянемо між першим і другим читанням. Дуже прошу підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Колеги, хочу наголосити: шість хвилин до дванадцятої, тому прошу максимально лаконічно взяти участь в обговоренні.</p>
<p>Прошу провести запис: два – за, два – проти. Будь ласка.</p>
<p>Євтушок. Рябчин…</p>
<p>&nbsp;</p>
<p>11:55:10</p>
<p>ЄВТУШОК С.М.</p>
<p>Прошу передати слово Вадиму Івченку.</p>
<p>&nbsp;</p>
<p>11:55:16</p>
<p>ІВЧЕНКО В.Є.</p>
<p>Вадим Івченко, фракція "Батьківщина".</p>
<p>Шановні колеги, ми уважно вивчили це питання, цей законопроект. І тільки що голова комітету сказав, що досить багато пропозицій, які надійшли і так далі. Але, повірте, було б для нас фахово прийняти у першому читанні саме ту редакцію, з якою всі погодяться.</p>
<p>Тому наша пропозиція все ж таки відправити на доопрацювання у зв'язку з тим, що є нюанси і пункти, наприклад, якщо ти отримуєш дозвіл на розвідувальні роботи, чи можеш прийти на будь-яку земельну ділянку чи то у Лохвиці, чи то в Івано-Франківській області, робити ці розвідувальні роботи і мати переважне право користування цієї земельною ділянкою, хоча власник буде зовсім інший земельної ділянки.</p>
<p>Те ж саме відбувається за договорами сервітуту і за договорами, ну, безпосередньо, викупу цієї земельної ділянки.</p>
<p>Можуть користуватися цією земельною ділянкою і робити свій бізнес навіть без державної реєстрації такої земельної ділянки. Повірте, це може призвести до масового рейдерства цих земель. прийшов, пробурив або щось зробив – і не несеш ніякої відповідальності.</p>
<p>Тому давайте ми всі ці пропозиції узгодимо безпосередньо в тексті даного законопроекту і подамо на повторне перше читання. На наше велике переконання, ми маємо розвивати нафтогазову галузь, а ще більше переконання: від цих робіт або використання земель мають отримуватися кошти. Кошти після реєстрації йдуть безпосередньо в місцеві бюджети, і плюс ми з вами прийняли ренту щодо розподілу. Частину офіційно, після офіційної розробки даної земельної ділянки частина ренти буде залишатися в місцевих бюджетах.</p>
<p>Давайте підійдемо фахово, не будемо сумбуром приймати даний законопроект. І ми пропонуємо на повторне перше читання з врахуванням всіх цих пропозицій і з врахуванням специфіки щодо використання землі і реєстрації земельних ділянок, щоб не було у нас рейдерства та інших незаконних…</p>
<p>&nbsp;</p>
<p>ГОЛОВУЮЧИЙ. Від "Самопомочі" Войціцька. Включіть, будь ласка, мікрофон.</p>
<p>&nbsp;</p>
<p>11:57:25</p>
<p>ВОЙЦІЦЬКА В.М.</p>
<p>Об'єднання "Самопоміч", безумовно, буде підтримувати даний законопроект, адже він представляє собою комплекс рішень для того, щоб усунути ті штучні перепони, рудиментарні речі, які залишилися в нас ще від радянських часів.</p>
<p>Як було зазначено моїми колегами по комітету, країна поставила перед собою завдання стати абсолютно незалежною ані від російського газу, ані від газу з Європи. Для цього нам необхідно обов'язково залучити інвестиції, а ми з вами говоримо не про мільярд, чи про два мільярди, а про десятки мільярдів доларів, які нам необхідно вкласти для того, щоб збільшити власний видобуток.</p>
<p>Тому даний законопроект якраз представляє собою довгоочікувану дерегуляцію дуже зарегульованої галузі. Питання землі ми пропонуємо вирішити на етапі підготовки даного законопроекту до другого читання. І закликаємо весь зал підтримати цей революційний довгоочікуваний законопроект, який дасть, за оцінками експертів, збільшить видобуток України на 1 мільярд кубів газу тільки за один рік. Шановні, підтримуємо власний видобуток.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Кулініч Олег Іванович.</p>
<p>&nbsp;</p>
<p>11:58:43</p>
<p>КУЛІНІЧ О.І.</p>
<p>Дякую. Олег Кулініч, 147 виборчий округ, Полтавщина.</p>
<p>Шановні колеги, я погоджуюся з тим, що нафтогазову галузь України треба розвивати. Це, дійсно, стратегічний напрямок нашої держави.&nbsp; Дійсно, ми сьогодні маємо багато проблем з оформленням землі. Але не можна вирішувати ці проблеми&nbsp; з порушенням принципів земельного законодавства. Ні в якому випадку не можна погодитися з тим, що будувати свердловини для видобутку нафти і газу можна на землях сільськогосподарського призначення без зміни цільового призначення та без вилучення їх у власників.</p>
<p>На мою думку, земельні ділянки для видобувної діяльності обов'язково треба викупати у їх власників і сплачувати до місцевих бюджетів втрати сільськогосподарського виробництва.</p>
<p>Я представляю Полтавщину і&nbsp; знаю, що там відбувається, де ведеться такий видобуток. Місцеві бюджети абсолютно нічого не отримують. Розбиваються дороги, псується вода в колодязях&nbsp; і абсолютно ненормальна ситуація. І тому треба якраз оці речі чітко прописувати. І ми не можемо в цій ситуації людей видати напризволяще.</p>
<p>Взагалі я не розумію, чому законопроект, який переписує 13 статей Земельного кодексу, розглядається&nbsp; не в профільному Комітеті з питань аграрної політики і земельних відносин, а розглядається в Комітеті з питань паливно-енергетичного комплексу. Тому пропозиція чітка: цей законопроект треба відправити на доопрацювання, нехай його розгляне профільний Комітет з питань аграрної політики та земельних відносин, там всі фахівці. Ми надамо фаховий висновок, і далі будемо розглядати його в сесійній залі. Дякую.</p>
<p>&nbsp;</p>
<p>ГОЛОВУЮЧИЙ. І, колеги, заключний виступ від&nbsp; "Блок Петра Порошенка". І після того переходимо до голосування.</p>
<p>Тому я прошу усіх народних депутатів запросити в зал, через дві хвилини відбудеться прийняття рішення по даному законопроекту. Прошу голів фракцій запросити депутатів в зал.</p>
<p>Від "Блоку Петра Порошенка"&nbsp; Микола Володимирович Люшняк.</p>
<p>Домбровському передає слово. Будь ласка. Олександр Георгійович, будь ласка.</p>
<p>&nbsp;</p>
<p>12:00:44</p>
<p>ЛЮШНЯК М.В.</p>
<p>Шановний головуючий! Шановні присутні…</p>
<p>&nbsp;</p>
<p>12:01:01</p>
<p>ДОМБРОВСЬКИЙ О.Г.</p>
<p>Шановні колеги, я, перш за все, від імені комітету хочу подякувати за&nbsp; всі зауваження, пропозиції, які звучали&nbsp; сьогодні. Але разом з тим хотів би відзначити, що мистецтво компромісу – це мистецтво вміння знайти ту золоту середину, яка дозволяє нам всім рухатись вперед. Я би цю золоту середину між стратегічними державними інтересами двох комітетів бачу в слідуючому. Якби ми підтримали, я просив би в першому читанні, цей законопроект, ми між першим і другим читанням провели би спільне засідання двох комітетів, комітетів агропромислової політики і комітету нашого енергетичного. Ми би внесли всі ті зміни, які сьогодні турбують, для того, щоб знайти саме той інструмент, який би дозволяв би нам, захищаючи аграрну безпеку нашої країни, вирішувати динамічно питання і енергетичної безпеки, і енергетичної незалежності.</p>
<p>Тому прошу підтримати за основу. І ми тоді, я обіцяю обов'язково, що ми проведемо засідання двох комітетів, де детально пройдемо по кожній проблемній позиції. Дякую.</p>
<p>&nbsp;</p>
<p>ГОЛОВУЮЧИЙ. Колеги, ще не виступала фракція Радикальної партії. Будь ласка, Олег Ляшко.</p>
<p>І, колеги… І "Фронт", так? Давайте по хвилині, добре? Бо ми просто зірвемо в залі кворум, вже 12 година.</p>
<p>Хвилина –&nbsp; Олег Валерійович Ляшко. І хвилина – Максим Бурбак. І потім голосування.</p>
<p>Я продовжую засідання на 15 хвилин.</p>
<p>&nbsp;</p>
<p>12:02:30</p>
<p>ЛЯШКО О.В.</p>
<p>Олег Ляшко, Радикальна партія.&nbsp; Хочемо бути реально незалежними – , не повинні бути бідними. Єдиний перевірений в усьому світі спосіб подолання бідності – це працевлаштування українців, це радикальне підвищення доходів, зарплат і пенсій. Коли ти жебракуєш, коли в тебе немає роботи, коли ти больний і дурний, не нужен ні собі, ні людям.</p>
<p>Тому фракція Радикальної партії підтримує енергонезалежність нашої країни. Ми не повинні купувати ні в Росії, ні за кордоном. Ми повинні виробляти в Україні, створювати робочі місця для українців, зарплати, пенсії, доходи піднімати українцям, берегти українську землю і український ліс. Українцям роботу і гідне життя!&nbsp;</p>
<p>&nbsp;</p>
<p>ГОЛОВУЮЧИЙ. Від "Народного фронту"...</p>
<p>&nbsp;</p>
<p>12:03:51</p>
<p>КАЦЕР-БУЧКОВСЬКА Н.В.</p>
<p>Колеги, "Народний фронт" буде підтримувати цей закон. Цей закон дає можливість…</p>
<p>&nbsp;</p>
<p>ГОЛОВУЮЧИЙ. Кацер-Бучковська, будь ласка, від "Народного фронту", включіть.</p>
<p>&nbsp;</p>
<p>КАЦЕР-БУЧКОВСЬКА Н.В. Закон дає можливість спростити процедури відведення земель для об'єктів буріння газу і також для трубопровідного транспорту.</p>
<p>Для вашого розуміння. У світі йде взагалі конкуренція за залучення інвестицій у видобуток газу. Кожна країна конкурує за те, щоб надати найкращі найшвидше умови для інвесторів. У нас, на жаль, вони не найкращі. Але проблема з енергонезалежністю і проблема з постачанням ресурсів ви бачите кожен день.</p>
<p>Всі ці блокади, всі ці закупівлі газу з різних країн за високими цінами газу, все це наслідок того, що у нас бракує власних ресурсів. Ми не можемо видобувати більше газу не залучаючи інвестицій і не створюючи нормальні умови. Сьогодні інвестор не має можливості прийти і з нуля розпочати буріння природного газу в Україні, оскільки процедури настільки зарегульовані, що це забирає, одна процедура відведення земельної ділянки забирає роки.</p>
<p>Тому я прошу від нашої фракції проголосувати за цей законопроект. Він дасть можливість дерегулювати даний напрямок, а також скасовує декілька архаїчних таких норм, як відведення…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте.</p>
<p>&nbsp;</p>
<p>КАЦЕР-БУЧКОВСЬКА Н.В. Також дає можливість дерегулювання і скасує таку архаїчну норму як власне, що дублює спеціальні дозволи. Це як гірничі відводи. Дає можливість оформлення сервітуту і тимчасового договору, ніяким чином не протирічить Земельному кодексу України.</p>
<p>Тому я вас дуже прошу, ті, хто підтримує енергонезалежність і збільшення видобутку природного газу в Україні, проголосувати за цей законопроект в першому читанні. Дякую.</p>
<p>&nbsp;</p>
<p>ГОЛОВУЮЧИЙ. Отже, колеги, переходимо до прийняття рішення. Прошу зайняти робочі місця. І я ставлю на голосування проект Закону про внесення змін до деяких законодавчих актів України щодо спрощення деяких аспектів нафтогазової галузі № 3096 за основу. Лишень за основу, колеги! Ми зможемо всі поправки внести в обговорення до другого читання. Давайте підтримає енергонезалежність України, давайте підтримаємо 3096 в першому читанні за основу. Прошу проголосувати, прошу підтримати, колеги. Голосуємо! Як і обіцяли, потім буде засідання двох комітетів і потім буде доопрацювання. Прошу підтримати, прошу проголосувати. Голосуємо, колеги.</p>
<p>&nbsp;</p>
<p>12:06:34</p>
<p>За-203</p>
<p>203 – за, колеги. Давайте я поставлю раз на повернення. Якщо не буде, я поставлю наступну пропозицію на доопрацювання.</p>
<p>Колеги, хто підтримує пропозицію повернутись до 3096 розгляду за основу, прошу проголосувати, прошу підтримати. Прошу проголосувати, прошу підтримати.</p>
<p>&nbsp;</p>
<p>12:07:09</p>
<p>За-213</p>
<p>Колеги, наступна – пропонували повторне перше читання. Ви підтримуєте, так? Повернути у комітет… В комітеті доопрацювати, колеги.</p>
<p>Отже, я ставлю на голосування пропозицію в комітет на доопрацювання. Підтримуємо цю пропозицію, так? Прошу проголосувати 3096 в комітет на доопрацювання. Прошу проголосувати, прошу підтримати. Колеги, прошу проголосувати. Кожен голос має вагу. У комітет на доопрацювання. Прошу проголосувати, прошу підтримати.</p>
<p>&nbsp;</p>
<p>12:08:03</p>
<p>За-223</p>
<p>Колеги, я ще раз поставлю. Я прошу зайняти всіх місця, колеги. Це компромісна пропозиція. Я прошу всіх зайняти робочі місця. Отже, я ставлю пропозицію повернути в комітет на доопрацювання. Колеги, ще хвилинка-дві і взагалі в залі людей не буде. Я прошу проголосувати пропозицію в комітет на доопрацювання.</p>
<p>В два комітети, щоб два комітети зібрались. Підходить так, пані Оля? Щоб два комітети зібрались і допрацювали. Підходить так? Підходить так. Повернулись і два комітети доопрацювали. Підходить.</p>
<p>Прошу проголосувати, прошу підтримати на доопрацювання в комітет. Будь ласка, голосуємо. Прошу підтримати.</p>
<p>&nbsp;</p>
<p>12:09:03</p>
<p>За-232</p>
<p>Рішення прийняте.</p>
<p>Отже, бажаю в комітетах доопрацювати дане питання, щоб ви змогли його прийняти в залі.</p>
<p>І зараз для оголошення слово надаю Першому заступнику Голови Верховної Ради України Ірині Геращенко.</p>
<p>&nbsp;</p>
<p>12:09:29</p>
<p>ГЕРАЩЕНКО І.В.</p>
<p>Я прошу не виходити, шановні колеги, і на секунду залишитися в залі. Сьогодні в сесійній залі України дуже важливі гості. Я прошу подивитися на трибуну. Сьогодні, 21 березня, відзначається Всесвітній день людей з синдромом Дауна. І ми маємо сьогодні важливих гостей, це "сонячні діти" і їх батьки з усіх регіонів України. <i>(Оплески) </i></p>
<p>Друзі, дорогі наші, ми вас вітаємо сьогодні в парламенті. Ми дуже раді вас бачити, ми знаємо, що ми ще маємо дуже багато зробити як політики, як Верховна Рада України для того, аби "сонячні діти", "сонячні люди" мали всі можливості реалізуватися в українському суспільстві. В українському суспільстві 15 тисяч є людей з синдромом Дауна. Щороку народжується більше 400 дітей з таким синдромом.</p>
<p>Колеги, ми маємо разом попрацювати, щоб ці діти мали право на нормальну освіту, на самореалізацію, на роботу. І ми все для цього зробимо. І зараз усі, хто сьогодні прийшли в кольорових шкарпетках, запрошуємо на брифінг з дітками нашими "сонячними" і флешмоб.</p>
<p>І я звертаюсь до Верховної Ради з проханням раніше сьогодні перенести законопроект урядовий 4607 на підтримку дітей з синдромом Дауна, щоб ми його проголосували відразу після перерви. Дякую.</p>
<p>&nbsp;</p>
<p>ГОЛОВУЮЧИЙ. Колеги, зараз згідно Регламенту оголошується перерва на 30 хвилин. О 12.40 прошу всіх зібратись, буде надзвичайно важливий закон в продовження нашого блоку.</p>
<p>І я прошу, Немировський і Ірина Луценко, зараз до мене підійти по консультаціях. Немировський і Ірина Луценко.</p>
<p>&nbsp;</p>
<p align=center><i>(Після перерви)</i></p>
<p><i>&nbsp;</i></p>
<p>ГОЛОВУЮЧИЙ.&nbsp; Колеги, час, відведений для перерви, завершений. Я прошу запросити народних депутатів в зал для продовження роботи. Прошу запросити депутатів в зал.</p>
<p>Хочу нагадати, що у нас зараз стоять ще два законопроекти з блоку питань паливно-енергетичного комплексу. Два законопроекти, які зараз стоять, це є проект Закону про внесення змін до деяких законів України (щодо забезпечення використання газорозподільних систем), а також проект Закону про Фонд енергоефективності, про які вчора наголошували на Погоджувальній раді.</p>
<p>Колеги, я поставлю спочатку за розгляд за скороченою процедурою. Якщо будуть голоси, ми підемо за скороченою процедурою, якщо ні, ми будемо йти по повній процедурі. Тому я прошу зайти депутатів в зал, щоб ми змогли порядок денний, який у нас є, пройти ефективно і швидко. Будь ласка,&nbsp; прошу народних депутатів заходити в зал.</p>
<p>Отже, колеги, зараз я поставлю на голосування пропозицію розгляду проекту Закону про&nbsp; внесення змін до деяких Законів України (щодо забезпечення використання газорозподільних систем) (5058) за скороченою процедурою.&nbsp; Прошу зайняти&nbsp; робочі місця і приготуватися до голосування.</p>
<p>Я ставлю на голосування&nbsp; пропозицію розгляду проекту Закону 5558 і 5558-1 за скороченою процедурою. Хто підтримує цю пропозицію, прошу проголосувати. Будь ласка.</p>
<p>&nbsp;</p>
<p>12:49:08</p>
<p>За-94</p>
<p>Рішення не прийнято.</p>
<p>В залі є глибоке переконання, що треба розглядати за повною процедурою. І я запрошую до доповіді першого заступника міністра економічного розвитку і торгівлі Нефьодова Максима Євгеновича. Максим Євгенович, прошу до доповіді.</p>
<p>&nbsp;</p>
<p>12:49:39</p>
<p>НЕФЬОДОВ М.Є.</p>
<p>Доброго дня! Шановні колеги, з квітня 2015 року з прийняттям Закону України "Про ринок природного газу" встановлено заборону використовувати газорозподільні мережі на праві господарського відання, крім суб'єктів господарювання державного сектору економіки.</p>
<p>В результаті створилася ситуація, коли станом на сьогодні газорозподільчі мережі використовуються облгазами безоплатно на основі договорів господарського відання, які були укладені ще у 2013 році між МінЕнергоВугілля і відповідними облгазами, більшість з яких є приватними.</p>
<p>Закон України "Про ринок природного газу", передбачаючи відповідну заборону, не містить положень, які б визначали, яким чином і в який спосіб ці газорозподільчі мережі можуть використовуватися операторами, тими, які є приватними, які не належать до суб'єктів господарювання державного &nbsp;сектору економіки.</p>
<p>Відповідно Кабінет Міністрів України пропонує врегулювати проблемне питання використання газорозподільних систем шляхом визначення правових засад передачі їх у користування на умовах оренди. Прийняття цього закону – він є дуже простим, - він тільки дає право передавати їх в оренду, а також встановлює, що вони мають бути передані в оренду на основі типового договору, який буде затверджувати Кабінет Міністрів України, дозволить: перше – зняти законодавчу заборону на передачу газорозподільних систем в оренду; і друге – визначити оренду як спосіб платного використання газорозподільних систем. Прошу підтримати законопроект.</p>
<p>&nbsp;</p>
<p>ГОЛОВУЮЧИЙ. Дякую вам. Я перепрошую, по повній процедурі. До вас ще буде 3 хвилини запитань.</p>
<p>Будь ласка, запишіться на запитання, 3 хвилини, до доповідача.</p>
<p>Войціцька, будь ласка.</p>
<p>&nbsp;</p>
<p>12:51:33</p>
<p>ВОЙЦІЦЬКА В.М.</p>
<p>Шановні колеги, у мене є питання до доповідача. Чому Кабінет Міністрів при підготовці даного законопроекту визначив лише одну форму передачі, а саме оренду? Чому не розглядалися інші форми передачі, а саме&nbsp; концесію. Адже саме концесія дозволить через тариф – а ми про це говорили на робочій групі разом з представниками енергорегулятора, - дозволить отримувати назад ті інвестиції, які необхідні для того, щоб модернізувати газорозподільчі мережі, які перебувають зараз в плачевному стані. Дякую.</p>
<p>&nbsp;</p>
<p>12:52:19</p>
<p>НЕФЬОДОВ М.Є.</p>
<p>Дякую. Дякую, дуже слушне питання. Насправді питання, чому воно врегульовується найпростішим чином, воно пов'язано в першу чергу з браком часу, тому що нам необхідно якесь рішення прямо зараз. Але питання концесії – воно не знаходиться поза увагою. Кабінет Міністрів України затвердив концепцію нового законопроекту про концесію. Його перший драфт, перший проект – він вже підготовлений консультантами разом з ЄБРР і великою групою експертів. Він в тому числі має враховувати і більш складні питання для використання концесії не тільки в інших галузях господарювання, але і в нафтогазовій сфері. У тому числі і те, що стосується газорозподільних мереж, те, що стосується&nbsp; газотранспортної системи, можливо, оператори магістральні газопроводи України і так далі.&nbsp; Тому ми… ми очікуємо, що цього року, якщо все піде по плану,&nbsp; до Верховної Ради буде внесений відповідний законопроект. Просто чекати і&nbsp; готувати це більш складне рішення, не врегульовуючи питання і створюючи&nbsp; правовий вакуум,&nbsp; з нашої точки зору, не є доцільним.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Маркевич Ярослав Володимирович.</p>
<p>&nbsp;</p>
<p>12:53:30</p>
<p>МАРКЕВИЧ Я.В.</p>
<p>Виктории&nbsp; Войцицкой, пожалуйста.</p>
<p>&nbsp;</p>
<p>12:53:35</p>
<p>ВОЙЦІЦЬКА В.М.</p>
<p>В продовження тепер теми щодо концесії і оренди. Я зрозуміла вашу відповідь, що ми, дійсно, знаходимося в тих умовах, коли треба швидко знаходити рішення. Але я також хочу спитати&nbsp; представника&nbsp; Кабінету Міністрів. Передача&nbsp; газорозподільчих мереж у тому числі через таку форму як оренда має передбачати проведення всебічної не просто інвентаризації&nbsp; державного майна, які зараз… користуються облгази безкоштовно,&nbsp; а ще й паспортизації.</p>
<p>Поясність, будь ласка,&nbsp; коли, в який строк буде проведена ця робота для того, щоби мати всі підґрунтя для отримання назад державою своїх&nbsp; активів і після того заключення тих договорів в тій формі, яка&nbsp; буде найбільш об'єктивно&nbsp; приємна для держави. А саме ми&nbsp; знову ж таки&nbsp; з вами повторюємося, повертаємося до питання оренди чи концесії,&nbsp; адже оренда не вирішує сьогоднішніх проблем.</p>
<p>&nbsp;</p>
<p>12:54:36</p>
<p>НЕФЬОДОВ М.Є.</p>
<p>Дякую вам за фахове запитання. Насправді проблема навіть дещо глибша, ніж&nbsp; те, що ви описуєте з паспортизації, оскільки склалася ситуація, коли великі частини цих газорозподільних мереж не можуть бути використані як окремі активи, тобто це кілька кілометрів труби, між якимись окремими об'єктами. Це якісь невіддільні покращання до об'єктів, які знаходяться в іншій формі власності і так далі. І відповідно, що робити з цими активами, це певне підвішене питання, яке буде зрозуміле після визначення кількості&nbsp; таких активів.</p>
<p>І другий проблемний аспект, він також пов'язаний із вартістю проведення цієї інвентаризації, паспортизації і створення детальної мапи газорозподільчих мереж. Ми очікуємо, що цю роботу можна виконати протягом року. Дуже хотілося б, аби її&nbsp; виконали швидше, але наразі, скоріше за все, буде іти мова про передачу як цілісного комплексу в такий же самий спосіб, як це відбувалося і в 2013 році, коли заключалися договори і господарчого…</p>
<p>&nbsp;</p>
<p>ГОЛОВУЮЧИЙ.&nbsp; Дякую. Час для запитань-відповідей завершився. Дякую, Максим Євгенович.</p>
<p>І я до доповіді запрошую народного депутата України Ксенжука Олександра Степановича. Олександр Степанович!</p>
<p>Запрошую до співдоповіді…</p>
<p>&nbsp;</p>
<p>12:56:38</p>
<p>КСЕНЖУК О.С.</p>
<p>Шановний Голово! Шановні народні депутати України! Проекти законів (реєстраційний номер 5558 і 5558-1) розроблено з метою врегулювання проблемних питань використання газорозподільчих систем шляхом передачі їх у платне користування.</p>
<p>Ухвалення законопроекту дозволить сприяти ефективному використанню газорозподільчої системи та надасть можливість отримати додаткові надходження до державного бюджету України у вигляді орендної плати, що є надзвичайно актуальним і важливим на даний час. В зв'язку з тим, що нами, авторами альтернативного законопроекту, було відкликано, відповідна заява надана в секретаріат Апарату, альтернативний проект Закону України 5558-1 просимо зал підтримати проект Закону України про внесення змін до деяких Законів України щодо забезпечення використання газорозподільчих систем, внесений Кабінетом Міністрів України. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Перепрошую, ще три хвилини питання-відповіді. Будь ласка, прошу провести запис на запитання. Будь ласка.</p>
<p>Будь ласка, Барна.</p>
<p>&nbsp;</p>
<p>12:57:44</p>
<p>БАРНА О.С.</p>
<p>Доброго дня! Дані законопроекти конче необхідні для всієї України і в першу чергу для народу, що стосується питання безпеки. Тому що використання газорозподільних систем всієї газової системи зараз є дуже напружене з точки зору безпеки. Її треба міняти, її треба обслуговувати. Треба міняти прогнивші труби, і відповідно повинен бути господар, хто за це буде нести відповідальність. Тому що критична ситуація, яка склалась не тільки на моєму окрузі, а на багатьох інших, де з-під будинків, прямо на трасі, на дорозі є витік газу із-за того, що система давно прогнивша, була поставлена 20 років назад і без відповідної ізоляції, говорить нам про те, що в цій галузі треба навести порядок.</p>
<p>І вся газова система потребує негайної реконструкції і негайної заміни. А, отже, нам потрібно встановити правові норми, які дають можливість новим власникам належним чином забезпечити безпеку використання даної системи. Дякую вам. Голосуємо за цей закон.</p>
<p>&nbsp;</p>
<p>ГОЛОВУЮЧИЙ. Дякую. Це будемо трактувати як виступ, а не як запитання.</p>
<p>І наступна –&nbsp; Кацер-Бучковська Наталія Володимирівна. Будь ласка.</p>
<p>&nbsp;</p>
<p>12:58:57</p>
<p>КАЦЕР-БУЧКОВСЬКА Н.В.</p>
<p>Доброго дня, шановні колеги! Також підтримуючи прийняття цього законопроекту та вирішення питань газорозподільних мереж, оскільки воно має дуже велику важливість для збільшення конкуренції на ринку природнього газу, у мене все ж таки виникають питання.</p>
<p>Газорозподільні мережі, це є великий майновий комплекс, який є у власності держави, яким користуються облгази безоплатно. Чи передбачено в законі, хто і на якій підставі буде, кому будуть передані дані газорозподільні мережі? Чи передбачені і розглянуті питання безпеки і ефективності експлуатації, проведення інвентаризації даних газорозподільних мереж?</p>
<p>І також яким буде цільове призначення і використання коштів, отриманих від передачі в оренду даних газорозподільних мереж? Дякую.</p>
<p>&nbsp;</p>
<p>ГОЛОВУЮЧИЙ. Дякую. Це є теж, я розумію, був виступ, так?</p>
<p>Я прошу Олександра Степановича. Дякую. Будь ласка, включіть мікрофон.</p>
<p>&nbsp;</p>
<p>13:00:17</p>
<p>КСЕНЖУК О.С.</p>
<p>Я думаю, що всі пропозиції, які будуть ще внесені, будуть розглянуті комітетом при підготовці до другого читання. І ті всі напрацювання, які були зроблені при підготовці альтернативного законопроекту, я сподіваюся, вони будуть включені до другого читання. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І до співдоповіді запрошую голову підкомітету Комітету з питань паливно-енергетичного комплексу Лопушанського Андрія Ярославовича.</p>
<p>Будь ласка, Андрій Ярославович.</p>
<p>&nbsp;</p>
<p>13:00:54</p>
<p>ЛОПУШАНСЬКИЙ А.Я.</p>
<p>Шановний Андрію Володимировичу, шановні народні депутати, шановний народе України! Даний законопроект вносить важливу роль в газопостачанні та в безпеці газопостачання для населення. Даний законопроект це є як механізм реформи паливно-енергетичного комплексу та реформи місцевого самоврядування.</p>
<p>Держава має свою власність. Органи місцевого самоврядування, сільські ради, міські ради, обласні ради також мають свою власні газопроводи і не получають за них кошти. У кожній країні світу, це було сказано секретарем Енергетичного Співтовариства, за мережі газорозподільчих системи облгази платять кошти. Тому на комітеті був розглянутий даний законопроект і прийняте рішення: рекомендувати Верховній Раді України прийняти законопроект 5558 у першому читанні за основу.</p>
<p>Щодо проекту 5558-1, який поданий народними депутатами України, різниця у ньому та, що оператором таких систем здачі в оренду чи в експлуатацію, чи в концесію для платного користування можуть виступати підприємства, які не є 100-процентною власністю держави, тобто змішаний капітал. Ми можемо це дивитись, маючи приклад "Укрнафти". Я особисто категорично проти цього. Комітет просить підтримати 5558-1. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка… Пане Андрій! Пане Андрій, 3 хвилини ще запитання. Будь ласка.</p>
<p>Колеги, будь ласка, 3 хвилини –&nbsp; запис на запитання. Прошу провести запис.</p>
<p>Семенуха Роман Сергійович, будь ласка.</p>
<p>&nbsp;</p>
<p>13:03:16</p>
<p>СЕМЕНУХА Р.С.</p>
<p>Прошу передати слово Альоні Бабак.</p>
<p>&nbsp;</p>
<p>13:03:22</p>
<p>БАБАК А.В.</p>
<p>Скажіть, будь ласка, запровадження договору оренди газорозподільних систем чи передбачає плату за таку оренду?&nbsp; І якщо так, чи це не призведе до збільшення тарифу на розподіл природного газу?</p>
<p>&nbsp;</p>
<p>13:03:46</p>
<p>ЛОПУШАНСЬКИЙ А.Я.</p>
<p>Яка форма оплати, це вже буде визначено Кабінетом Міністрів і не потрібно… Чи форма договору,&nbsp; чи це буде оренда, чи друга форма, але обов'язково на оплатній основі.</p>
<p>Ми вираховували разом із робочою групою вартість збільшення транспортування. І це получається десь на 3-5 відсотків від тарифу на транспорт газу від постачальника до споживача.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Войціцька Вікторія Михайлівна, будь ласка.</p>
<p>&nbsp;</p>
<p>13:04:23</p>
<p>ВОЙЦІЦЬКА В.М.</p>
<p>Шановний колего, в мене до вас питання, яке я вже поставила безпосередньо до представника уряду. Як в урядовому, так і в депутатському законопроекті передбачається оренда як форма співпраці, яка стосуються передачі в платну основу тих газорозподільчих мереж, які належать державі. Те, що державне майно має бути плата, тут питань немає. У мене питання до вас. Яким чином, якщо ми будемо втілювати оренду, буде здійснюватися компенсація інвестиційних вкладень в модернізацію газорозподільчих мереж державної форми власності? Яким чином, якщо нам чітко заявляє регулятор, через оренду це буде неможливо зробити. Як ви це бачите?&nbsp;</p>
<p>&nbsp;</p>
<p>13:05:12</p>
<p>ЛОПУШАНСЬКИЙ А.Я.</p>
<p>В даному законопроекті надається право, яке було заборонено Законом про здачу&nbsp; в оренду&nbsp; державного майна та Законом про трубопровідний транспорт, здача в оренду взагалі газопроводів, які знаходяться… газорозподільчих систем, які знаходяться у державній власності. А ми сьогоднішнім законопроектом&nbsp; знімаємо&nbsp; цю заборону і надаємо право&nbsp; Кабінету Міністрів визначити платну форму оплати: чи це буде договір оренди, чи це буде концесія, чи якийсь&nbsp; другий договір – не треба&nbsp; підміняти функції&nbsp; Кабінету Міністрів, він&nbsp; визначить&nbsp; цю форму сам. Але в основі&nbsp; Кабінет Міністрів&nbsp; розуміє,&nbsp; що саме перше – це надійне і безперебійне постачання споживачам природного газу.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І останнє запитання – Іллєнко Андрій.&nbsp; Будь ласка.</p>
<p>&nbsp;</p>
<p>13:06:08</p>
<p>ІЛЛЄНКО А.Ю.</p>
<p>Прошу передати слово Михайлу Головку.</p>
<p>&nbsp;</p>
<p>13:06:14</p>
<p>ГОЛОВКО М.Й.</p>
<p>Михайло Головко,&nbsp; Всеукраїнське об'єднання "Свобода". В мене є запитання таке. Ви знаєте, що в&nbsp; 2015 році&nbsp; вступив закон, набрав чинності, про ринок природного газу, яким встановлено заборону використання газорозподільних систем, власником яких є держава на&nbsp; праві господарського&nbsp; відання.&nbsp; І в принципі, я так розумію, що цим законом ви&nbsp; хочете скасувати ці норми і сьогодні замість того, щоби держава посилила свій вплив і контроль над газотранспортною системою, так ви її хочете передати практично в приватні руки. Я правильно розумію?&nbsp;</p>
<p>&nbsp;</p>
<p>13:06:49</p>
<p>ЛОПУШАНСЬКИЙ А.Я.</p>
<p>Ні, ви розумієте неправильно. Все, що ви сказали, це рівно наоборот. Так? Закон, який ми прийняли в 15-му році про&nbsp; ринок природного газу говорить, що газорозподільчі системи повинні використовуватись облгазами виключно на платній основі, а сьогоднішнє законодавство забороняє це робити. Якраз зміна до цього законодавства, яке надає право державі передавати в оренду газорозподільчі мережі, але виключно оператором&nbsp; буде держава&nbsp; або оператор, стопроцентна державна власність. І кошти, які будуть поступати&nbsp; і будуть поступати за&nbsp; ці, за оренду чи платне користування, будуть виключно, сто процентів, попадати в державний бюджет. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Час для запитань вичерпаний. Дякую вам за доповідь, Андрій Ярославович.&nbsp;</p>
<p>Зараз виступи від фракцій. Прошу провести запис, хто має бажання виступити від фракцій і груп. Але прошу максимально лаконічно, колеги. Будь ласка.</p>
<p>Будь ласка,&nbsp; від "Самопомочі" Сисоєнко. Бабак, так?</p>
<p>Будь ласка,&nbsp; Бабак.</p>
<p>&nbsp;</p>
<p>13:08:51</p>
<p>БАБАК А.В.</p>
<p>Шановні колеги! Давайте тепер реально прочитаємо, що написано в проекті закону. Проект закону говорить про те, що орендодавцем газорозподільних систем буде визначено Кабінетом Міністрів суб'єкт господарювання державного сектору економіки, який буде передавати в оренду газорозподільні системи. Начебто дійсно діє принцип платного користування мережами. Водночас єдине обмеження, яке зазначено в цьому проекті закону, це що Кабмін встановить типовий договір для передачі таких систем в оренду.</p>
<p>Водночас давайте тепер подивимось, що ж буде реально, як буде працювати економіка. Оренда є платним користуванням того чи іншого майна. Це означає, що буде якийсь суб'єкт господарювання, визначений Кабміном, який буде встановлювати плату за оренду газорозподільних мереж, безумовно, за це треба буде заплатити. Ми почули від доповідача сьогодні, що це близько 3-4 відсотків від вартості майна. Уявіть собі, як це має зрости ціна на газ для кінцевого споживача, тому що плата за розподіл газу буде збільшена через орендний платіж.</p>
<p>Тобто запропонована схема є наднеефективною з точки зору і загальнодержавного інтересу, який зацікавлений в тому, щоб в мережі інвестувалися кошти сьогодні,&nbsp; а не просто платились якомусь державному підприємству. І немає жодного інтересу для&nbsp; споживача, який фактично замість оновленої мережі, в яку мали би інвестуватися кошти, отримує збільшення плати за газ. Тому&nbsp; жодним чином не можна підтримувати в такій редакції законопроект, який лише встановлює механізм оренди на користування мережами.</p>
<p>Наша пропозиція, що це має&nbsp; бути конкурс на користування мережами за концесійним договором, в якому мають бути чіткі визначені пріоритети держави щодо інвестування в об'єкт концесії, і щоб держава мала можливість контролювати виконання такого договору. Інакше кошти за оренду підуть якомусь державному підприємству і невідомо куди будуть використані. Жодним чином підтримувати цей законопроект не можна.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, від "Волі народу" Мельничук Сергій Петрович.</p>
<p>&nbsp;</p>
<p>13:11:19</p>
<p>МЕЛЬНИЧУК С.П.</p>
<p>Сергій Мельничук, "Воля народу". Повністю підтримую виступаючого переді мною. Дійсно, дана редакція законопроекту веде до тотальної корупції і потрібно законопроект повертати назад розробнику. І як приклад хочу&nbsp; сказати, що, наприклад,&nbsp; газотранспортна система – це об'єкт підвищеної небезпеки. Я ні в першому, ні в другому&nbsp; випадку, ні в одному, ні в другому&nbsp;&nbsp; з законопроектів не побачив систем, які би відповідали за безпеку. Тобто кошти, які виділялися, пішли б на&nbsp; реконструкцію, на поліпшення умов праці людей, на&nbsp; реконструкцію самої газотранспортної системи, її&nbsp; експлуатації. Цього нічого&nbsp; немає. Тому назад розробнику і на доопрацювання. Дякую.</p>
<p>&nbsp;</p>
<p>ГОЛОВУЮЧИЙ. Мосійчук Ігор Володимирович.</p>
<p>Передає Галасюку слово.</p>
<p>&nbsp;</p>
<p>13:12:30</p>
<p>ГАЛАСЮК В.В.</p>
<p>Шановний Андрію Володимировичу! Шановні колеги народні депутати!&nbsp; Що сьогодні нам потрібно робити в крайні, щоб кардинально виправити ситуацію? Потрібно знімати всі бюрократичні штучні корупційні бар'єри на шляху інвестора для того, щоб приходили і вкладали в нашу країну інвестиції, будували виробництва, будували нові об'єкти, створювали нові робочі місця, платили податки Україні. На це завдання мають працювати всі органи державної влади, незалежно чи це гілка влади Верховна Рада, Уряд, Президент чи незалежні комісії.</p>
<p>Що відбувається сьогодні по факту? Яскравий приклад: Національна комісія по&nbsp; регулювання енергоринку і комунальних послуг, підвищила підключення вартості до електромереж для виробників, для будівельників і для альтернативної енергетики. Прийняли без підтримки експертного середовища, без підтримки бізнес-середовища&nbsp; прийняли постанову, якою зробили драконівські ставки за підключення – це потрійний удар: по промисловості, по альтернативній енергетиці, по українському будівництву. По суті, збудували штучні бар'єри для заходу інвестицій в Україну. Це –&nbsp; антидержавницька діяльність.</p>
<p>Я як заступник лідера Радикальної партії з економічної політики, як голова Комітету промполітики і підприємництва звернувся щодо сьогодні до Прем'єр-міністра, до голови НКРЕ Вовка, звернувся навіть в НАБУ для того, щоб розслідували цю махінацію, бо порахували цю вартість приєднання на основі неналежних вихідних даних, використання яких заперечує компанія "великої четвірки". Тобто взяли сумнівну методику, взяли абсолютно неадекватні цифри оцінки і виставляють рахунки виробникам, інвесторам і будівельникам. На сьогодні, слава Богу, завдяки нашим зусиллям ця постанова не надрукована, тобто вона не вступила в дію.</p>
<p>Що ми пропонуємо? Не просто міняти цю постанову, перекладати щось з одного місця в інше, а кардинально міняти підхід, робити так, як зробили в Ізраїлі: в Ізраїлі підключення до&nbsp; інфраструктури, до енергетичних мереж для інвестора є умовно безкоштовним: приходь, підключайся, будуй завод – ніякої плати за приєднання немає. Потім ти сплатиш в тарифі інвестиційну складову, коли ти будеш купувати електроенергію. Таким чином, збільшується обсяг генерації електроенергії і вона стає дешевшою не тільки для промисловості, а й для населення.</p>
<p>Так от такий підхід, який є в Ізраїлі, фракція Радикальної партії &nbsp;пропонує Україні зняти штучні бар'єри для інвесторів на вхід, заманювати їх, допомагати їм приходити в Україну з усіх країн світу, щоб тут були робочі місця, тут податки. Потім вони сплатять за електроенергію в тарифі. Отак треба діяти, а не потакати приватним монополістам, грабуючи українських промисловців, альтернативну енергетику.</p>
<p>&nbsp;</p>
<p>ГОЛОВУЮЧИЙ. Від "Блоку Петра Порошенка" Голуб Владислав передає Віктору Пинзенику. Будь ласка.</p>
<p>&nbsp;</p>
<p>13:15:42</p>
<p>ПИНЗЕНИК В.М.</p>
<p>Шановний Голово, шановні народні депутати, хоча це трапилось випадково, що ми обговорюємо закон по повній процедурі, але це якраз той випадок, коли питання дуже важливе і яке треба було обговорити по повній процедурі.</p>
<p>Перш за все, я хотів би позитивно оцінити наміри уряду врегулювати і дати відповідь на давно запущену проблему. Це проблема з "бородою". Про що йде мова? Облгази, або контори, які займаються постачанням газу в областях України, велика частина з них приватизована, вона не належить державі. Але коли проводилась приватизація, підвішеними залишились мережі. Мережі ніхто не викупляв, за них ніхто не платив, не платить до цього часу, але вони знаходяться в користуванні приватних компаній.</p>
<p>Що хоче зробити уряд? Перша частина ідеї є абсолютно правильною і очевидно: врегулювати статус власності. Держава має закріпити за собою власність і, як кожен власник, брати плату за користування своєю власністю. Але тут вже виникає проблема: справа в тому, що за роки незалежної України проводилось додаткове будівництво, але робилось за рахунок різних джерел. Це робив державний бюджет над постійними, щорічними коштами на будівництво газопроводів, це робили населення, які за свій кошт проводили теж газопроводи. І я допускаю, що це робили компанії, які займаються постачанням газу. Значить, виникає перша проблема, яку треба буде вирішити: закріплення власності в залежності від джерел фінансування. Але ключова проблема, яка не дозволяє мені голосувати за цей закон - і я хочу тут позицію уряду, - полягає в наступному. Мене не турбує спроба передати в оренду газорозподільчі&nbsp; системи. Проблема в іншій площині. Головна проблема цієї системи. Чи цей ринок має бути в руках монополії чи ні. Інакше кажучи, чи питання постачання газу і продажу газу має бути в одних руках чи ні,</p>
<p>Моя відповідь однозначна: ні. Це мають бути різні процеси: продавати газ мають одні компанії, транзитувати газ до споживача мають інші компанії.</p>
<p>Що передбачає проект уряду?&nbsp;&nbsp; Проект уряду передбачає можливість&nbsp; передати в оренду. Кому? Облгазам теж. Закон не виключає такої можливості. Ми не маємо права допустити продаж газу в одному місці, мережа – в іншому місці. Цей ринок має бути конкурентним, продавати газ кожній території мають конкуруючі компанії. Без відповіді на це питання. Якщо уряд готовий в другому читанні врегулювати цю проблему, я закликаю голосувати "за". Якщо ця проблема не врегульовується, немає нам сенсу творити і закріплювати приватні&nbsp; компанії, які будуть нав'язувати послуги споживачам.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; Мірошниченко Юрій Романович. Знімає.&nbsp;</p>
<p>І&nbsp; Соболєв&nbsp; Сергій, фракція "Батьківщина". Будь ласка.</p>
<p>&nbsp;</p>
<p>13:19:09</p>
<p>СОБОЛЄВ С.В.</p>
<p>Шановні колеги, взагалі те, що зараз відбувається, це якийсь театр абсурду.&nbsp; Ну ладно б народні депутати внесли такий законопроект. Але ми в цій сесійній залі визначилися: ніхто не має право ні в оренді, ні в концесії тримати газорозподільчі мережі. Це є таке чи немає? Ми закріпили це в Законі "Про ринок газу"? Закріпили.&nbsp; Тепер починаються якісь ігри.</p>
<p>Урядовці – попередній уряд, нинішній уряд – замість того, щоб&nbsp; виконати рішення парламенту, закріплене в законі, про те, що&nbsp; газорозподільчі мережі&nbsp; належать державі і на базі обл- і міськгазів повинно бути створене державне підприємство. Таке саме як "Укртрансгаз", таке саме як НАК "Нафтогаз",&nbsp; таке саме як "Укргазвидобування". Так замість того, щоб створити державне підприємство, уряд прийшов до нас розводить руками і каже: "Крадуть. У нас під носом крадуть". А що у вас крадуть? Чому ви не інвентаризували все це майно? Ви що, не знаєте, що Фірташу у свій час передавали виключно приміщення облгазів? Ніякі газові труби не передавалися. Ніякі компресорні станції не передавалися. Покажіть мені закон, на підставі якого це робилося. Чому ви не повернули все це в державну власність? І ви тепер приходите до нас і кажете: "Ми нікчеми. Ми хочемо, щоб ви дозволили здавати це в оренду далі". А різниця між урядовим і депутатським в одному: це буде на конкурсних засадах чи ні.</p>
<p>Якщо ви не можете навести лад в газорозподільчій мережі в умовах надтарифів, які дають надприбутки, це не ті тарифи, які раніше були, це сьогоденні тарифи, які лягли тягарем на всіх: на підприємства, на приватних власників. Яке ви мали право взагалі з таким законопроектом зайти в зал?</p>
<p>Єдине, що треба зробити –&nbsp; ніяких повторних перших читань. Ці обидва законопроекти повинні бути відхилені. Уряд заслухати на найближчому засіданні по заходах, по створенню державного підприємства газорозподільчих мереж. І нехай держава на цьому високоприбутковому бізнесі заробляє, інвестує, так, як вона має можливість зараз інвестувати в усі інші проекти. Саме це і повинно бути висновком парламенту. Я думаю, що тут ніхто не буде підігравати ні старим, ні новим претендентам на оренду цього унікального майна. Дякую.</p>
<p>Наша фракція голосувати за це не буде. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую. Виступи від фракцій завершені.</p>
<p>І зараз ми маємо 15 хвилин виступів від народних депутатів. Я теж прошу дуже лаконічно. І прошу…</p>
<p>Ой, вибачте, ще "Фронт" не виступав. Кацер-Бучковська. Будь ласка, включіть від "Народного фронту". Три хвилини.</p>
<p>&nbsp;</p>
<p>13:22:31</p>
<p>КАЦЕР-БУЧКОВСЬКА Н.В.</p>
<p>Шановні колеги, даний законопроект є дуже важливим. Оскільки, в першу чергу я хочу сказати, що на даний момент облгази користуються газорозподільними мережами взагалі безоплатно. І ця ситуація була передбачена в Законі про ринок природного газу, де ми передбачили, що газорозподільні мережі повинні, які належать на праві власності державі на даний момент, повинні використовуватися виключно на оплатній основі.</p>
<p>Цей законопроект дасть можливість не лише вирішити дане питання. Хоча я погоджуюсь з іншими виступаючими, щодо другого читання повинні бути внесені ряд поправок, про які я також скажу. Але це є також і вимога третього енергопакету, і імплементації нашого газового законодавства до європейських вимог.</p>
<p>Тому що, на даний момент що це дасть для громадян. В першу чергу можливість конкуренції на ринку природнього газу на рівні споживачів. А саме: імплементація, правильна імплементація використання конкурентного газорозподільних мереж дасть можливість споживачу в кінцевому результаті вибирати постачальника природнього газу. Що буде мати наслідком можливості вибору більш якісного постачальника і постачальника, який постачає газ по більш дешевій ціні.</p>
<p>Тим не менше, до другого читання, я вважаю, що необхідно в цьому законопроекті ретельно проговорити, яким чином буде проходити інвентаризація газорозподільних мереж. Адже на даний момент є дуже сильно заплутана правова форма власності цих газорозподільних мереж. Також хто буде передавати в оренду чи інше, на праві іншого права користування газорозподільні мережі? Яким чином будуть використовуватися кошти від використання газорозподільних мереж?</p>
<p>Також потрібно обговорити питання безпеки експлуатації газорозподільних мереж, оскільки це дійсно є велика система, яка повинна експлуатуватись безпечно.</p>
<p>Тому я за те, щоб обговорити ці питання до другого читання. Але не можна відкладати вирішення цього питання на потім, оскільки Україна втрачає кожен день, кожен місяць, кожен рік великі кошти. А це мільярди гривень.</p>
<p>Тому я прошу зал прийняти цей законопроект в першому читанні і долучитися з тими пропозиціями і правками, які були висловлені колегами до другого читання. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, прошу провести запис для виступів від народних депутатів. Прошу записатись, хто має бажання виступити.</p>
<p>Пинзеник Віктор Михайлович. Будь ласка.</p>
<p>&nbsp;</p>
<p>13:25:26</p>
<p>ПИНЗЕНИК В.М.</p>
<p>Шановні колеги,&nbsp; я ще раз хотів би повернутись до того, що ми маємо вирішити цим законом. Можна голосувати&nbsp; у першому читанні за умови того, що уряд підтримає позицію, яку я тут озвучував. Але судячи з&nbsp; обговорення, шансів на те, що цей закон буде прийнятий зараз у першому читанні, дуже мало. Очевидно, треба повертати його на доопрацювання.&nbsp;</p>
<p>Цей&nbsp; закон мав би&nbsp; вирішити два фундаментальних питання. Перше питання –&nbsp; визначити&nbsp; державний&nbsp; характер власності на мережу газопроводів. Я не&nbsp; думаю, що&nbsp; там вдасться&nbsp; це зробити іншим нормативним актом ніж&nbsp; законом.&nbsp; Держава має&nbsp;&nbsp; закріпити&nbsp; за собою власність.</p>
<p>Питання друге, надзвичайно важливе фундаментальне питання – реформування ринку газу: чи цей&nbsp; ринок буде&nbsp; монополізований і громадяни&nbsp; України&nbsp;&nbsp; будуть рабами радянської системи&nbsp; постачання газу, чи цей ринок буде конкурентним. А ключове це питання – мережа. Я не хочу вести дискусію з приводу того, що говорила фракція&nbsp; "Батьківщина", чи це державна власність, чи оренда, я говорю про інше. Ми можемо не говорити зараз про оренду,&nbsp; але ми зобов'язані зараз говорити, що&nbsp;&nbsp; ця частина послуг має бути відокремлена від&nbsp;&nbsp; продажу газу. Ще раз наголошую: продаж газу і&nbsp; постачання газу&nbsp; має бути в різних&nbsp; руках. Монополія існує на мережу, а продавців газу в області може бути&nbsp; 5, 10, 20, нехай конкурують, нехай пропонують громадянам&nbsp; України&nbsp; найдешевші послуги.</p>
<p>Оці дві принципових позиції мають бути нормами закону. Якщо вони є, ми&nbsp; готові підтримати це. Але оскільки&nbsp; їх немає в існуючому законі, я прошу, щоб уряд при доопрацюванні базувався на цих позиціях.&nbsp;&nbsp;&nbsp;&nbsp;</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>13:27:17</p>
<p>ГОЛОВУЮЧИЙ. Дякую.</p>
<p>Будь ласка,&nbsp; Олексій Рябчин. Олексій Рябчин, ваш виступ.&nbsp;</p>
<p>Передає слово пані Кужель. Пані Олександра, будь ласка.</p>
<p>&nbsp;</p>
<p>13:27:30</p>
<p>КУЖЕЛЬ О.В.</p>
<p>Шановні колеги, два роки тому ми цим залом прийняли державницьке рішення про те, що всі газорозподільчі системи належать державі Україна. На жаль, за два ці роки жодним чином ми не виконали закон, не виконав їх Кабінет Міністрів ні перший, ні другий після революції.</p>
<p>Ми з паном Мустафою Найємом ходили декілька разів на засідання урядового комітету пана Кістіона, яким ставили наголос на тому, що потрібно відкривати кримінальну справу на міністра енергетики, на віце-прем'єра, які ведуть це питання і не роблять на виконання закону, не передають у власність газорозподільчі системи. Але там просто детективна історія.</p>
<p>Коли прийшов до влади пан Демчишин, міністр енергетики, він відмовився приймати у людини всі акти, які у нього збережені на передачу газорозподільчих систем в оренду. І ця людина з цими документами, щоб вони не загинули, розуміючи державну відповідальність, він перейшов в підприємство "Укргаз".</p>
<p>Я звернулась до пана Насалика. Чому ви не приймаєте ці документи і не переоформлюєте це на державне підприємство? Далі йде відповідь: "Так це ж буде зростання тарифу". Шановні, це брехня. В сьогоднішньому тарифі у нас є амортизація на використання цих газових мереж. Цієї суми є достатньо, щоб залишити для державного підприємства як сума за оренду використання на перші декілька років до стабілізації економіки, а далі вже рухатись по-державницькому.</p>
<p>І тому пропонуємо повернути 2 законопроекти і доробити їх, бо мій законопроект, який я пропонувала півтора роки тому на комісії пана Домбровського, вони його відхилили, пройшло вже 2 роки, ви повернулись до того ж самого, але вже неякісно виписаного і знову їх треба повертати.</p>
<p>Тому терміново треба дати доручення від пана Парубія доробити ці законопроекти і внести їх на розгляд Верховної Ради. Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановна пані Кужель.</p>
<p>Будь ласка, Река від&nbsp; "Народного фронту".&nbsp; Народний депутат&nbsp; Река.</p>
<p>Шановні колеги від&nbsp; "Народного фронту", депутат Река.</p>
<p>&nbsp;&nbsp;&nbsp;</p>
<p>13:30:03</p>
<p>РЕКА А.О.</p>
<p>Ми підтримуємо і голосуємо.</p>
<p>&nbsp;</p>
<p>ГОЛОВУЮЧИЙ. Дуже мудро. Дякуємо дуже вам.</p>
<p>Будь ласка, пані Войціцька.</p>
<p>&nbsp;</p>
<p>13:30:36</p>
<p>ВОЙЦІЦЬКА В.М.</p>
<p>Шановні колеги, газорозподільчі мережі – це один із найбільших втрачених державних активів. Це є ахіллесова п'ята та ганьба української енергетики, яка більше ніж 20 років перебуває в безоплатному користуванні приватних компаній, облгазів, більшість яких контролюються бізнесменом-олігархом Фірташем.&nbsp;</p>
<p>Щорічно держава недоотримує&nbsp;&nbsp; сотні мільйонів, якщо не мільярдів,&nbsp; за наявний в неї майновий комплекс. А отримує ці гроші насправді&nbsp; проросійський олігарх. Таке тривале зношування мереж і не…&nbsp; приводить&nbsp; до позитивних насправді наслідків: ніхто&nbsp; в них не інвестує, модернізація не проводиться, тому ми знаходимося зараз&nbsp; з вами в стані "5 хвилин до аварії". Це є бомба уповільненої&nbsp; дії.&nbsp;</p>
<p>Ніхто не ставить під сумнів,&nbsp; що державна власність має бути повернена в державу. Але давайте перестанемо ставити коня поперед… ставити віз поперед коня. Спочатку держава має забезпечити інвентаризацію всіх своїх активів. Має бути проведена повна&nbsp; паспортизація&nbsp; газорозподільчих мереж. Після цього вони мають бути передані з балансу (а вони зараз знаходяться на балансі облгазів) в державну власність. І після цього вже ми можемо говорити про те, яка буде доречна форма регулювання відносин між оператором і безпосередньо&nbsp; державою. Як держава ми маємо залучити мільярди інвестицій для того, зробити все для того, щоб наша газорозподільча мережа була модернізована, для того, щоби ми не спостерігали постійні аварії, для того, щоби ми не спостерігали постійні втрати мільярдів кубів газу щорічно.</p>
<p>Тому я закликаю як своїх колег по комітету, я вже це робила неодноразово, на базі комітету разом із відповідно Кабінетом Міністрів зробити робочу групу і доопрацювати комплексний законопроект, який би дав би відповідь на питання, з самого початку від інвентаризації, паспортизації до визначення тої оптимальної форми взаємовідносин між державою і інвестором, яка буде найбільш прийнятна.</p>
<p>І останнє, оренда. У мене питання до Кабінету Міністрів. Перепрошую, а з ким ви збираєтесь заключати договори оренди? Чи це не є просто формальність переходу від безоплатного використання, як зараз є, у випадку з облгазами і Фірташем, до платної знову ж таки фіксації монополії тим же самим Фірташем?</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка,&nbsp; пан Березюк. З місця, будь ласка,&nbsp; пане Олеже.</p>
<p>&nbsp;</p>
<p>13:33:31</p>
<p>БЕРЕЗЮК О.Р.</p>
<p>Прошу передати пані Альоні Бабак.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; пані Альоні Бабак.</p>
<p>&nbsp;</p>
<p>13:33:37</p>
<p>БАБАК А.В.</p>
<p>Шановні колеги! На жаль, цей законопроект в тому вигляді, в якому він поданий, до другого читання кардинально змінити неможливо. Неможливо сьогодні там написати про те, що буде відбуватись процес інвентаризації газорозподільних систем, які передані. Не виписано про те, в який спосіб буде визначатись плата і так далі. І цей законопроект обмежений лише одним із варіантів користування майна – орендою і все. Тут, на жаль,&nbsp; його доопрацювати неможливо.</p>
<p>Ми вважаємо, що абсолютно необхідно розглянути можливість як мінімум Фондом держмайна провести інвентаризацію об'єктів, тому що він може це зробити вже сьогодні. І тоді прийняти рішення, в який спосіб, на конкурентних, безумовно, умовах держава буде передавати в той чи інший… на тих чи інших правах користування газорозподільну систему.</p>
<p>Але, головне, щоб це не просто користування було платне, а щоб внаслідок такої платності поліпшувалась якість і відбувались інвестиції в газорозподільну систему. Тому що, власне, оте користування, яке сьогодні існує, воно здійснюється без інвестування в державні мережі.</p>
<p>Тому нам треба вибити такий&nbsp; механізм користування, який дозволить не&nbsp; ганяти кошти від Фірташа, умовно, в бюджет або&nbsp; від Фірташа до держпідприємства, а щоб за конкурсом була обрана компанія, яка буде&nbsp; використовувати ці мережі, і щоби держава поставила такому оператору&nbsp; вимоги по інвестуванню&nbsp; і контролювала виконання. Дякуємо.</p>
<p>&nbsp;</p>
<p>ГОЛОВУЮЧИЙ. Дякуємо, пані Олено.</p>
<p>Будь ласка, Голуб від "Блоку Петра Порошенка".</p>
<p>&nbsp;</p>
<p>13:35:27</p>
<p>ГОЛУБ В.В.</p>
<p>Владислав Голуб, 197 виборчий округ Черкащина. Прошу передати слово моїй колезі&nbsp; Бєльковій Ользі.</p>
<p>&nbsp;</p>
<p>ГОЛОВУЮЧИЙ. Будь ласка, пані Оля.</p>
<p>&nbsp;</p>
<p>13:35:36</p>
<p>БЄЛЬКОВА О.В.</p>
<p>Дуже дякую. Шановні колеги, вже очевидно, що доля цього законопроекту буде не сильно позитивна. Але разом з тим я би хотіла використати цю можливість і нагадати нам всім. Ми всі маємо&nbsp;&nbsp; докори до цього&nbsp; законопроекту, тим часом уже&nbsp; другий чи третій раки облгази використовують безкоштовно те майно, яке сьогодні належить державі. Давайте будемо констатувати: чинне законодавство, на жаль,&nbsp; не дозволяє уряду одноосібно, в одному порядку відмінити дію тих так званих договорів оперативного відання. Ці угоди є некомерційними і&nbsp; не передбачають оплати на користь держави. Дійсно, нас всіх хвилює, яким&nbsp; чином, куди будуть направлятися ці кошти, хто&nbsp; яким чином буде укладати угоди або оренди, або концесії. Тому&nbsp; що тільки ці&nbsp; дві форми насправді є нормальними&nbsp; формами для передачі цього… цих… цього майна в оренду.</p>
<p>Є питання щодо того, яким&nbsp; чином буде&nbsp; перекладено не тарифи. Я би&nbsp; хотіла сказати, що&nbsp; не треба нагнітати ситуацію. І, дійсно, якщо б компанії самі побудували ці&nbsp; розподільчі мережі, очевидно, вони&nbsp; також би у&nbsp; своїх інвестиційних програмах врахували це. Але було не так, їм досталося це майно безкоштовно. Воно належить державі. Має бути повернене державі і на прозорих, зрозумілих для&nbsp; всіх конкурсах або якихось засадах, які обере законопроект, ми повинні передати його для оплатного використання.</p>
<p>Ті питання, які піднімав мій колега Віктор Михайлович Пинзеник, частково вже вирішені в&nbsp; Законі про ринок природного газу. Цей законопроект, на мою думку, міг би бути проаналізований між першим і другим читанням і&nbsp; прийнятий. Але сьогодні настрій&nbsp; у залу "не такий". Нагадаю, вже три чи чотири рази він теж був "не такий", і відповідно, і далі облгази будуть використовувати абсолютно безкоштовно майно, яке належить державі.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, наступний Михайло Головко. Будь ласка, вам слово, пане Михайле.</p>
<p>&nbsp;</p>
<p>13:37:58</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода", 163 виборчий округ, Тернопільщина. Шановні депутати-колеги, дійсно, дуже важливий закон, адже ви знаєте, енергетична безпека держави це є пріоритетом незалежної політики.</p>
<p>&nbsp;На жаль, так склалося, що газотранспортна система, облгази були віддані у приватні руки, і, практично, більше 20 років користувалися, і то ніхто з цим не платив жодної копійки до державного бюджету.</p>
<p>Але все ж таки як державник і як український націоналіст, який вимагає, що такі речі, як енергетика, мають бути підконтрольні державі, в жодному разі ми не повинні допустити, дозволити приватизувати газотранспортну систему України. Зрозуміло, що вже хтось на неї поклав око, і сьогодні вони розказують про те, що потрібен ефективний менеджер, новий господар, який буде гідно, якісно управлятись з тою трубою.</p>
<p>А в мене є запитання: а чому ми мільярди витрачаємо на утримання таких керівників, які мають по 3 мільйони гривень місячної заробітної плати, як Коболєв, син Наталії Вітренко, тої прогресивної соціалістки – так? – Прохоренко і інші, та вся мафія, яка навіть не хоче дозволити провести державний аудит перевірки тих підприємств, що Україна витрачає мільярди, на тому втрачає щодень.&nbsp;</p>
<p>Замість того, щоб говорити, як повернути контроль держави над тими підприємствами, ви думаєте, як передати їх у приватну власність. А хто за це платитиме?</p>
<p>Ви кажете, потрібна концесія, будуть доходи йти до Державного бюджету за утримання труби, три там чи чотири відсотки. А за чиї це гроші буде? А це буде переходити&nbsp; на плечі простих українців, наших громадян, які будуть платити збільшення оренди і вартості за послуги транспортування газом і це будуть гроші йти в кишені чергових олігархів.</p>
<p>Звісно, що ви думаєте тільки одне: як вкрасти в народу чергові стратегічні підприємства,&nbsp; то землю хочете вкрасти, газотранспортну систему, обленерго покрали, і інші, теплокомуненерго, і залишилися ще декілька стратегічних заводів і залізниця. Але це неприпустимо.</p>
<p>Тому ми вимагаємо все ж таки, що газотранспортна система має належати виключно державі. Якщо ті горе-менеджери, які сьогодні є на займаних посадах, мільярди витрачають з державного бюджету, і Коболєв тільки на закупівлі газу наніс збитки державі більше 3 мільярдів гривень, за це мають нести відповідальність. Тому такі керівники мають бути усунені. А якщо уряд говорить, що вони не можуть керувати, ефективний менеджер, то ми повинні такий уряд послати подальше від народу, і щоб вони не знущалися з людей, і щоб все ж таки врешті повернути гідних керівників, знайти ефективних менеджерів, які будуть працювати на державу, які будуть працювати для збільшення бюджету і для посилення енергетичної незалежності нашої держави. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>13:40:50</p>
<p>ГОЛОВУЮЧИЙ. Дякую.</p>
<p>Отже, колеги, закінчився час для виступів від народних депутатів. Зараз заключне слово від комітету – і переходимо до голосування. Тому я прошу запросити депутатів в зал. І Секретаріат Верховної Ради, і голів фракцій прошу запросити депутатів в зал.</p>
<p>І, будь ласка, заключне слово. Перший заступник голови комітету Домбровський Олександр Георгійович. Будь ласка.</p>
<p>&nbsp;</p>
<p>13:41:17</p>
<p>ДОМБРОВСЬКИЙ О.Г.</p>
<p>Шановні колеги, я перш за все хотів би щиро подякувати за емоційну і гарячу дискусію, тому що тема заслуговує на те, щоб дуже професійно і глибоко дебатувати відповідно до проблеми використання газорозподільчих мереж. Але буквально декілька, на мій погляд, ключових тез.</p>
<p>Перше. Ми сьогодні з точки зору управління газорозподільчими мережами України маємо найгіршу ситуацію із можливих, які можуть бути. І тому будь-які рішення: давайте поговоримо, давайте перенесемо, давайте створимо там ще щось, - це тільки затягування проблеми. Я за правильні рішення, я за створення робочої групи. Але ми повинні чітко усвідомлювати, що ми мусимо робити реальні кроки і рухатись вперед з точки зору управління державним майном.</p>
<p>Позиція номер два. Я вважаю, що Фонд державного майна не виконав місію і не зробив глибоку системну інвентаризацію цього майна. Тому що це не тільки питання державної форми власності, це питання і органів місцевого самоврядування.</p>
<p>Я приведу вам приклад. Я як людина, яка більше 5 років працював&nbsp; головою обласної державної адміністрації Вінницької області,&nbsp; хочу сказати, кожний рік&nbsp; у Вінницькій області, з 5-го по 10-й рік, ми будували 1200-1500 кілометрів газопроводів, на які люди здавали свої гроші. І сьогодні те, що цими газопроводами користуються приватні&nbsp; компанії безкоштовно, це є принцип соціальної несправедливості.</p>
<p>Третя теза. Нам потрібно зробити&nbsp; дуже глибоку юридичну ідентифікацію цієї ситуації, тому що ці так звані договори господарського відання, які&nbsp; підписані безстроково, держава мусить розуміти ризики, на які вона втягує всю розподільчу мережу.</p>
<p>Тому, шановні колеги,&nbsp; завершуючи, я готовий сприйняти будь-яке рішення парламенту, але я наполягаю на тому,&nbsp; що ми мусимо рухатися вперед в цьому складному питанні для того, щоб дати можливість людям&nbsp; отримати дешевий газ, дешеву якісну послугу. Я підтримую свого колегу Віктора Пинзеника, не має морального права&nbsp; бути будь-яка монополія локальна, у нас розподільчі мережі повинні управлятися окремо, а поставщиків природнього газу для конкуретного ринку повинно бути 10, 15, 20 – чим більше, тим краще.&nbsp; Тому за те, щоб&nbsp; повернути ну таку управлінську інтелектуальну роль&nbsp; держави. Дякую.</p>
<p>&nbsp;</p>
<p>ГОЛОВУЮЧИЙ. Отже, колеги,&nbsp; обговорення&nbsp; завершено, переходимо о прийняття рішення. Я прошу всіх зайняти робочі місця і приготуватися до голосування.</p>
<p>Колеги, прошу заходити в зал.</p>
<p>Було згадано прізвище Віктора Пинзеника. Репліка – одна хвилина. І, будь ласка,&nbsp;&nbsp; прошу заходити в зал, займати робочі місця.&nbsp;</p>
<p>&nbsp;</p>
<p>13:44:40</p>
<p>ПИНЗЕНИК В.М.</p>
<p>Шановні колеги, я розумію емоції, які висловлюються з приводу використання газотранспортних мереж, і та стурбованість, яку висловлюють колеги з&nbsp; приводу того, що крадуть чи можуть вкрасти. Так я хочу вас всіх, щоб ми задумались. Не приймаючи жодного рішення, не треба нічого красти. Державне майно безплатно використовується без крадіжок. Тому ми зобов'язані прийняти якесь рішення.</p>
<p>Я говорив, що має бути в другому читанні, якщо уряд погоджується з тими нормами розмежування, продажу газу і транзиту, можна голосувати. І закликаю колег врегулювати цю болючу проблему.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Отже, переходимо до голосування. І я ставлю на голосування проект Закону про внесення змін до деяких законів України щодо забезпечення використання газорозподільних систем за пропозицією комітету (номер 5058) за основу. Лишень за основу, колеги. Прошу проголосувати. Прошу підтримати. За основу. Голосуємо, колеги. За основу. Голосуємо.</p>
<p>&nbsp;</p>
<p>13:46:09</p>
<p>За-171</p>
<p>Ставлю наступну пропозицію, колеги. Повернути до комітету для підготовки на повторне перше читання. <i>(Шум у залі)</i></p>
<p>&nbsp;Звичайно. Колеги, пропоную я компромісну: повернути до комітету для підготовки на повторне перше читання. Прошу підтримати цю пропозицію: 5558&nbsp; повернути до комітету для підготовки на повторне перше читання. Прошу проголосувати. Прошу підтримати. Голосуємо.</p>
<p>&nbsp;</p>
<p>13:46:53</p>
<p>За-193</p>
<p>І остання пропозиція: повернути суб'єкту права законодавчої ініціативи на доопрацювання.</p>
<p>Колеги, давайте сконцентруємося, щоб ми не втратили законопроект. Пропонується повернути суб'єкту права законодавчої ініціативи на доопрацювання. Прошу проголосувати. Прошу підтримати. Прошу &nbsp;проголосувати.</p>
<p>&nbsp;</p>
<p>13:47:27</p>
<p>За-194</p>
<p>Рішення не прийнято. На жаль, законопроект відхилено.</p>
<p>І, колеги, останній проект Закону сьогоднішнього блоку, це є проект Закону про Фонд енергоефективності, про який вчора ми говорили на Погоджувальній раді (5598).</p>
<p>І я прошу проголосувати розгляд його за скороченою процедурою. Прошу проголосувати, прошу підтримати. Голосуємо. Прошу підтримати.</p>
<p>&nbsp;</p>
<p>13:48:06</p>
<p>За-178</p>
<p>Рішення прийнято.</p>
<p>І я запрошую до доповіді віце-прем'єр-міністра України, міністра регіонального розвитку, будівництва та ЖКГ Зубка Геннадія Григоровича. Геннадій Григорович, будь ласка.</p>
<p>&nbsp;</p>
<p>13:48:31</p>
<p>ЗУБКО Г.Г.</p>
<p>Шановні народні депутати! Шановні колеги! Я хотів би ще раз звернути увагу і прошу мобілізуватися навколо цього питання. Я думаю, що жоден народний депутат сьогодні шукає інструменти, яким чином допомогти кожній українській родині для того, щоб зменшити тиск комунальних тарифів. І з іншого боку створити все-таки умови для енергонезалежності держави.</p>
<p>Фонд енергоефективності, який пропонується до розгляду, підтриманий всіма експертами, громадянським суспільством, народними депутатами, фракціями, двома профільними комітетами – палива і енергетики, а також житлово-комунального господарства.</p>
<p>Нам дуже важливий цей закон як технічний інструмент і як фінансовий інструмент, який дасть можливість не тільки ефективно використати кошти державного бюджету, а ще й залучити міжнародну допомогу.</p>
<p>Сьогодні Європейський Союз, відпрацювавши минулий тиждень, чітко підтвердив, що він стоїть поряд з нами і готовий підтримувати фінансово в розмірі 100 мільйонів євро наповнення цього фонду.</p>
<p>Я хотів би сказати, що ми перший раз повернули реформу житлово-комунального господарства до потреб споживача. Безпосередньо цей інструмент – Закон про енергоефективність будівель, Закон про комерційний облік, Закон про житлово-комунальні послуги –&nbsp; створює фундамент для того, щоб сьогодні наші і багатоповерхові будинки, і індивідуальні будинки йшли по термомодернізації.</p>
<p>Хочу навести тільки один приклад. У суботу я був на зустрічі з головою ОСББ і з правлінням ОСББ саме в Києві, які впровадили перший тільки крок – встановлення ІТП. Тільки за один опалювальний сезон вони зекономили 400 тисяч гривень, це зменшення втрат практично кожної української родини, які проживають у цьому будинку, на 3,5 тисячі гривень. Будь ласка, фонд дає можливість прозорого управління, створення інструментів, а також залучення міжнародної фінансової допомоги. ІFC, яке буде входити в наглядову раду, буде допомагати в напрямку підтримки технічної, і за допомогою Європейського Союзу у кожній області буде створений безоплатний центр…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ЗУБКО Г.Г. І тому я хотів би наголосити, що сьогодні, мабуть, ні в кого не виникає питань для пошуку тих інструментів, які дадуть можливість зменшити витрати як державного бюджету, як країни, так і безпосередньо української родини. І тому я хотів би попросити всіх мобілізуватися навколо цього питання, бо я думаю, що найбільш важливого питання, яке нам потрібне вирішувати в міжопалювальний сезон по підтримці впровадження енергоефективності, немає. Ще раз наголошую не тільки на важливості…</p>
<p>&nbsp;</p>
<p>ГОЛОВУЮЧИЙ. Дякую, пане Геннадій.</p>
<p>Я прошу всіх максимально лаконічно, бо у нас час досить обмежений.</p>
<p>І я запрошую до співдоповіді Домбровського Олександра Георгійовича.</p>
<p>&nbsp;</p>
<p>13:51:33</p>
<p>ДОМБРОВСЬКИЙ О.Г.</p>
<p>Шановний Андрію Володимировичу, шановні колеги! Я перш за все хотів би щиро подякувати за сьогоднішню таку серйозну фундаментальну дискусію, тому що Закон про Фонд енергоефективності – це останній законопроект, який ми сьогодні розглядаємо, але з точки зору пріоритетів державної енергетичної політики я би питання енергоефективності поставив номером один.</p>
<p>Я приведу один простий приклад, який я використовую дуже часто. Наша сусідня Польща, яка має менше населення, меншу територію, має в 5 разів більший ВВП, використовує в півтора рази менше енергетичних ресурсів. Це говорить про те, що Україна є однією з найменш ефективних в енергетичному сенсі країн. Нам потрібна серйозна енергетична і енергоефективна модернізація. Для цього потрібні кошти, які ми повинні дати населенню, домогосподарствам, ОСББ, для того, щоб зробити термомодернізацію і енергетичну модернізацію всього житлового фонду як мінімум. Коштів в державному бюджеті на це дуже мало. Фактично наша, ну, така гаряча дискусія з урядом відносно Державного бюджету 2017 року 400 мільйонів на програму дуже важливих "теплих" кредитів і 400 мільйонів на фонд енергоефективності. Я вважаю, цього мало. І я хочу також подякувати за підтримку нашим європейським партнерам.</p>
<p>Цей законопроект потрібно прийняти в першому читанні. До нього є пропозиції і зауваження в комітеті і у багатьох експертів, я про це говорю відверто, але він надзвичайно як інституційний механізм дуже потрібний сьогодні для країни. Я прошу всіх народних депутатів підтримати цей законопроект в першому читанні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, зараз буде обговорення, але теж прошу максимально лаконічно. По попередній інформації всі фракції і групи підтримують даний законопроект. І я прошу провести запис: два – за, два – проти. Будь ласка.</p>
<p>Бабак, будь ласка.</p>
<p>&nbsp;</p>
<p>13:53:57</p>
<p>БАБАК А.В.</p>
<p>Шановні народні депутати, цей законопроект є надзвичайно важливий, тому що 30 відсотків первинної енергії в Україні споживається в житлі, більша частка, інша – це вже в індустрії, в промисловості. Але в житлі споживається 30 відсотків первинної енергії.</p>
<p>Водночас в розрахунку на один квадратний метр житла ми споживаємо практично в 4 рази більше ніж наші країни-сусіди. Тому нам потрібен сьогодні інструмент державної підтримки, який не прив'язаний до щорічного бюджетного процесу, і, щоб&nbsp; він не був залежним від щорічних рішень, постанов Кабінету Міністрів&nbsp; про те, як будуть&nbsp; розподілятись і виділятись&nbsp; кошти. Нам потрібен інструмент, який зрозумілий для людей, який іде поза межами оцієї процедури бюджетного процесу. Щоби кожен розмів, що і в цьому, і в наступному році, і через 5 років ця програма державної&nbsp; підтримки буде існувати через такий інструмент, як Фонд&nbsp; енергоефективності. Надзвичайно важливо нам підтримати закон, незважаючи на ті питання, які мають&nbsp; бути доопрацьовані&nbsp; до другого читання.</p>
<p>Водночас,&nbsp; "Об'єднання&nbsp; "Самопоміч" наголошує, і звертаю увагу, у всіх лідерів політичних фракцій і груп,&nbsp; всіх народних депутатів про те,&nbsp; що без Закону про житлово-комунальні послуги, який виноситься постійно на двадцяте місце в голосуванні,&nbsp; не можна реалізувати повноцінно програму енергоефективності. Тому що, незважаючи на 10 тисяч об'єднань співвласників, які були створені за цей рік, це 3,5 мільйонів людей повірили&nbsp; в реформу управління житла. Решта людей не можуть долучитись до співфінансування, тому що в них немає ефективних управителів, немає типового договору на управління, які забезпечені в Законі про&nbsp; житлово-комунальні послуги.</p>
<p>Тому, колеги, дуже прошу підтримати цей законопроект,&nbsp; "Самопоміч" його підтримує. Але також поставити в пріоритет на перші години голосування в четвер Закон про житлово-комунальні послуги, і тоді ми можемо говорити, що ми почнемо ефективне впровадження реформ...</p>
<p>&nbsp;</p>
<p>ГОЛОВУЮЧИЙ. Кодола Олександр Михайлович,&nbsp; будь ласка.</p>
<p>&nbsp;</p>
<p>13:56:09</p>
<p>КОДОЛА О.М.</p>
<p>Олександр Кодола, 209 виборчий округ, Чернігівщина.</p>
<p>Шановні колеги! Безумовно, що питання енергозбереження, питання енергоефективності вже давно перейшли із статусу суто економічних питань вже в статус безпекових питань&nbsp;&nbsp; і для кожного громадянина нашої держави, і загалом, для нашої держави&nbsp; Україна. Саме тому і наш профільний Комітет з питань&nbsp;&nbsp; житлово-комунального господарства, будівництва, і&nbsp; фракція&nbsp; "Народний фронт" підтримує цю законодавчу ініціативу і закликає&nbsp; весь парламент проголосувати за основу в першому читанні і дати перший крок для створення Фонду енергоефективності нашої держави. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Кривенко Віктор Миколайович,&nbsp; "Блок Петра Порошенка".&nbsp;&nbsp;</p>
<p>&nbsp;</p>
<p>13:56:51</p>
<p>КРИВЕНКО В.М.</p>
<p>Віктор Кривенко, "Народний Рух України". Перш за все, я хочу привітати уряд, що нарешті&nbsp; від слів хоч трошечки до діла перейшли і починають інструменти використовувати. І пану&nbsp; Геннадію Зубку хочу подякувати.&nbsp;&nbsp;</p>
<p>А, з іншого, боку ми бачимо величезні проблеми з усвідомленням уряду своєї справжньої роботи по відновленню економіки і експортно-кредитне агентство саботується. Питання індустріальної промислової політики повністю саботується. Дуже добре, що в енергозбереженні працюємо і починаємо хоча б копіювати те, що інші країни давно вже зробили. Для прикладу у нас був міністр, громадянин дуже дружньої для нас країни, от ви, який розповідав, що не потрібні взагалі ніякі інструменти. І коли ми з делегацією були в Литві&nbsp; і говорили, що от, будь ласка,&nbsp; можете взяти свого співгромадянина, свого міністра і покажіть їм ті 45 інструментів підтримки бізнесу, які використовуються вашою країною. 49 відсотків віддається на компенсацію витрат по енергозбереженню ОСББ. 40 відсотків віддається компанії, яка будує&nbsp; новий завод, як компенсація… І цих інструментів дуже багато, і вони всі використовуються.</p>
<p>Подивіться, які інструменти використовує Польща, Словаччина,&nbsp; подивіться, як увесь світ стимулює енергозбереження, стимулює промисловий розвиток. Цей закон треба обов'язково підтримувати. Такі ініціативи треба вітати. Я хочу попросити колег, щоб ми ні в якому випадку в кінці цього засідання не розходилися і проголосували цей законопроект. І щоб не було такої ганьби, яку ми мали по минулому законопроекту, коли ми залишили в руках газових олігархів&nbsp; мережі в безкоштовному використанні, що є повною ганьбою Верховної Ради.</p>
<p>Тому прошу вас всіх підтримати. Дякую уряду за цей закон.</p>
<p>&nbsp;</p>
<p>ГОЛОВУЮЧИЙ.&nbsp; Колеги, зараз буде заключний виступ, через дві хвилини буде голосування. Тому прошу всіх голів фракцій запросити депутатів в зал, щоб ми не втратили законопроект. Я дуже переконливо прошу зараз всіх народних депутатів запросити в зал, приготуватись до голосування.</p>
<p>Зараз від "Батьківщини" Кужель передає Рябчину. Включіть, будь ласка,&nbsp; мікрофон.</p>
<p>&nbsp;</p>
<p>13:59:01</p>
<p>РЯБЧИН О.М.</p>
<p>Олексій Рябчин, фракція "Батьківщина", Донеччина.</p>
<p>Я особисто підтримую цей&nbsp; законопроект і прошу шановних колег підтримати. Але для мене як для голови підкомітету з енергоефективності ці законопроекти взагалі становлять для енергоефективності є просто взірцем безвідповідальності уряду. Тому що минулий&nbsp; уряд Арсенія Яценюка, даний уряд Гройсмана підвищили тарифи, підвищили ціни для людей, мотивуючи це європейською нормою. Так ось у Європі до того як підвищувати тарифи, роблять облік для того, щоб люди знали, скільки вони споживають, роблять монетизацію субсидій, щоб люди не страждали від цього, роблять подібні фонди для того, щоб люди&nbsp; мали технічні можливості замінити&nbsp; вікна, поставити&nbsp; ІТП. Це робиться одночасно&nbsp; або до того як приймати такі серйозні політичні ріш<a name=Temp></a>ення, коли люди&nbsp; просто, 60 відсотків, у нас&nbsp; потерпають від енергетичної бідності і&nbsp; сидять на субсидіях.</p>
<p>&nbsp;До чого ми дожилися, що за три роки в сфері енергоефективності&nbsp; зроблено практично нічого, що до нас приїжджають навіть&nbsp; європейці, які дають шалені кошти своїх платників податків для цього фонду, і вмовляють, лідерів фракцій і урядовці, поставте на голосування та проголосуйте за&nbsp; цей законопроект. Ми знаємо, що&nbsp; цей фонд не буде працювати, якщо&nbsp; не буде ще законопроектів про облік, про енергоефективність у будівлях.</p>
<p>І взагалі ми&nbsp; підрахували, і є така оцінка кількості&nbsp; робочих місць, яка може буде&nbsp; створена, якщо буде&nbsp; прийняти законопроект, наприклад, про енергетичну ефективність будівель.</p>
<p>Так ось в&nbsp; секторі енергоефективності ми можемо створити і дати&nbsp; людям 465 тисяч робочих місць. Це більш теплі квартири, це енергоаудит, енергозбереження, це запуск нашої промисловості, про яку ми всі дбаємо. І цього&nbsp; не зроблено постмайданною владою.</p>
<p>Що стосується фонду. Законопроект визначає корпоративну структуру фонду, проте є декілька&nbsp; невизначених речей щодо його функціонування. Не врегульовано питання, в яких випадках&nbsp; надаються гранти, в яких кредити, чи матиме можливість отримати грант людина, яка вклала в&nbsp; енергетивний заклад власні, а не кредитні&nbsp; кошти. Це не знаю, чи треба вносити&nbsp; у ранг закону чи ні, однак є речі, які треба доопрацювати до другого читання і&nbsp; проголосувати в цілому за скороченою процедурою, буду просити поставити, підтримати цей фонд. Дякую, колеги.</p>
<p>&nbsp;</p>
<p>ГОЛОВУЮЧИЙ. Дякую вам, колеги.&nbsp; Прошу зайняти робочі місця.</p>
<p>Колеги, прошу зайняти робочі місця, переходимо до прийняття рішення. Я прошу переконливо усіх зараз зайняти робочі&nbsp; місця.</p>
<p>30 секунд, ще Геннадій Зубко. І прошу займати робочі місця, приготуватись до&nbsp; голосування.</p>
<p>&nbsp;</p>
<p>14:01:31</p>
<p>ЗУБКО Г.Г.</p>
<p>Шановні колеги, я прошу мобілізуватися. Я розумію, що це&nbsp; складно, але сьогодні тільки 22&nbsp; тисячі ОСББ чекають цього рішення для&nbsp; того, щоб рухатися в напрямку модернізації. Сьогодні дуже велика кількість людей в сільській місцевості також чекають впровадження цього інструменту.</p>
<p>Прохання змобілізуватися, зібратися і дати ще один потужний інструмент для того, щоб зменшити тиск і навантаження комунальних тарифів. Дякую.</p>
<p>&nbsp;</p>
<p>ГОЛОВУЮЧИЙ. Колеги, в обговоренні всі&nbsp; підтримали, кожен голос має вагу.</p>
<p>І я дуже прошу, щоб кожен зараз зайшов у зал, зайняв робоче місце. Через дві хвилин ви зможете переговорити по будь-яких інших питаннях.</p>
<p>Отже, прошу перейти до голосування. І я ставлю на голосування проект Закону про Фонд енергоефективності (5598) за основу. 5598 – за основу. Лишень за основу, колеги. Прошу проголосувати, прошу підтримати. Всіх, хто є в залі, прошу&nbsp; дисципліновано підтримати.</p>
<p>Голосуємо, колеги! Прошу підтримати, прошу проголосувати.</p>
<p>&nbsp;</p>
<p>14:02:56</p>
<p>За-224</p>
<p><i>(Шум у залі)</i></p>
<p>Будь ласка, я поставлю на повернення. Прошу зайти в зал, зайняти робочі місця.</p>
<p>Колеги, я прошу відповідально підходити до голосування, особливо, коли йдеться про реформаторські закони.</p>
<p>Будь ласка, займіть робочі місця. Будь ласка, всі на місцях є?</p>
<p>Я ставлю пропозицію повернутися до 5598, проект Закону про фонд енергоефективності. Прошу підтримати, прошу проголосувати. Колеги, кожного прошу проголосувати.</p>
<p>Прошу підтримати, прошу проголосувати за повернення. Голосуємо, колеги. Будь ласка, прошу дисципліновано всіх проголосувати.</p>
<p>&nbsp;</p>
<p>14:03:45</p>
<p>За-223</p>
<p><i>(Шум у залі)</i></p>
<p>Три голоси, колеги! Будь ласка, я поставлю ще раз. Будь ласка, зайдіть у зал. Будь ласка, запросіть депутатів у зал. І прошу, займіть всі свої робочі місця, колеги.</p>
<p>Величезна, важлива реформа. Будь ласка, прошу зайти в зал. Колеги, будь ласка!</p>
<p>Я ставлю пропозицію повернутися до розгляду 5598…</p>
<p>Колеги, секундочку! Хай займуть місця всі! Будь ласка, займіть місця, кожен голос має вагу, колеги.</p>
<p>І я прошу проголосувати за повернення&nbsp; 5598: про Фонд енергоефективності. Прошу проголосувати. Прошу підтримати, колеги. Кожен голос має вагу. Прошу проголосувати. Будь ласка, голосуємо, колеги. Прошу підтримати. Прошу проголосувати, підтримати.</p>
<p>&nbsp;</p>
<p>14:04:59</p>
<p>За-227</p>
<p>Повернулись.</p>
<p>Колеги, будь ласка,&nbsp; тепер я ставлю… Будь ласка, не відходьте від місць. Я ставлю 5598 за основу, колеги, за основу. Прошу проголосувати. Прошу підтримати за основу 5598. Голосуємо, колеги. Прошу проголосувати. Кожен, будь ласка, уважно голосуйте. Голосуємо за основу 5598.</p>
<p>&nbsp;</p>
<p>14:05:32</p>
<p>За-227</p>
<p>Рішення прийняте.</p>
<p>Колеги, не розходіться, одну секунду! Колеги, до нас звернулися батьки людей з синдромом Дауна, щоб ми розглянули сьогодні… Не відходіть, одну секундочку! Я вас прошу, щоб ми розглянули сьогодні швидше проект Закону про соціальні послуги. Я не кажу зараз – щоб ми після перерви перейшли. Не зараз. Зараз давайте проголосуємо, щоб ми змогли перейти, з перерви почати, колеги. Прошу підтримати. Прошу підтримати, щоб після перерви ми перейшли до 4607, колеги. Прошу підтримати, щоб ми після перерви перейшли до 4607. Прошу проголосувати, він є в порядку денному. Підтримаємо людей з синдромом Дауна. Прошу підтримати. Голосуємо, колеги, щоб після перерви ми цей законопроект поставили. Прошу підтримати. Прошу проголосувати. Голосуємо.</p>
<p>&nbsp;</p>
<p>14:06:35</p>
<p>За-215</p>
<p>Колеги, ну, мені, щоб змінити порядок денний, треба голоси. Давайте ще раз, то 30 секунд. Прохання підтримати людей з синдромом Дауна, колеги. Це не є політика, це є соціальна підтримка наших людей.</p>
<p>Я ще раз поставлю пропозицію, щоб ми після перерви перейшли до розгляду цього питання, щоб ми в день, коли ми відзначаємо і згадуємо&nbsp; тих людей, які живуть&nbsp; разом з нами в суспільстві і потребують нашої підтримки, прошу підтримати, щоб після обіду ми перейшли до його розгляду. Кожен голос, колеги. Прошу підтримати. Прошу проголосувати.</p>
<p>Не виходіть! Це 30 секунд, колеги, не виходіть з залу. Прошу підтримати. Голосуємо, колеги. Прошу підтримати, щоб ми після обіду перейшли до його розгляду. Прошу проголосувати. Прошу голосувати.</p>
<p>&nbsp;</p>
<p>14:07:35</p>
<p>За-224</p>
<p>Два голоси! Я ще раз поставлю. Будь ласка,&nbsp; займіть місця. Колеги, два голоси, не виходіть з залу. Люди, ну будьте людяними! Майте гідність і майте честь, люди.</p>
<p>Я ставлю ще раз, колеги, щоб ми розглянули в порядку денному після обіду. Я ще раз… я ще раз ставлю, колеги. Прошу підтримати, щоб після обіду ми розглянули 4607. Прошу підтримати. Прошу проголосувати, колеги.</p>
<p>Прошу підтримати і проголосувати. Будь ласка,&nbsp; голосуєм. Прошу підтримати. Голосуємо, колеги. Кожен голос!</p>
<p>&nbsp;</p>
<p>14:08:18</p>
<p>За-240</p>
<p>Рішення прийняте, колеги.</p>
<p>Після обіду ми&nbsp; перейдем… <i>(Шум у залі) </i>&nbsp;&nbsp;Ні, колеги. Ні. Має бути доповідь. Люди розійдуться, ми ледь витягнули.</p>
<p>Отже, колеги, зараз згідно Регламенту оголошується перерва на дві години, і я оголошую ранкове засідання Верховної Ради України закритим. І&nbsp; хочу наголосити, після обіду ми переходим до 4607, а потім – блок питань транспорту.</p>
<p>І я хочу ще раз привітати&nbsp; за прийняття проекту Закону про Фонд енергоефективності і віце-прем'єра, і всіх народних депутатів.</p>
<p>Дякую, колеги, і о 16.00&nbsp; продовжимо нашу роботу.&nbsp;&nbsp;</p>
<p>Колеги, я ще би звернувся, щоб представники фракцій зараз зайшли до мене на консультації по питанню про громадянство. Якби можна було, на коротку консультацію голови або представники фракцій. Буквально на кілька хвилин зараз прошу підійти.</p>
<p>&nbsp;</p>

