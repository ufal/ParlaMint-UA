Стенограма пленарного засідання
06 жовтня 2015
&nbsp;
<p align=center>ЗАСІДАННЯ ТРИНАДЦЯТЕ</p>
<p align=center>Сесійний зал Верховної Ради України</p>
<p align=center>06 жовтня 2015 року, 16 година</p>
<p align=center>Веде засідання Голова Верховної Ради України В.Б.ГРОЙСМАН</p>
<p><b>&nbsp;</b></p>
<p>16:05:49</p>
<p>ГОЛОВУЮЧИЙ. Шановні колеги народні депутати, ми продовжуємо нашу роботу. Будь ласка, прошу займайте свої місця у залі.</p>
<p>На ранковому засіданні, шановні колеги, я просив би вашої уваги, ми проголосували зміни до календарного плану. Наступний тиждень буде тижнем роботи в комітетах Верховної Ради України. І тут я би просив керівництво комітетів, і сьогодні я підпишу таке доручення, зробити дві речі. Перша. У нас є дві тисячі законів, які знаходяться в парламенті. Частина&nbsp; із них є достатньо невисокої якості, якщо говорити скромно. Тому я хотів вас попросити, шановні колеги, щоби ви на комітеті розглянули, кожен в сфері своєї компетенції, ці закони. І друга позиція. Визначили, які&nbsp; рекомендувати парламенту їх не розглядати, інші – визначили, які є надзвичайно важливими для прийняття. І пам'ятайте, що ми за тиждень можемо прийняти 40-45 законів. І теж просив би вас враховувати, шановні колеги народні депутати, план законодавчого забезпечення реформ, в якому визначено 488 законів, які ми маємо прийняти на виконання Угоди про асоціацію з Європейським Союзом, виконання, що стосується коаліції, коаліційної угоди, інших стратегічних документів – "Стратегії 2020" і Плану дій діяльності уряду. Тобто&nbsp; задача стоїть наступна, щоби цей тиждень якісно попрацювати,&nbsp; і ми змогли сформувати на три пленарних тижні, які в нас будуть в листопаді, якісну систему розгляд законів.</p>
<p>Також я доручаю Апарату, і ми це зробимо обов'язково. Оприлюднимо всі засідання комітетів з персональним відвідуванням, і там, де зараз це можливо, в тому числі і онлайн-трансляцію. Тому сьогодні буде таке доручення комітетам. І я прошу комітети опрацювати це питання, проаналізувати 2 тисячі законів, які є в парламенті, і визначити найпріоритетніші. І прошу також враховувати при цьому визначений план законодавчого забезпечення реформ. Дякую за ваше розуміння шановні колеги народні депутати.</p>
<p>Шановні колеги, будь ласка, займайте свої місця. Прошу включити систему "Рада" для реєстрації народних депутатів у залі Верховної Ради.</p>
<p>&nbsp;</p>
<p>16:08:56</p>
<p>315 народних депутатів зареєстровано. Шановні колеги, оголошую вечірнє засідання Верховної Ради України відкритим.</p>
<p>Переходимо до розгляду питань порядку денного. Проект Закону (реєстраційний номер 3072) про внесення змін до деяких законодавчих актів України щодо створення передумов для нової моделі ринку природного газу.</p>
<p>Будь ласка, шановні колеги, доповідає заступник міністра Ігор Діденко. Будь ласка.</p>
<p>&nbsp;</p>
<p>16:10:15</p>
<p>ДІДЕНКО І.М.</p>
<p>Шановний пане Голово, шановні народні депутати! На ваш розгляд запропоновано законопроект номер 3072: про внесення змін до деяких законодавчих актів України щодо створення передумов для нової моделі ринку природного газу.</p>
<p>9 квітня 2015 року Верховна Рада в другому читанні і в цілому схвалила новий прогресивний Закон "Про ринок природного газу". Це перший системний закон в Україні, який було прийнято в цілковитій узгодженості і кооперації із секретаріатами нордичного співтовариства у відповідності до третього енергопакету. З 1 жовтня 2015 року цей закон увійшов в дію.</p>
<p>Законом "Про ринок природного газу" було надано доручення Кабінету Міністрів підготувати законопроект про гармонізацію існуючих законів України із новоприйнятим Законом "Про ринок природного газу". Цей законопроект було підготовлено Міністерством енергетики і вугільної промисловості України, було узгоджено із національною комісією регулювання електроенергії і комунальних послуг, так само всі його норми були проведені через тестування в міжнародних консультантів і секретаріатів енергетичного співтовариства.</p>
<p>Окрім термінологічних, основні зміни пропоновано внести до таких законів. У Кодексі про адміністративні правопорушення узгоджено&nbsp; види правопорушень та санкції за неправомірні дії на ринку природного газу статтею 59 Закону "Про ринок природного газу".&nbsp;</p>
<p>У Законі України "Про трубопровідний транспорт" узгоджено із положенням Закону "Про ринок природного газу" в частині експлуатації газотранспортних та газорозподільчих мереж.</p>
<p>У законах України "Про оренду державного та комунального майна", "Про управління об'єктами державної власності", "Про приватизацію державного майна" передбачено можливість платного користування і виключно платного оренда, концесія або управління газорозподільними системами у відповідності до статті 37 Закону України "Про ринок природного газу", для цього передбачено, що орендодавцем …. систем виступатиме суб'єкт господарювання державного сектору економіки визначений Кабінетом Міністрів. Треба додати, що Кабінет Міністрів вже відповідне своє урядове рішення прийняв.</p>
<p>У Законі України "Про нафту і газ" внесено змінення щодо розмежування сфери дії цього закону з метою усунення колізії Законом "Про ринок природного газу".</p>
<p>В Законі України "Про природні монополії" передбачено можливість застосування санкцій збоку незалежного регулятора Національної комісії регулювання електроенергетикою та комунальними послугами за порушення на ринку природного газу у відповідності до статті 59 Закону "Про ринок природного газу".</p>
<p>В Законі України "Про житлово-комунальні послуги" прибрано кваліфікацію постачання природного газу як житлово-комунальної послуги у зв'язку з суттєвою зміною підходу до регулювання ринку природного газу, передбаченого Законом України "Про ринок природного газу".</p>
<p>У Законі України "Про теплопостачання" внесені зміни щодо особливості режиму поточних рахунків і спеціальним режимом використання теплогенеруючих та теплопостачальних підприємств для розрахунків за використаний природний газ.</p>
<p>У Законі України "Про забезпечення комерційного обліку природного газу" перенесено термін встановлення лічильників газу для приготування їжі до 1 квітня 2017 року. Також передбачено конкурентне середовище щодо виконавців робіт і встановлення лічильників, посилено санкції за не встановлення лічильників відповідальними суб'єктами та за відмову встановлення лічильників газу, передбаченого в створенні єдиної бази абонентів природного газу, яка є критично необхідною для повного обліку використання природного газу в Україні, що буде запобігати корупційним моделям і схемам минулого, коли дешевий газ, який реалізовувався за цінами для потреб населення, потім через викрутаси в газорозподільчих мережах потрапляв на промислові об'єкти України.</p>
<p>В Законі України "Про державні соціальні стандарти та державні соціальні гарантії" передбачено механізм технічного аудиту та заміни неефективного обладнання газоспоживання в побутових споживачів, які отримують субсидії для оплати спожитого природного газу та використовують застаріле обладнання з газоспоживання, зокрема за рахунок коштів Державного бюджету.</p>
<p>У Законі України "Про ліцензування видів господарської діяльності" узгоджено перелік ліцензованої діяльності та органів, відповідальних за затвердження ліцензійних умов, у відповідності до статті 9-ї&nbsp; Закону "Про ринок природного газу". А також передбачено протягом одномісячного строку з дати затвердження нових ліцензійних умов на провадження діяльності з постачання природного газу, що має здійснюватися на підставі ліцензій на постачання природного газу, які мають видаватися незалежним регулятором. Ця норма передбачає боротьбу із фіктивними підприємствами-метеликами, які багато років робили ні що інше, як уникали від оподаткування і створювали зменшення ефективної фінансової бази в українському бюджеті.</p>
<p>В Законі про ринок природного газу передбачено обов'язок операторів газорозподільчих систем щодо використання поточних рахунків із спеціальним режимом використання при отриманні коштів від споживачів, що теж унеможливлює зловживання з державними і квазідержавними фінансами.</p>
<p>Законом окремо передбачено, що зміни до Закону про житлово-комунальні послуги не позбавляють осіб, які мають право на пільги і субсидії, на оплату комунальних послуг відповідно до законодавства, права на отримання пільг і субсидій на оплату природного газу.</p>
<p>У зв'язку з загальною необхідністю запуску нового закону в дію, а ми постійно на всіх нарадах і консультаціях проводили консультації так само і з бізнес-середовищем, які на сьогоднішній день уже розділені у своїх функціях по послузі транспортування і по послузі постачання. Законопроект було узгоджено усіма органами центральної виконавчої влади. Так само пройшов розгляд на комітеті Верховної Ради.</p>
<p>І тому міністерство і уряд просить підтримати даний законопроект за основу та в цілому. Дякую за увагу. Якщо питання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, запишіться на запитання і відповіді, 3 хвилини. Будь ласка. Запис на запитання до доповідача. Андрій Іллєнко.</p>
<p>&nbsp;</p>
<p>16:17:32</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода". У мене питання до шановного доповідача як до представника уряду перш за все. Скажіть, будь ласка, а чи не є цей законопроект по суті спробою прихованої приватизації газотранспортної системи України? І чи не існує там відповідних ризиків, коли мова іде про можливість концесії, оренди і інших механізмів по суті прихованої приватизації. Прошу дати відповідь на це запитання. Дякую.</p>
<p>&nbsp;</p>
<p>16:18:10</p>
<p>ДІДЕНКО І.М.</p>
<p>Дякую за запитання. Даний законопроект ніяким чином не має відношення до газотранспортної системи високого тиску, яка є магістральним газопроводом України. Тут іде мова виключно про газорозподільчі мережі, які на сьогоднішній день складаються із державної власності, приватної власності, комунальної власності, кооперативної власності, і спільної власності. Таким чином, ніяким чином ні скритої, ні відкритої приватизації газотранспортної системи тут не передбачено, і це проти політики уряду. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Микола Томенко.</p>
<p>&nbsp;</p>
<p>16:18:53</p>
<p>ТОМЕНКО М.В.</p>
<p>Пане Ігоре, добре, що сьогодні цілий день ми присвячуємо питанню енергетичної безпеки. Але питання природнє, яке виникає, чому так довго уряд і міністерство готувало зміни до тих законів стосовно ринку природного газу, який Верховна Рада вже довший час працювала? Я маю на увазі, що, можливо, в уряді є різні підходи стосовно цього питання. Чи які інші проблеми, щоби якнайшвидше навести порядок на ринку природного газу України?</p>
<p>&nbsp;</p>
<p>16:19:35</p>
<p>ДІДЕНКО І.М.</p>
<p>Дякую за запитання. Як я вже говорив, цей закон шановними парламентарями було проголосовано 9 квітня. Президент його підписав тільки 7 травня. Тому з&nbsp; 8 травня ми почали роботу із міжнародними інституціями, а саме із секретаріатом Енергетичного співтовариства. Як я вже говорив, цей закон зроблений на підставі європейської законотворчої норми. Тому всі пропозиції, які ми креатували і узгоджували, вони перекладались англійською мовою, відсилалися в Відень. У Відні йшла дискусія, потім перекладалася назад, а потім всі наші європейські партнери пішли у відпустки. А уже в уряді цей законопроект буквально з перших чисел вересня і на минулу сесію він так само був готовий до розгляду. І ми будемо дуже вдячні, якщо ви, розділяючи позицію шановного депутат Томенка, саме проголосуєте прийняття цього законопроекту в цілому. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Останнє запитання, Юрій Чижмарь.</p>
<p>&nbsp;</p>
<p>16:20:31</p>
<p>ЧИЖМАРЬ Ю.В.</p>
<p>В мене&nbsp; питання наступного плану. Це вперше&nbsp; в нас є законопроект, згідно якого ми "визначення ліцензійних умов"&nbsp; забираємо&nbsp; від&nbsp; Кабінету Міністрів&nbsp; і передаємо іншій структурі, і це є таке ніби&nbsp; виключення.</p>
<p>В мене просте питання. Чому національному регулятору, яким&nbsp; сьогодні є НКРЕ КП, ми передаємо&nbsp; повноваження по визначенню ліцензійних умов видачу&nbsp; ліцензій і їх ліквідацію?&nbsp; Чи не створюємо ми певного монстра, який сьогодні практично є&nbsp; ричагом&nbsp; перерозподілу ринку, ричагом придавлення, скажімо одних&nbsp; конкурентів перед іншими, тобто,&nbsp; це є складова корупції в нашій державі. Дякую.</p>
<p>&nbsp;</p>
<p>16:21:15</p>
<p>ДІДЕНКО І.М.</p>
<p>Дякую за запитання. Передача функцій ліцензування послуги газопостачання&nbsp; від Кабінету Міністрів до НКРЕ КП, це була вимога секретаріату Енергетичного співтовариства, тому що це є&nbsp; усталена практика європейських країн. Ми так само, як і ви, переживаємо за те, щоб&nbsp; регулятор у нас був не просто, скажемо так, рутинним додатком в підрахунки цифр і балансуючих потужностей, а щоб це був реально третейський арбітр на енергетичному ринку. Тому це абсолютно природні речі. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Завершились запитання, запис на запитання завершено.</p>
<p>Будь ласка, співдоповідь – Ольга&nbsp; Бєлькова, заступник голови профільного комітету.</p>
<p>&nbsp;</p>
<p>16:22:09</p>
<p>БЄЛЬКОВА О.В.</p>
<p>Шановні колеги, насправді, вже мало що можна&nbsp; додати до доповіді замміністра. Але я спробую зосередити увагу вашу на тих деяких нюансах, які були обговорені на профільному комітеті.</p>
<p>Ну, перш за все,&nbsp; треба зазначити, що цей законопроект спрямований на виконання пункту 8 "Прикінцевих" та "Перехідних положень" Закону&nbsp; України "Про ринок природного газу", який відповідно до нашого з вами&nbsp;&nbsp;&nbsp;&nbsp;&nbsp; прийнятого рішення вже вступив в законну дію. Зазначений законопроект, передбачає внесення змін&nbsp; і доповнень до 17 законів&nbsp; України, які&nbsp; потребують приведення у відповідність, у зв'язку з прийняттям вищезазначеного закону. А саме: Кодексу про адміністративні&nbsp;&nbsp;правопорушення, узгодження його положень із статтею 59 Закону "Про ринок природного газу"; до закону України "Про трубопровідний транспорт"; до закону України "Про нафту і газ"; до закону України "Про природні монополії"; до законів України "Про оренду державного та комунального майна", "Про управління об'єктами державної власності", "Про приватизацію державного майна". Встановлюється платне користування газорозподільними системами державної форми власності у відповідності до статті 37 Закону України "Про ринок природного газу" орендодавцям газорозподільних систем, власником яких є держава, буде суб'єкт господарювання державного сектору економіки, визначений Кабінетом Міністрів України. До закону України "Про житлово-комунальні послуги". Вилучаються норми щодо кваліфікації постачання природного газу як житлово-комунальної послуги відповідно до підходів стосовно регулювання ринку природного газу, передбачених Законом України "Про ринок природного газу". До закону України "Про тепло- і енергопостачання", забезпечується перехід від поняття "гарантований постачальник" до поняття "постачальник природного газу із спеціальними обов'язками". До закону України "Про забезпечення комерційного обліку природного газу", переноситься термін "встановлення лічильників газу для приготування їжі" до 01.04.2017 року у відповідності до плану реформування газового сектору. До закону України "Про державні соціальні стандарти та державні соціальні гарантії". Передбачається механізм проведення технічного аудиту та заміни не ефективного обладнання з газоспоживання у побутових споживачів, які отримують субсидії для оплати спожитого природного газу та використовують застаріле обладнання з газоспоживання, зокрема, за рахунок коштів державного бюджету.</p>
<p>Головне науково-експертне управління Верховної Ради вважає, що за результатами розгляду в першому читанні, законопроект може бути прийнятий за основу. Комітет 16 вересня 2015 року на своєму засіданні прийняв рішення рекомендувати Верховній Раді України, за результатами розгляду у першому читанні, прийняти законопроект 3072 за основу та просити Верховну Раду України скоротити на половину строк подання зауважень і пропозицій суб'єктів права законодавчої ініціативи для підготовки законопроекту для внесення його на розгляд Верховної Ради у другому читанні.</p>
<p>Також хотіла би зазначити, що уряд двічі подавав цей законопроект, і в оновленій версії є такі зміни.</p>
<p>Перше. Орендодавцем газорозподільних систем, власником яких є держава, буде суб'єкт господарювання державного сектору економіки, визначений саме Кабінетом Міністрів України. Додано норму прямої дії, відповідно до якої зміни до Закону про ЖКГ не позбавляють громадян права на субсидії та пільги для оплати за спожитий природний газ.</p>
<p>Також вилучена норма щодо нових повноважених НКРЕ КП по внутрішньо-будинковим системам. Вилучено норму щодо застосування понижуючого коефіцієнту 0,5 у випадку відмови побутових споживачів від технічного аудиту.</p>
<p>Додано зміни до Закону про ліцензування, додано зміни до Закону про ринок природного газу, який щодо обов'язку оператора газотранспортної системи відкривати рахунки зі спеціальним режимом використання. Всі ці зміни були подані відповідно до дискусії, які виникли у профільному комітеті.</p>
<p>Таким чином, просимо вас підтримати даний законопроект за основу. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, три хвилини на запитання, прошу.</p>
<p>Будь ласка,&nbsp; Лев Підлісецький, "Самопоміч".</p>
<p>&nbsp;</p>
<p>16:26:57</p>
<p>ПІДЛІСЕЦЬКИЙ Л.Т.</p>
<p>Прошу передати слово Альоні Бабак.</p>
<p>&nbsp;</p>
<p>ГОЛОВУЮЧИЙ.&nbsp; Альона Бабак.</p>
<p>&nbsp;</p>
<p>16:27:01</p>
<p>БАБАК А.В.</p>
<p>Шановні народні депутати, це скоріше не запитання, але, по-перше, коментар до Голови Верховної Ради стосовно того, що законопроект мав би бути пройти обговорення і отримати висновок декількох комітетів Верховної Ради України. Зокрема, в переліку комітетів, які повинні були розглянути даний законопроект є Комітет будівництва, містобудування і житлово-комунального господарства. На нашому комітеті цей законопроект не розглядався, водночас, цим законом пропонуються внести суттєві зміни до Закону про житлово-комунальні послуги.</p>
<p>Я прошу уваги, шановних депутатів, про що буде йти мова: тут йдеться про те, щоб виключити із переліку житлово-комунальних послуг послугу&nbsp; газопостачання.</p>
<p>Шановні колеги,&nbsp; це означає, що&nbsp; сьогодні порядок надання&nbsp; субсидії, пільг, які поширюються на&nbsp; послуги газопостачання, фактично, не буде&nbsp; поширюватись…</p>
<p>&nbsp;</p>
<p>ГОЛОВУЮЧИЙ. Будь ласка, ще хвилину, оскільки у вас&nbsp; було два записи, одне слово було передане і, власне, Альони Бабак.</p>
<p>Будь ласка.</p>
<p>&nbsp;</p>
<p>16:28:12</p>
<p>БАБАК А.В.</p>
<p>Не буде поширюватись на послугу газопостачання. Більше того, законопроект вносить нову послугу – послугу&nbsp; обслуговування&nbsp; внутрішньо-будинкових мереж газопостачання.</p>
<p>Тому сьогодні відповідно&nbsp; до підзаконних актів, які йдуть на виконання Закону про ринок&nbsp; природного газу, споживач у багатоквартирному будинку повинен буде укласти&nbsp; три договори для&nbsp; отримання послуги газопостачання: договір на поставку газу, договір на транспортування газу газорозподільними мережами і договір на обслуговування внутрішньо-будинкових мереж. Шановні, до чого ми йдемо? Це є абсолютно ненормальна ситуація, яку треба виправити. Тим більше, зараз ми пишемо нову редакцію Закону&nbsp; про житлово-комунальні послуги, де послуга газопостачання повинна залишитися як житлово-комунальна.</p>
<p>Окрім того, я хочу звернути увагу, що послуга на обслуговування&nbsp; внутрішньо-будинкових мереж буде з граничною ціною, яку буде&nbsp; встановлювати НКРЕ КП. Це так само зарегуляція і непотрібне збільшення…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Ігор Насалик.</p>
<p>&nbsp;</p>
<p>16:29:32</p>
<p>НАСАЛИК І.С.</p>
<p>Шановні друзі, хочу повністю підтримати Альону Бабак. Оскільки даний закон якраз і створює величезні незручності, безпосередньо, в газопостачанні і по внутрішніх мережах, зовнішніх мережах в цілому.</p>
<p>Але запитання, пані Олю, до вас. 213&nbsp; поправка, про яку ми говорили, яку так відстоювали, і сьогоднішній&nbsp; законопроект якраз повинен розділити мережу про ті, що ми говорили на комітеті: на приватну, державну, акціонерну і іншу. Як ця система буде&nbsp; вираховуватися при&nbsp; прийнятті цього закону? Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Є міністр. Будь ласка, хвилину коментуйте.</p>
<p>&nbsp;</p>
<p>16:30:27</p>
<p>ДЕМЧИШИН В.В.</p>
<p>Шановні народні депутати, хочу коротко прокоментувати коментар пані Бабак. Насправді, всі зміни, які внесені у Закон про житлово-комунальне господарство, вони збалансовані, і вони ніяким чином не впливають на можливий ризик неотримання субсидій. Всі громадяни отримають субсидію в тому об'ємі, в якому вони повинні отримати. Тому прошу, будь ласка, не звертати на такі коментарі уваги. Крім того, в самому законі ми чітко написали, що&nbsp; будь-які зміни ніяким чином не повпливають на субсидії.</p>
<p>Стосовно… А про мережі хочу також сказати, що у відповідності із цим законом у Міністерства палива і енергетики появиться право розторгнути протягом місяця договори, які існують на даний момент із облгазами, і реалізувати, тобто і підписати нові орендні договори із&nbsp; платою. На даний момент ми вже розробили такий типовий договір, відправили його на погодження. Надіюсь, що протягом найближчого часу він буде погоджений і ми будемо пропонувати облгазам на підписання. Але в&nbsp; любому випадку це буде платне користування облгазами цією інфраструктурою, так. Оскільки ця інфраструктура коштує великих коштів, ми проведемо оцінку ринкову разом спільно із Фондом держмайна, визначимо адекватну рентну плату і будемо її взимати із облгазів. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, запишіться від фракцій, по 3 хвилини від фракцій.</p>
<p>Будь ласка, Бурбак Максим Юрійович, "Народний фронт".</p>
<p>&nbsp;</p>
<p>16:32:36</p>
<p>БУРБАК М.Ю.</p>
<p>Шановні колеги, я звертаюся до всіх депутатів, нам сьогодні необхідно все ж таки прийняти ці законопроекти пакетом за спрощеною процедурою,&nbsp;для того щоб все ж таки запустити реформу ринку газу. З 1 жовтня закон вже вступив в силу, і ці три законопроекти: 3072, 3073 і 3074 – потребують нашого схвалення і підтримки.</p>
<p>Ще раз звертаюся до всіх: давайте запустимо реформу ринку газу в Україні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Романова.</p>
<p>&nbsp;</p>
<p>16:33:16</p>
<p>РОМАНОВА А.А.</p>
<p>Передаю слово Левку Підлісецькому.</p>
<p>&nbsp;</p>
<p>ГОЛОВУЮЧИЙ. Лев Підлісецький, будь ласка.</p>
<p>&nbsp;</p>
<p>16:33:23</p>
<p>ПІДЛІСЕЦЬКИЙ Л.Т.</p>
<p>Лев Підлісецький, фракція "Самопоміч". Я би хотів все-таки ще раз звернути увагу на те, що сказала моя колега Альона Бабак. Насправді такий поспіх в прийнятті даного законопроекту, який є дуже важливий, який абсолютно ми підтримуємо, ідею запровадження працюючого ринку газу, природного газу, але оці питання, які стосуються субсидій і комунальних послуг – вони, можливо, є не до кінця врегульовані, оскільки не пройшли відповідний комітет.</p>
<p>Я ще хотів зауважити одну річ. Я буквально минулого тижня проїжджався Україною, і в кожному обласному центрі найбільше люди нарікають на процедуру призначення субсидій. І коли я почав виясняти, в чому суть, виявляється, не в питанні призначення субсидій, а в питанні процедури нарахування, оскільки від людей вимагається прийти в кожен "облгаз", надавати уточнені дані щодо прізвища, щодо джерел споживання газу, щодо обладнання, яке встановлене. І пізніше відповідно через певні соціальні норми призначається обсяг субсидії. Як на мене, це абсолютно неправильний підхід, оскільки він не стимулює енергоспоживання і енергозбереження. Якщо би ми відійшли від тої функції і від того підходу, а призначали субсидії виключно від обсягу споживання, це би було набагато спрощена процедура і не було би тих питань в людей.</p>
<p>Щодо діяльності "облгазів", які насправді саботують процес введення в дію Закону "Про ринок природного газу", і оці послуги для людей щодо уточнення даних в реєстрах, вони просто блокують, запроваджуються 4-денні робочі дні у всіх облгазах, вони створюють величезні черги, перешкоди людям. І тут я вважаю, що обов'язково має бути втрутитись, власне, міністерство і НКРЕ в цю процедуру. Я думаю, найпростішим виходом це є спрощення процедури призначення субсидій шляхом призначення субсидій від обсягу споживання, а не від соціальних норм. Це стосується і по водопостачанню, і по інших напрямках. Але фракція "Самопоміч" все-таки буде утримуватися від голосування за даний законопроект через те, щоб пройти через комітети і зняти всі проблемні питання. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Онуфрик, ""Блок Петра Порошенка".</p>
<p>&nbsp;</p>
<p>16:36:18</p>
<p>ОНУФРИК Б.С.</p>
<p>Шановний пане Голово, прошу передати слово колезі Ігорю Насалику. Дякую.</p>
<p>&nbsp;</p>
<p>16:36:27</p>
<p>НАСАЛИК І.С.</p>
<p>Шановні друзі, ми сьогодні героїчно приймали проект Закону про внесення змін до Податкового кодексу України щодо зниження вартості газу, а саме по рентних платах. Але повинен сказати, що це наслідок того, що ми приймали, приймаючи бюджет, рентну плату 70 відсотків і цим самим говорили, що ми боремося з олігархами, в результаті все це переклали на населення.</p>
<p>Законопроект, який приймається 3072, аналогічна ситуація. Ви виходите на оренду нижнього частини тиску і ця оренда передасться ні на кого іншого, як на населення.</p>
<p>Тому я прошу всіх без виключення не голосувати за цей закон. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Лозовий, Радикальна партія.</p>
<p>&nbsp;</p>
<p>16:37:33</p>
<p>ЧИЖМАРЬ Ю.В.</p>
<p>Юрій Чижмарь, Радикальна фракція. Шановні колеги, розглядаємий&nbsp; законопроект вже давно мав бути прийнятий, тому що до 1 жовтня мав бути введений Закон в дію "Про ринок газу". Але, як бачимо, він дуже пізно надійшов. І за цей період, мені здається, даний законопроект повинен був пройти всі профільні комітети, які повинні були дати свої висновки. В тому числі профільний Комітет по підприємництву і промисловій політиці, який повинен був перепровірити, наскільки та форма ліцензування, яка закладена в даному законі, відповідає сьогодні законодавству України і тій антикорупційній політиці, які ми закладаємо.</p>
<p>Що ми робимо цим законом? Цим законом ми хочемо передати НКРЕ КП ліцензування діяльності на ринку газу. Ми знаємо, що сьогодні таке НКРЕ КП. НКРЕ КП – це той орган, який сьогодні призначив тарифи, які ніяк не відповідають ринковим умовам і можливості наших громадян. НКРЕ КП – це той орган, який сьогодні підняв безпідставно тарифи на "Укренерго". І таким чином під цю суму закупляють сьогодні у Григоришина автотрансформатори.</p>
<p>Тобто на сьогоднішній день корупція проїла цей орган. А ми йому надаємо ще додаткові важелі управління ринком. Це нічим не завершиться, як перерозподілом ринку.</p>
<p>Тому я вважаю, що сьогодні не можна ламати ту систему, яка існує вже роками в країні. Ми повинні проводити сьогодні спрощення системи ліцензування. Але Кабінет Міністрів – єдиний орган, на який сьогодні впливає Верховна Рада, повинен визначати ліцензійні умови. Щоб ми могли все ж таки наглядати за тим, аби сьогодні ліцензійні умови не підлаштовувалися під окремих виробників і окремих олігархів. І таким чином ринок олігархувався в Україні.</p>
<p>Тому я вважаю, в частині ліцензування цей закон не може бути прийнятий, а відповідно він повинен бути направлений на доопрацювання законопроектнику. І повинен пройти усі профільні комітети. Всі повинні дати висновки на профільних комітетах. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, 3 виступи від депутатів. Запишіться, по 2 хвилини, будь ласка. Від депутатів по 2 хвилини.</p>
<p>Олександра Кужель, 2 хвилини. Олександра Володимирівна, будь ласка.</p>
<p>&nbsp;</p>
<p>16:40:09</p>
<p>КУЖЕЛЬ О.В.</p>
<p>Дякую. По-перше, я підтримую своїх колег, що треба дати можливість, щоб комітети, які є теж профільними, розглянули ці документи. Як автор законопроекту щодо ліцензування можу сказати, там чітко написана норма, що всі зміни, які торкаються виділ ліцензування і органів ліцензування, обов'язково повинні йти через основний законопроект.</p>
<p>По-друге, розуміючи ті застереги, які сказала моя колега Альона Бабак щодо в частині можливості недоречності складання трьох сьогодні договорів жильцям багатоквартирних домів, це є неприємливо. Рекомендую вам сьогодні звернутись хоча б до "Київенерго", або "Київгаз", або до інших міць і подивіться, які черги людей, які зараз там укладають ці договори.</p>
<p>І по-третє. Шановний пане міністр, я ще три місяці тому зареєструвала законопроект 2423, який має назву "Про особливості передачі в оренду об'єктів газорозподільних систем, що перебувають у державній і комунальній власності". Я не знаю, яким чином вам вдалося сьогодні розглядати законопроект, а не бути законопроектом альтернативним. І вони повинні розглядатись разом.</p>
<p>Є сьогодні державні інституції, яким можна передати в управління, затвердити методологію, поставити поки великі тарифи, умовну 1 гривню вартості і далі тоді можна розглядати цей законопроект. Фракція "Батьківщина" не буде сьогодні голосувати за цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Народний депутат Віталій Курило, "Блок Петра Порошенка".</p>
<p>&nbsp;</p>
<p>16:41:55</p>
<p>КУРИЛО В.С.</p>
<p>Я прошу слово передати Олексію Мушаку.</p>
<p>&nbsp;</p>
<p>16:42:04</p>
<p>МУШАК О.П.</p>
<p>Шановні колеги! Безумовно, питання реформування газового ринку, це надзвичайно важливе питання. Більше того, ми півроку тому назад прийняли Закон про газовий ринок, да, ми за нього боролися. У мене тепер питання. А що півроку робив Кабмін, да? Ну, він же повинен був підготувати цю реформу? Зараз у нас, практично в авральному режимі ми повинні вирішувати ці питання, да? І насправді голосування повинні були би пройти там в два тури, ну, перший за основу. Потім в другому читанні і в цілому.</p>
<p>От, ми цього на даний момент позбавлені, для того щоб запустити цю реформу. Тому підтримувати треба.</p>
<p>Але до Кабміну прохання, так скажемо, наполегливе. Все ж таки ефективно виконувати покладені на них функції. І якщо ми вирішили і кажемо всьому світу, що це надзвичайно велика реформа, газова реформа, що це дуже правильно, і перед європейцями кажемо, що це один з наших козирів і нова якість роботи, то треба працювати від самого початку і до кінця. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Яніцький, "Блок Петра Порошенка".</p>
<p>&nbsp;</p>
<p>16:43:17</p>
<p>ЯНІЦЬКИЙ В.П.</p>
<p>Прошу передати слово Бєльковій, депутату.</p>
<p>&nbsp;</p>
<p>16:43:28</p>
<p>БЄЛЬКОВА О.В.</p>
<p>Шановні колеги, ну, я ще раз нагадую вам, що насправді ми вже прийняли закон про ринок природного газу. Колега Бабак, колега Кужель висловили певні застереження. Вони, дійсно, існують. Але всі ці моменти можна поправити між першим і другим читанням.</p>
<p>Саме тому комітет, обговорюючи цей законопроект, ми наполягали на тому, в тому числі, щоб залучити профільний комітет інший, який щодо комунальних послуг. Всі зауваження дуже слушні. У нас є окремі інші. Але це можна поправити між першим і другим. Фактично ми взяли на себе зобов'язання прийняти цей закон до 1 жовтня. Ми вже фактично пізно це робимо.</p>
<p>Тому я дуже просила би вас, незважаючи на ті зауваження, підтримати у першому читанні і дати можливість всім комітетам доопрацювати його. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, виступи народних депутатів завершено. Заключне слово, міністр, будь ласка, Володимир Демчишин, 3 хвилини, і перейдемо до голосування.</p>
<p>&nbsp;</p>
<p>16:44:40</p>
<p>ДЕМЧИШИН В.В.</p>
<p>Шановні народні депутати,&nbsp; хочу ще раз до вас звернутися із проханням уважно віднестись до цього законопроекту. Мені здається, що більшість з вас забула, що насправді Закон про ринок газу було проголосовано в квітні. Тому сьогодні ми не вносимо ніяких нових фундаментальних речей. Це всього-на-всього зміни у відповідні закони для того, щоби позбавитись будь-яких непорозумінь і протиріч у тих старих законах, які існують. Це 17 законі. Тому, якщо ми сьогодні цього не зробимо, ринок газу буде функціонувати не в повній мірі.&nbsp; Будуть виникати можливості у облгазів, судитись проти НКРЕ і проти&nbsp; держави,&nbsp; проти Кабміну. Тому це однозначно потрібно розглянути.</p>
<p>Тепер друге питання. Ви кажете, що ми в авральному режимі&nbsp; зараз щось робимо. Насправді, було підготовлено більше 20 постанов&nbsp; НКРЕ, які також прийняті. Прийнято 8 постанов Кабміну і прийнято, і підготовлено&nbsp;&nbsp;&nbsp; зміни до 17 законів. Крім того, до&nbsp; двох кодексів, які ми зараз, після цього закону,&nbsp; будемо також розглядати.</p>
<p>Тому протягом цих 5 місяців зроблена фундаментальна робота спільно&nbsp; із Енергетичним співтовариством, спільно із європейськими радниками, спільно із усіма учасниками ринку. Зроблена величезна робота для того, щоб цей ринок почав працювати. Це можливість дати вибір споживачам вибирати своїх поставщиків. Це можливість відмінити монополію "Нафтогазу" на ринку газу.&nbsp; Шановні, ми сьогодні дуже багато про це говорили, про боротьбу&nbsp; з монополіями. Ці зміни в закони якраз і є базою для того, щоби ринок газу&nbsp; був демонополізований і&nbsp; працював в конкурентному режимі.</p>
<p>Тому всі ті, хто говорять про підтримку конкуренції і боротьбу з монополіями,&nbsp; будь ласка, ще раз перегляньте свою позицію. Цей закон&nbsp; є зразком наших реформ. Дуже вам дякую.</p>
<p>&nbsp;</p>
<p>ГОЛОВУЮЧИЙ. Шановні народні депутати, обговорення проекту Закону 3072 завершено.&nbsp; Підготуйтесь до голосування.&nbsp; 3072, проект Закону про внесення змін до деяких законодавчих актів&nbsp; України щодо створення&nbsp; передумов для нової моделі ринку природного газу.&nbsp;&nbsp;</p>
<p>Будь ласка, 3072 – за&nbsp; основу. Визначайтесь. 3072 –&nbsp; за основу.</p>
<p>&nbsp;</p>
<p>16:47:31</p>
<p>За-129</p>
<p>Рішення не прийнято,&nbsp; шановні колеги.</p>
<p>Відповідно до Регламенту я зараз внесу пропозиції щодо повернення суб'єкту права законодавчої ініціативи на доопрацювання цей проект закону. Колеги, давайте, будь ласка, сконцентруйтеся. Повернення суб'єкту законодавчої ініціативи, шановні колеги. І далі я дам доручення, так як була пропозиція від фракції розписати на профільні комітети, щоб всі це розглянули достеменно. Домовилися? Приймається.</p>
<p>Будь ласка, колеги, займайте свої місця. Повернення на доопрацювання суб'єкту права законодавчої ініціативи і далі я його направлю на розгляд комітету. Будь ласка, на повернення до суб'єкту законодавчої ініціативи даного проекту 3072. Колеги, за повернення, прошу голосувати. Повернути суб'єкту, голосуємо. Повернення суб'єкту.</p>
<p>&nbsp;</p>
<p>16:48:55</p>
<p>За-176</p>
<p>Наступна пропозиція, колеги, повернення в комітет на підготовку до повторного першого читання, і далі я розпишу в комітети, щоб всі могли розглянути додатково це питання. Приймається така пропозиція?</p>
<p>Будь ласка, колеги, 3072 направлення в комітет для підготовки для повторного першого читання. Прошу підтримати цю пропозицію, колеги. Голосуємо повернення в комітет для підготовки для повторного першого читання.</p>
<p>&nbsp;</p>
<p>16:49:44</p>
<p>За-179</p>
<p>Проект закону вважається відхиленим.</p>
<p>Реєстраційний номер 3073, проект Закону про внесення змін до Податкового кодексу України щодо створення передумов для нової моделі ринку природного газу.</p>
<p>Вони пов'язані ці законопроекти. За пропозицією голови комітету, 3073, 3074 переносимо розгляд, оскільки ці всі законопроекти пов'язані між собою, перенесемо за клопотанням комітету.</p>
<p>Колеги, проект Закону (реєстраційний номер 2060а), але перед тим у нас є одне організаційне питання, колеги. Нам треба в трьох комітетах сформувати повноцінний склад комітетів. Готові підтримати цю ініціативу по трьом комітетам? Давайте, перед тим, як ми почнемо розглядати 2060а, по комітетам.</p>
<p>Павло Пинзеник, перший заступник голови регламентного комітету, будь ласка, поінформуйте. Колеги, увага, я прошу підтримати цю пропозицію по формуванню комітетів. Будь ласка.&nbsp;</p>
<p>&nbsp;</p>
<p>16:51:25</p>
<p>ПИНЗЕНИК П.В.</p>
<p>Шановні колеги, вашій увазі пропонується проект Постанови Верховної Ради України (реєстраційний номер 3116). Проект передбачає обрання народного депутата члена депутатської фракції "Блок Петра Порошенка"&nbsp; Березенко Сергія Івановича, членом Комітету з питань охорони здоров'я, відповідно до поданої народним депутатом Березенком заяви. Розрахункову квоту депутатської фракції "Блоку Петра Порошенка" до складу якої входить народний депутат Березенко в Комітеті з питань охорони здоров'я повністю не використано. Відповідно Комітет з питань Регламенту пропонує Верховній Раді визначитися щодо Постанови 3116 шляхом голосування і підтримати її. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Колеги, мова йде про те, що новообраний депутат Верховної Ради виявив бажання працювати в Комітеті з питань охорони здоров'я. Відповідно подав заяву по якій має прийняти рішення Верховна Рада України. Я прошу, шановні колеги,&nbsp; зайняти свої місця це організаційне питання, шановні колеги. Будь ласка,&nbsp; займайте свої місця.</p>
<p>3116, проект Постанови про включення до складу комітету народного депутата України. Голосуємо, колеги, в цілому даний проект постанови 3116.&nbsp; Голосуємо.</p>
<p>&nbsp;</p>
<p>16:53:04</p>
<p>За-176</p>
<p>Зрозуміло, рішення не прийнято. Подивимося, чи будемо ще&nbsp; його розглядати.</p>
<p>Шановні колеги, йдемо далі. 2060а, проект Закону про заходи економічної стабілізації Державного акціонерного товариства "Чорноморнафтогаз" у зв'язку з тимчасовою окупацією території України. Доповідає народний депутат Микола Мартиненко як автор законопроекту та&nbsp; голова&nbsp; профільного комітету.</p>
<p>Будь ласка, Миколо Володимировичу.</p>
<p>Є пропозиція автора розглядати цей проект закону за скороченою процедурою.&nbsp; Шановні колеги, прошу&nbsp; визначатись щодо розгляду даного законопроекту за скороченою процедурою, голосуємо. За скороченою процедурою.</p>
<p>&nbsp;</p>
<p>16:54:12</p>
<p>За-132</p>
<p>Колеги, уважніше, є пропозиція автора законопроекту 2060а розглядати цей проект закону за скороченою процедурою. Цю пропозицію я ставлю на голосування, визначайтесь.</p>
<p>&nbsp;</p>
<p>16:54:43</p>
<p>За-127</p>
<p>Доповідайте, Миколо Володимировичу.</p>
<p>&nbsp;</p>
<p>16:54:51</p>
<p>МАРТИНЕНКО М.В.</p>
<p>Шановні народні депутати, проект Закону України розроблено в зв'язку&nbsp; з об'єктивною&nbsp; необхідністю відновлення повноцінної роботи Державного акціонерного товариства "Чорноморнафтогаз" як стратегічного підприємства та недопущення втрати активів.</p>
<p>Законопроектом пропонується встановити до 1 січня 2017 року мораторій на стягнення заборгованості товариства. Протягом дії мораторію підлягають зупиненню виконавчі провадження та заходи примусового виконання рішень стосовно підприємства, що підлягають виконанню в порядку, встановленому Законом України "Про виконавче провадження". У зв'язку із цим пропонується внести відповідні зміни до Закону України "Про виконавче провадження".</p>
<p>Дію закону запропоновано розповсюдити на виконавчі провадження відкриті до набрання ним чинності з метою зняття накладених раніше арештів та розблокування роботи підприємств. Також пропонується установити, що перевірки підприємства контролюючими органами, крім перевірок пов'язаних з утриманням бюджетного відшкодування, здійснюється у період до 1 січня 2017 року виключно за заявою підприємства щодо його перевірки. Списати податковий борг за будь-якими податками, зборами, обов'язковими платежами, що виникли у період з 1 січня 2014 року до дати початку тимчасової окупації, визначеної законом. Установити, що умовні проценти на суму поворотної фінансової допомоги, що залишається неповерненою підприємством, за 2014 рік не нараховується. Наразі "Чорноморнафтогаз" не може вести поточну роботу з повернення активів з-за кордону, оскільки не може самостійно оплачувати жодних послуг та навіть відряджень працівників. Невжиття заходів фінансової стабілізації призведе до обов'язку ліквідації товариства, згідно частини третьої статті 155 Цивільного кодексу України з причин невідповідності вимогам щодо&nbsp; розміру власного капіталу. Наслідком цього буде неможливість захистити майнові інтереси України в міжнародних судових юрисдикціях.</p>
<p>Комітет розглянув законопроект на своєму засіданні ще 17 червня і&nbsp; рекомендує Верховній Раді України прийняти його за основу і в цілому як закон. Дякую за увагу і прошу підтримати рішення комітету.</p>
<p>&nbsp;</p>
<p>ГОЛОВУЮЧИЙ. Шановні колеги, запитання-відповіді є? Є. Микола Володимирович, запитання-відповіді народних депутатів. Будь ласка. 3 хвилини на запитання-відповіді, будь ласка, запишіться.</p>
<p>Будь ласка, Вікторія Войціцька.</p>
<p>&nbsp;</p>
<p>16:58:23</p>
<p>ВОЙЦІЦЬКА В.М.</p>
<p>Перш за все хочу сказати, що об'єднання "Самопоміч" буде підтримувати даний законопроект. І в мене питання не до доповідача, а до пана міністра. Дуже сподіваюся, що він буде зараз уважно слухати.</p>
<p>Питання щодо того, а що взагалі у нас відбувається із активами "Чорноморнафтогазу", безпосередньо із так званими "вишками Бойка"? Що ми як держава робимо задля того, щоб повернути ці активи, і якою ви володієте інформацією? Бо із ЗМІ ми розуміємо, що ці вишки зараз використовуються на шлейфі, недалеко в тому числі і від, я так розумію, Одесі, і йде повноцінний видобуток газу, яким, на жаль, Україна не користується. Тому хочу задати питання: чим ми насправді тут займаємося по відновленню контролю над активами, і яка взагалі доля буде цих вишок, які були закуплені…</p>
<p>&nbsp;</p>
<p>ГОЛОВУЮЧИЙ. Будь ласка, 20 секунд. Все, да, достатньо?</p>
<p>Будь ласка, відповідайте…</p>
<p>&nbsp;</p>
<p>16:59:51</p>
<p>ДЕМЧИШИН В.В.</p>
<p>Можна? Дякую за запитання. Насправді Україна втратила порядка півтора мільярда кубічних метрів щорічної добичі, втратила ті славнозвісні платформи, які коштували Україні порядку 800 мільйонів доларів. І насправді досить великий об'єм, сотні мільярдів кубічних метрів газу під землею, в резервах. Це, дійсно, велика проблема, і нею займаються правоохоронці.</p>
<p>Міністерство паливної енергетики, зі своєї сторони, надало всі документи відповідним компетентним органам для того, щоб вони мали достатню базу для того, щоб, з одної сторони, захищати права держави, з другої сторони, я чітко знаю, що Мін'юст готує позов до Російської Федерації, в якій також входять претензії по "Чорноморнафтогазу" та активам, які знаходились в Чорноморському басейні. Це будуть величезні суми. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Опанасенко.</p>
<p>&nbsp;</p>
<p>17:01:08</p>
<p>ОПАНАСЕНКО О.В.</p>
<p>Сергію Лещенко передайте, будь ласка, слово.</p>
<p>&nbsp;</p>
<p>17:01:13</p>
<p>ЛЕЩЕНКО С.А.</p>
<p>Дякую колезі з "Самопомочі".</p>
<p>В мене немає запитання щодо законопроекту, я його підтримую. В мене питання до голови комітету. Пане Мартиненко, а як ви думаєте, чи можете ви далі очолювати комітет, якщо ви під слідством Швейцарії? 30 мільйонів франків хабар отримано вами на рахунок панамської компанії. Двічі вже Швейцарія передавала сюди запити на Шокіна, Шокін їх ховає, допити не проводить, виїмку документів не проводить. Скільки ви будете очолювати цей комітет, перебуваючи під слідством Швейцарії? Чи не хочете ви прямо зараз написати заяву про відставку, щоб не було конфлікту інтересів? Дякую.</p>
<p>&nbsp;</p>
<p>17:01:55</p>
<p>МАРТИНЕНКО М.В.</p>
<p>Дякую за запитання. Заяву про відставку я писати не буду, тому що за вашими брехливими звинуваченнями стоять не документи, а чиїсь інтереси. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, будь ласка, є необхідність далі обговорювати проект закону? Будь ласка, запишіться від фракцій. Від фракції по 3 хвилини, будь ласка.</p>
<p>Дякую, Микола Володимирович.</p>
<p>Від фракцій і груп, запишіться, будь ласка.</p>
<p>Будь ласка, народний депутат Кіраль, "Самопоміч".</p>
<p>&nbsp;</p>
<p>17:02:50</p>
<p>КІРАЛЬ С.І.</p>
<p>Володимир Борисович, я хотів би передати слово Юрію Бойко для того, щоб він відповів на запитання, яке поставила моя колега Войціцька Вікторія, дякую.</p>
<p>&nbsp;</p>
<p>ГОЛОВУЮЧИЙ. Бойко. Народний депутат Бойко. <i>(Шум у залі). </i>Його немає в залі.</p>
<p>Народний депутат Сергій Соболєв, "Батьківщина".</p>
<p>&nbsp;</p>
<p>17:03:29</p>
<p>СОБОЛЄВ С.В.</p>
<p>Шановні колеги, от я хотів би, щоб ця сесійна зала розібралася з тим, що зараз буде голосуватися. І так, перше, де зараз знаходяться активи, крім Херсонської області, невеличкої компанії "Чорноморнафтогазу"? На окупованій території Криму. Що ми робимо? Якщо розібратися з боргами "Чорноморнафтогазу", я думаю, нам не вдасться зараз, – і це питання і прокуратури, і профільного міністра, – то принаймні "тримати на гачку" державу-окупанта, яка зараз контролює нашу власність на території Криму, не сплативши, вдумайтесь в цю цифру, 115 мільйонів 126 тисяч 239 гривень і ще й 43 копійки боргів бюджету держави Україна. Так от цей законопроект пропонує простити ці борги, які винна "Чорноморнафтогаз" державі Україна і податковій України. От я хотів би тут Насірова почути, щоб він розказав, як ми прощаємо державі-окупанту, яка контролює<a name=Temp></a> нашу власність – "Чорноморнафтогаз", 115 з лишнім мільйонів гривень несплачених податків! Що це за подарунки?!</p>
<p>Я думаю, що нам треба розібратися з тим, що зараз відбувається в "Чорноморнафтогазі", що це за 115 мільйонів боргів по податках? Я переконаний, ця сума повинна висіти і далі, поки або ми повернемо "Чорноморнафтогаз" у власність держави Україна, або поки ми не оголосимо цю окуповану компанію банкрутом. Бо логіки ніякої немає.</p>
<p>Ми як держава можемо пред'являти претензії на власність цієї компанії, маючи 115 мільйонів боргів тільки по податках. Крім того, ми списуємо ще заборгованість, яка появилася в результаті її господарської діяльності і тих кредитів, яких понабирали при Януковичі під діяльність цієї компанії.</p>
<p>Тому я переконаний, поки ми не отримаємо ці відповіді, голосувати за такий закон неможна. Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>ГОЛОВУЮЧИЙ. Від "Блоку Петра Порошенка" Сугоняко Олександр Леонідович, будь ласка.</p>
<p>&nbsp;</p>
<p>17:06:15</p>
<p>СУГОНЯКО О.Л.</p>
<p>Прошу передати слово Сергію Капліну. Сергію Капліну прошу передати слово.</p>
<p>&nbsp;</p>
<p>17:06:20</p>
<p>КАПЛІН С.М.</p>
<p>Доповідач і автор цього законопроекту, точніше лобіст цього законопроекту, мабуть, загубився в часі. Це не сьоме скликання Верховної Ради України. І тут у такий спосіб і з таким змістом документи точно не будуть проходити. Однак, я хочу, і слава Богу, що цей склад Верховної Ради України за таку дурницю ніколи не проголосує.</p>
<p>Але я хочу розкрити очі простим українцям, що власне відбувається. Очолює цю компанію така собі пані Нєжнова Світлана Володимирівна, яка є з 2003 року фавориткою Арсенія Петровича Яценюка, який увесь цей час протискає, пропускає, просуває цю леді на усіх державних посадах. Ця компанія входить у спектр інтересів, входила в спектр інтересів Арсенія Петровича. І сьогодні вони намагаються забезпечити у законодавчий спосіб списання боргів для цієї компанії.</p>
<p>У мене є, користуючись нагодою, ще одне питання до Арсенія Петровича. Скажіть, будь ласка, коли ви припините ламати через коліна губернатора Полтавської області Головка Валерія, якого ви поставили на цю посаду, точніше, змусили українську владу поставити на цю посаду? Вимагати від нього, аби в той чи інший спосіб на засіданні обласної ради віддали вісім цінних родовищ в Полтавській області фірмі "Агроінвест", яка записана на кримінального авторитета і разом з тим помічника одного із народних депутатів Верховної Ради Україна за прізвиськом "Саша-браслет". Уявіть собі компашку: Аваков, Арсеній Петрович і "Саша-браслет". Захотіли у моїй рідній Полтавщині аж 8 скважин нафти і газу, які складають в цілому 4 відсотки площі території Полтавської області.&nbsp;</p>
<p>Нам вдалося на засіданні обласної&nbsp; ради зупинити цю ганебну неймовірну оборутку, так званий дембельський акорд у виконанні останнього складу, злочинного складу обласної ради. Зараз вони намагаються в обхід аукціонів і конкурсів законодавства, нагинаючи Міністерство екології, відповідні державні служби, таки віддати ці родовища вказаному кримінальному авторитету, якого вони контролюють.</p>
<p>&nbsp;Я вам хочу заявити, дорогі можновладці. Вдавитеся полтавською нафтою, захлинетеся полтавським газом! І одне місце повідриваємо вам, якщо ви вступите на мою рідну полтавську землю і будете у простих людей відбирати те, що їм дав Господь Бог! Прийде час, і сидітимете ви всі у в'язниці! А ми вам будемо носити ваші проекти законів, щоб ви на досуге читали, якими ви намагаєтесь пограбувати моїх простих людей, мою націю, мою державу, мою Україну.</p>
<p>&nbsp;</p>
<p>ГОЛОВУЮЧИЙ. Бурбак Максим Юрійович, будь ласка.</p>
<p>&nbsp;</p>
<p>17:09:27</p>
<p>БУРБАК М.Ю.</p>
<p>Шановні депутати, давайте повернемося до суті даного законопроекту, тому що палки промови юних Ленінів, нікого не заводять. Ми тут зібралися говорити по суті справи, а не поговорити тут мітингарями. Саме головне, пане Соболєв, ви вказали, що все майно, воно лишилося в Криму. То можемо сказати, що два унікальні&nbsp; судна "Атрек" і&nbsp; "Титан-2" знаходяться у Мексиканській затоці,&nbsp; і нам їх треба якось&nbsp; забирати і теж повертати до держави Україна. І, заводячи цю компанію у банкрутство, кому ми робимо послугу велику, хто буде&nbsp; представляти в суді?&nbsp; Чи ми хочемо віддати їх, щоб вони там і лишилися металобрухтом?</p>
<p>Тому, впевнений, що за основу можна проголосувати цей законопроекті, і закликаю всіх депутатів&nbsp; підтримати, а потім вже розбиратися по списанню податкових зобов'язань.&nbsp; Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Зараз, згідно Регламенту, виступи народних депутатів, і на це&nbsp; визначається 15 хвилин. І я прошу записатися народних депутатів&nbsp; на виступи,&nbsp; будь ласка.</p>
<p>Река Андрій&nbsp; Олександрович&nbsp; "Народний фронт", будь ласка.</p>
<p>&nbsp;&nbsp;</p>
<p>17:10:59</p>
<p>РЕКА А.О.</p>
<p>Підтримуємо законопроект,&nbsp; і&nbsp; "Народний фронт" буде голосувати за його прийняття.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Насалик Ігор Степанович,&nbsp; будь ласка.</p>
<p>&nbsp;</p>
<p>17:11:16</p>
<p>НАСАЛИК І.С.</p>
<p>Шановні колеги! Я звертаюся до Сергія Соболєва. Завжди вважав вас людиною, яка логічно&nbsp; відбудовує&nbsp; схеми і стоїть на захисті інтересів&nbsp;&nbsp; України. Я хочу нагадати, що балансова вартість "Чорноморнафтогазу"&nbsp;&nbsp; складає 12 мільярдів гривень (по курсу – 8), тобто&nbsp; півтора мільярда&nbsp; доларів. 115 мільйонів, які утворилися, – це заборгованість до бюджету по заробітній платі&nbsp; вже після анексії даної території. Після банкрутства, а саме&nbsp; це ми хочемо зупинити по "Чорноморнафтогазу",&nbsp; це дає можливість забрати ці активи, які націоналізовані на території Криму. Якщо ви вважаєте по-іншому, то хто буде відповідати за ці півтора&nbsp; мільярда доларів?</p>
<p>Крім того, "Чорноморнафтогаз" не&nbsp; сплачує жодних відсотків&nbsp; ні по кредитах, ні по зобов'язаннях, які взяли&nbsp; по "вишках&nbsp; Бойка".</p>
<p>І якщо задавали із "Самопомочі", а що ж буде з "вишками Бойка", то введення в банкрутство дасть відповідь на це запитання: їх просто не буде. Тому давайте збережемо ці півтора мільярда і активи, які нароблялися роками, десятками років. Я прошу підтримати цей законопроект.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Онуфрик Богдан Семенович.</p>
<p>&nbsp;</p>
<p>17:12:44</p>
<p>ОНУФРИК Б.С.</p>
<p>Дякую. Фракція буде підтримати цей законопроект, оскільки він вирішує важливий сегмент в енергетичній сфері, і тому ми підтримуємо цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Соболєв Сергій Владиславович. Передає Власенкові, будь ласка.</p>
<p>&nbsp;</p>
<p>17:13:21</p>
<p>ВЛАСЕНКО С.В.</p>
<p>Дякую.&nbsp; Шановні колеги, по-перше, ніхто не ставить під сумнів про те, що майно те, що може контролювати Україна, майно ДАК "Чорноморнафтогаз", треба звичайно забирати. Але це абсолютно не означає, що треба створювати якісь фейкові компанії на території України, називати їх "Чорноморнафтогаз" і робити вигляд, що нічого не відбувається.</p>
<p>Насправді, ми чітко розуміємо, що компанія "Чорноморнафтогаз" грабіжницьким способом захвачена країною-агресором і перебуває під контролем країни-агресора. Немає жодних проблем передати ті два танкера, про які говорили колеги, на баланс НАК "Нафтогазу України" і не робити вигляд, що у нас є якась інша "Чорноморнафтогаз".</p>
<p>Тому питання дуже просте. Росія повинна повернути Україні кошти, які незаконно вона отримала внаслідок незаконної окупації Криму, і не лише захоплення "Чорноморнафтогазу", а і всього іншого. А відтак абсолютно логічним виглядає ситуація списання будь-якої заборгованості, по суті, підконтрольної Росії компанії "Чорноморнафтогаз", і списання це робить український парламент. Поясніть мені, будь ласка, логіку цієї абсурдної ситуації. Такої логіки немає. Її бути не може в принципі. Ще раз кажу, давайте не заводити самі себе в оману. Компанія "Чорноморнафтогаз", яка сьогодні перебуває на території незаконно окупованого Криму,&nbsp; яка сплачує податки в російський бюджет, повинна всі заборгованості, які у неї є перед українським бюджетом, сплатити.</p>
<p>Російська Федерація як держава повинна відшкодувати все те, що вони незаконно захопили і що перебувало на балансі "Чорноморнафтогазу". Але для цього українській державі в особі Міністерства юстиції треба звертатися з відповідними позовами до відповідних суддів, а не розказувати про те, що треба списувати заборгованість по суті держави-агресора перед державою Україна. Тому підтримувати це не можна ні в першому читанні, ні в передпершому читанні, ні в якому іншому. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги, зараз буде голосування, я прошу всіх депутатів зайти в зал на робочі місця, приготуватись до голосування по обговорюваному законопроекту.</p>
<p>Хотів би звернутися до доповідача. Є потреба для заключного слова? Микола Володимирович, є необхідність для заключного слова? Заключне слово, є необхідність?</p>
<p>Будь ласка, включіть мікрофон Мартиненка Миколи Володимировича. А в той час запрошую всіх зайти в зал. Будь ласка.&nbsp;</p>
<p>&nbsp;</p>
<p>17:16:10</p>
<p>МАРТИНЕНКО М.В.</p>
<p>Я вам дуже дякую. Те, що я бачив, в основному фракції підтримують законопроект, це велика подяка за це. Але, дивлячись, як ми голосували попередні законопроекти, прохання поставити на сигнальне голосування, щоб ми бачили наявність голосів і відповідним чином могли законопроект залишити на потім, якщо не буде вистачати голосів. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Я за пропозицією голови комітету, так і зроблю. Отже, спочатку я поставлю сигнальне голосування по даному законопроекту. Якщо буде необхідна кількість голосів, ми перейдемо до голосування, якщо ні, ми перейдемо до розгляду наступного законопроекту, а цей перейде в розділ "раніше обговорених".</p>
<p>Я прошу підготуватись народних депутатів до голосування. Готові: депутати, фракції? Я ставлю на голосування проект Закону про заходи&nbsp;економічної стабілізації Державного акціонерного товариства "Чорноморнафтогаз" (номер 2060а) на голосування, на сигнальне голосування.</p>
<p>Будь ласка, прошу проголосувати 2060а, голосуємо.</p>
<p><i>&nbsp;</i></p>
<p>17:17:38</p>
<p>За-156</p>
<p>Дякую. На жаль, немає необхідної кількості голосів для прийняття рішення.</p>
<p>Тому згідно&nbsp; Регламенту я&nbsp; переходжу до наступного закону порядку денного – проект Закону про внесення змін до деяких законодавчих актів України щодо приведення їх у відповідність до положень Закону України "Про ринок природного газу"&nbsp; (номер 2312а).</p>
<p>І є&nbsp; пропозиція, щоб даний&nbsp; законопроект ми&nbsp; розглянули за скороченою процедурою.&nbsp; Шановні колеги, прошу сконцентруватись, ставлю на голосування&nbsp; пропозицію про розгляд за скороченою процедурою. Прошу голосувати, прошу підтримати. Будь ласка.</p>
<p>&nbsp;</p>
<p>17:18:29</p>
<p>За-130</p>
<p>Я прошу, я ще раз поставлю на голосування. Прошу тих, хто не встиг, зайти в зал приготуватись до&nbsp; голосування. Якщо не набереться&nbsp; 150 голосів, буде знову розглядати за повною процедурою. Я прошу буду уважними і зайти в зал,&nbsp; підготуватись до голосування.</p>
<p>Отже, я ще раз ставлю на голосування пропозицію розгляду за скороченою процедурою законопроекту 2312а, прошу голосувати за скорочену процедуру. Будь ласка.</p>
<p>&nbsp;</p>
<p>17:19:20</p>
<p>За-138</p>
<p>Рішення не прийнято.</p>
<p>І я починаю розгляд питання за повною процедурою. І доповіді запрошую заступника голови&nbsp; Комітету з питань паливно-енергетичного комплексу, ядерної політики і ядерної безпеки Бєлькову Ольгу Валентинівну. Будь ласка.</p>
<p>&nbsp;</p>
<p>17:19:43</p>
<p>БЄЛЬКОВА О.В.</p>
<p>Шановний пане Голово, шановні колеги, до вашої уваги пропонується законопроект... проект Закону України про внесення зміни до деяких законодавчих актів України щодо приведення їх у відповідність до положення Закону України про ринок природного газу, а саме стосовно особливостей провадження господарської діяльності на ринку природнього газу у перехідний період.</p>
<p>Необхідність його розробки та прийняття обумовлена датою набуття чинності Закону України про ліцензування видів господарської діяльності 28 червня 2015 року, відповідно до якого всі діючі ліцензії на постачання природного газу за нерегульованим тарифом втрачають чинність. В той же час 1 жовтня 2015 року введено в дію Закон України про ринок природного газу, який не містить таких понять, як регульований, нерегульований тариф по відношенню до газу як до товару.</p>
<p>Отже, відповідно до цього закону, ліцензується вся діяльність на постачання природнього газу. Якщо у постачальника на 28 червня 2015 року є ліцензія тільки на постачання природного газу за регульованим тарифом, то він продовжує постачання природного газу і йому буде надано п'ять місяців для приведення своєї діяльності у відповідність до Закону про ринок газу. Якщо у постачальника включно до 28 червня 2015 року була ліцензія на постачання природного газу лише за нерегульованим тарифом, то з 28 червня 2015 року вона перестала діяти і стала не чинною. Тому з 1 жовтня цього року такий постачальник має свою діяльність припинити або на нього буде накладений штраф чи інша санкція з боку НКРЕ КП. Ця регуляція... ця ситуація може призвести до порушення прав сумлінних об'єктів господарювання, які здійснюють діяльність з постачання природного газу за нерегульованим тарифом, оскільки це не їх вина, що законодавство змінюється.</p>
<p>Інформую, що на сьогодні таких компаній близько 300. Законопроект спрямований саме на захист прав таких компаній, тому важливо, щоб&nbsp;з дати набуття чинності цього закону, який ми розглядаємо, і до закінчення тримісячного строку здати затвердження ліцензійних умов провадження діяльності з постачання природного газу, як передбачено Законом України "Про ринок природного газу", ліцензії на постачання природного газу за нерегульованим тарифом були чинні. Якщо ми не приймемо цей законопроект, то фактично з 1 жовтня 2015 року вже виникла певна правова колізія з постачання природного газу.</p>
<p>Головне науково-експертне управління рекомендує за результатами розгляду в першому читанні прийняти законопроект за основу з урахуванням висловлених зауважень та пропозицій.</p>
<p>Комітет на своєму засіданні 15 липня 2015 року прийняв рішення рекомендувати Верховній Раді України за результатами розгляду в першому читанні прийняти цей законопроект за основу.</p>
<p>Шановні народні депутати, я прошу підтримати цей законопроект сьогодні, оскільки його важливість була пояснена мною раніше. Фактично мова йде про те, що вже існують у нас на ринку певні колізії.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Прошу записатись на запитання доповідачу. Будь ласка, прошу записатись.</p>
<p>Я, звичайно, не берусь ставити під сумнів волю депутатів, але для чого вимагати повну процедуру, якщо немає запитань до доповідача?</p>
<p>Будь ласка, Каплін.</p>
<p>&nbsp;</p>
<p>17:23:59</p>
<p>КАПЛІН С.М.</p>
<p>На табло видно, хто найбільше турбується за комунальні тарифи, за газовий ринок країни, за порядок на ньому і за інтереси держави.</p>
<p>Я хотів би вас, пане Голово, попросити, щоб ми нарешті закінчили цей сьогоднішній газовий цирк. Депутатів вже немає, на жаль, не ми, а ви проголосували за новий календарний план, за яким всі поїдуть відпочивати. Наша політична сила так само йде на вибори, "Партія простих людей", найбільш динамічніша у своїх рейтингах політична сила. Я б теж був радий поїхати в округи, підтримати своїх колег.</p>
<p>Але я був готовий разом із своїм колегою Сугоняком працювати тут з раннього ранку до пізнього вечора. Тому що українці хочуть хоча б вас бачити тут, вони вас на округах не бачать, вони вас в Раді не бачать, вони вас в телевізорі не бачать. Для чого тоді ви проїдаєте ті гроші, які ми могли спрямувати на обороноздатність армії, на соціальну політику, в кінці кінців на захист національних інтересів нашої держави. Прошу закривати засідання і йдіть відпочивати. Я так розумію, що…</p>
<p>&nbsp;</p>
<p>ГОЛОВУЮЧИЙ. Дякую за ґрунтовне питання. Дякую. Відбулася жвава і цікава дискусія.</p>
<p>Переходимо до наступного питання розгляду, це співдоповідь від головного комітету. Співдоповідач відсутній по даному питанню, і тому переходимо до виступів від фракцій, по 3 хвилини.</p>
<p>Я прошу колег депутатів записатись на виступи від фракцій. Сподіваюся на жваву дискусію.</p>
<p>Є виступаючий, є. Будь ласка, Чижмарь Юрій Васильович, Радикальна партія Олега Ляшка.</p>
<p>&nbsp;</p>
<p>17:26:12</p>
<p>ЧИЖМАРЬ Ю.В.</p>
<p>Шановні колеги, цей закон, який зараз нам пропонують проголосувати, він дублює ту норму, яку ми не прийняли кілька законів в попередньому, коли хотіли вносити зміни до законодавства про ринок газу. Тобто це друга спроба протягнути непотрібне нам ліцензування щодо якого я виступав.</p>
<p>Тому вважаю, що дана корупційна норма не повинна сьогодні бути закріплена в нашому парламенті, тим паче цей закон так само не пройшов порушення нашого Регламенту розгляд на Комітеті промислової політики і підприємництва, який є профільним по будь-яким питанням щодо ліцензування. Тому спроба протягнути це ліцензування це є, ну, вже виходить просто за рамки межі розумного.</p>
<p>Пропоную всім не проголосувати за це. Це питання розглядається в порядку іншого закону, який ми сьогодні не прийняли. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Завершились виступи від фракцій і груп. Переходимо до наступного розділу, виступи народних депутатів. Відводиться 15 хвилин. Прошу записуватись на виступи від народних депутатів, будь ласка.</p>
<p>Мельничук Іван Іванович, "Блок Петра Порошенка", будь ласка.</p>
<p>&nbsp;</p>
<p>17:27:45</p>
<p>МЕЛЬНИЧУК І.І.</p>
<p>Доброго дня, шановні депутати, шановні виборці. Я би хотів сказати ремарку на рахунок виступу попереднього виступаючого із "Партії простих людей". Група простих вінничан народних депутатів вся на місці, партія "Блок Порошенка", яка готова голосувати. Тому не переймайтеся, от, дивіться в майбутнє з оптимізмом, все буде добре. Голосуємо.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До слова запрошується Мушак Олексій Петрович. Прошу включити мікрофон.</p>
<p>&nbsp;</p>
<p>17:28:32</p>
<p>МУШАК О.П.</p>
<p>Шановні колеги, "Блок Петра Порошенка" готовий працювати над цим та над іншими законопроектами. Саме тому я хочу передати слово спеціалісту з газових питань пані Бєльковій Олі.</p>
<p>&nbsp;</p>
<p>17:28:46</p>
<p>БЄЛЬКОВА О.В.</p>
<p>Дуже дякую пану Мушаку. Я хотіла би звернутися до своїх колег із Радикальної партії. Насправді мені дуже дивно чути звинувачення про те, що нібито існують якісь корупційні норми. Цей законопроект дійсно було подано двічі, дійсно було двічі обговорено в профільному комітеті. Мій колега пан Чижмарь мав нагоду запропонувати ідею, яка би врегулювала інакшим чином цю правову колізію.</p>
<p>Як би ми сьогодні тут не говорили про те, що є якісь підстави говорити про корупцію, покажіть мені, будь ласка, яким чином врегулювати ті питання і прогалини, які вже існують між двома законами. Якщо є підстави вважати, що ми перевищили певні норми або Конституції, або ще чогось, будь ласка, між першим і другим читанням запропонуйте свої правки. Але я наполягаю на тому, що сьогодні ряд компаній залишаються без ліцензій. І вони фактично знаходяться поза межами правового поля в Україні. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Згідно Регламенту я маю дати репліку депутату, який був згаданий. Прошу Чижмарь, 30 секунд.</p>
<p>&nbsp;</p>
<p>17:30:06</p>
<p>ЧИЖМАРЬ Ю.В.</p>
<p>Хочу відповісти пані Олі про те, що процедура видачі ліцензій на сьогоднішній день існує. І вона передбачена згідно Закону про ліцензування. І вона підлягає в сферу компетенції Кабінету Міністрів. Тому за цей період, якщо це вкрай необхідна норма, я вважаю, що Кабінет Міністрів міг прийняти відповідні постанови або відповідні норми документів.</p>
<p>Причому, що ми з вами на комітеті, коли розглядали цей законопроект, всі погодилися, що це є непринциповим. І ламати систему, яка є, не потрібно. А Кабінет Міністрів за цей період з червня місяця до жовтня місяця…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від фракції політичної партії "Блок Петра Порошенка" слово має Каплін. Від "Блоку Петра Порошенка" політичної партії виступає Каплін, будь ласка.</p>
<p>&nbsp;</p>
<p>17:30:50</p>
<p>КАПЛІН С.М.</p>
<p>Я хотів би вчергове звернути увагу Головуючого, а також інших народних депутатів, керівників фракцій на ту велику проблему, яку ми маємо з дисципліною відвідання засідань Верховної Ради України і в цілому ефективності порядку і змісту роботи українського парламенту. Я вважаю, що ми маємо прийняти рішення про мораторій на будь-які зміни календарного плану, який ми приймаємо на початку року.</p>
<p>Так само, як простий селянин, простий робітник, простий підприємець, лікар, вчитель не може змінювати свій робочий графік, так само і слуга народу – народний депутат України - не має права якимось чином в залежності від того, є якась передвиборча кампанія або немає, є в нього якісь особисті справи, день народження у тещі чи у жінки, чи нагрілося сонце на якомусь з узбережжів Європи чи інших частин світу, не має права змінювати свій стрункий, чіткий графік роботи.</p>
<p>Бо сьогодні прості українці віддають останні свої гроші у вигляді податків на утримання Верховної Ради України. До речі, "Партія простих людей" підготувала свою редакцію Конституції України, в якій передбачено скорочення кількості народних депутатів з 450 до 100. Передбачено скорочення кількості членів уряду з 22 до 5-7, як це передбачено у інших країнах світу, де є відповідний рівень ВВП та кількість населення. Саме таких змін до Конституції чекають прості українські громадяни. Вони хочуть, щоб попустився цей зашморг, ці паски, які затягнули ви, влада на простих українцях, змушувати їх фактично залишати свою пенсію в аптеках, змушувати їх жити фактично одягаючись в секонд-хенді вже кілька років поспіль, змушуєте їх воювати виключно, воювати за країну, тоді як діти народних депутатів можновладці відсиджуються в своїх кабінетах, у своїх кріслах.</p>
<p>Наша політична сила "Партія простих людей" закликає вас навести порядок у роботі українського парламенту. Українці мають право, а депутати зобов'язані бути тут, працювати тут. І я нагадую, що у минулому скликанні я розробив і зареєстрував зміни до Конституції за якими передбачається скасування дії мандату народного депутата за п'ять прогулів без поважної причини. І я вимагаю від імені своєї політичної сили&nbsp; повернутися до розгляду цієї зміни до Конституції.&nbsp;&nbsp; От за це парламент, я переконаний, проголосує одностайно. Без порядку роботи у законодавчій гілці влади ми навряд чи повернемо довіру до парламенту з боку простих українців. А відтак реформи не почнуться. І різні бандити і корупціонери будуть займати крісла прем'єрів і міністрів.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я, користуючись Регламентом, роблю зауваження, що виступи мають бути згідно питання, яке розглядаються. Партійна реклама і партійні ролики треба, очевидно, пускати за окрему комерційну плату на центральних телеканалах, а не використовувати зал Верховної Ради України.</p>
<p>&nbsp;До слова запрошується Бєлькова Ольга Валентинівна, будь ласка.</p>
<p>&nbsp;</p>
<p>17:34:19</p>
<p>БЄЛЬКОВА О.В.</p>
<p>Повертаючись до питання ринку природного газу, нагадую, що&nbsp; Закон&nbsp; України "Про ліцензування видів господарської діяльності", а саме&nbsp; стаття 7, визначає перелік видів господарської діяльності, що підлягають ліцензуванню. Пункт 27. "Транспортування&nbsp; та розподіл природного газу, газу метану, вугільних родовищ,&nbsp; його зберігання в обсягах,&nbsp; що перевищують рівень, встановлений ліцензійними умовами та постачання, крім постачання природного газу, газу метану, вугільних родовищ за&nbsp;&nbsp;&nbsp;&nbsp;&nbsp;&nbsp; нерегульованим&nbsp; тарифом".&nbsp;</p>
<p>Разом з тим, Закон про ринок&nbsp; природного газу не містить таких понять як "регульований", "нерегульований тариф" по відношенню до газу як&nbsp; до товару. Яким чином визначати, хто&nbsp; діє за нерегульованим?&nbsp; Формально, за ним не буде діяти ніхто, бо буде відсутнє поняття регулювання&nbsp; тарифу на постачання. Ліцензування всієї&nbsp;&nbsp; діяльності із постачання було узгоджене з нашими&nbsp;&nbsp;&nbsp; партнерами – Секретаріатом Енергетичного&nbsp; Співтовариства. Ми прийняли це як норму закону і ми маємо врегулювати&nbsp; колізію.</p>
<p>Позиція секретаріату така, що на нинішньому стані ринку,&nbsp; який сьогодні є тільки в зародковій ситуації, поява компаній&nbsp; без ліцензій, призведе до хаосу, будуть "компанії-бабочки".&nbsp; Саме тому&nbsp; було прийнято рішення про&nbsp;&nbsp; те, що постачання буде ліцензуватися. Тому,&nbsp; або в один, або в другий закон треба внести зміни.</p>
<p>Автори цього&nbsp; законопроекту пропонують внести зміни до Закону про ліцензування.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Будь ласка, Побер Ігор Миколайович&nbsp; "Блок Петра Порошенка".&nbsp;</p>
<p>&nbsp;</p>
<p>17:36:07</p>
<p>ПОБЕР І.М.</p>
<p>Прошу (тільки без права на рекламу) передати слово Сергію Капліну.</p>
<p>&nbsp;</p>
<p>ГОЛОВУЮЧИЙ.&nbsp; Але я попереджаю, якщо буде йтись не по темі даного закону, я просто виключу мікрофон.</p>
<p>&nbsp;</p>
<p>17:36:22</p>
<p>КАПЛІН С.М.</p>
<p>Шановний пане голово, ви знаєте, ви зробили надзвичайно багато для&nbsp; українського суспільства, по-суті, очоливши&nbsp; порядок і боротьбу на Майдані. І я дуже&nbsp; прикро вражений&nbsp; тим, що ви сьогодні забираєте слово у політичної сили, молодої, яка намагається захистити простих людей. Єдиної політичної сили де немає, до речі,&nbsp;&nbsp; регіоналів, серед усіх політичних сил.&nbsp;&nbsp;</p>
<p>Я хочу вам сказати, що позиція нашої партії, моя особиста, з приводу природного газу і взагалі регулювання газового ринку поміщається в одному законопроекті, який я зареєстрував ще в минулому скликанні. Називається він "Про націоналізацію газових родовищ". Я переконаний, що експропріюючи і націоналізуючи газові родовища, ми з вами повернемо все те, що дав Господь бог українцям, у власність держави.</p>
<p>І я, до речі, сьогодні в проміжках між нашим засіданням, говорив заступнику міністра Діденко і він не дасть збрехати, він підтвердив, що це дійсно єдино можливий шлях в порядку на газовому ринку. І я дуже радий, що на кінець в уряді починають прислухатися до позиції нашої політичної сили. Я думаю, що згодом, через деякий час, ми так само будемо в українському парламенті, нас тут буде більшість і ми будемо гідно захищати права простих українців.</p>
<p>Що стосується можливості далі, я так розумію, це останній з моїх виступів, протягом цієї сесії чи, точніше, до виборів, я хотів би сказати наступне. Ви знаєте, сьогодні мало тих змін і законів, які ми прийняли на сьогоднішньому засіданні. Ми ініціювали всенародну ходу з різних кінців України проти тарифів Яценюка, ми понесемо додому йому його платіжки. І ми вже провели в семи регіонах України відповідні віче, люди одностайно підтримують і я прошу долучатися простих громадян боротися за свої права. Ми доведемо киянам, доведемо представникам інших регіонів, що український народ може мобілізуватися і захистити своє право на об'єктивні, реальні ціни на комунальні тарифи. Киянам можна просто проїхати кілька зупинок, 100-200 тисяч людей біля парламенту, біля уряду кардинально поміняють ситуацію в Україні. Ми пройдемо пішки 400, 600, 800 кілометрів разом з простими людьми аби добитися справедливості. А ті, хто посміхаються&nbsp; тут, будуть відповідати перед простими людьми, перед Господом Богом.</p>
<p>І я хотів би звернутися до членів фракції "Народного фронту". У вас десятеро в уряді грабують, а прості люди ставлять вам свічки за упокой в церквах, щоб ви знали...</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, оскільки було згадано моє прізвище, дякую за оцінку моєї діяльності, я візьму теж репліку.</p>
<p>І я хочу спитати просто в залу, а для чого ми працюємо багато-багато годин протягом тижня несесійного, щоб сформувати порядок денний, якщо потім в залі немає голосів для того, щоб їх просто проголосувати? А для чого ми голосуємо за повну процедур, якщо навіть немає що сказати з приводу даного законопроекту, якщо навіть немає бажання провести дискусію, а просто формується якась політична позиція? А також у мене є питання до залу, якщо ми зібрались тут приймати законодавчі акти, а не займатись партійною пропагандою і агітацією, то ми повинні вести фахову дискусію з приводу кожного законопроекту.</p>
<p>Я, очевидно, не хочу давати зауважень депутатам, як їм діяти. Але я неодноразово забирав і зупиняв слово для представників "Опозиційного блоку", коли вони виступали не по темі. І вважаю, що ця&nbsp; норма, передбачена Регламентом, має бути однаковою для всіх, ми маємо вести професійну дискусію і приймати якісні закони. Дякую вам.</p>
<p>Запрошую до слова Тимошенка Юрія, "Народний фронт" і підготуватись Кужель. Будь ласка.</p>
<p>&nbsp;</p>
<p>17:40:40</p>
<p>ТИМОШЕНКО Ю.В.</p>
<p>Друзі, брудні, безпідставні звинувачення, інсинуації по відношенню до найвищого керівництва в державі, з натяками про існування у них якихось там фавориток, мало не коханок, заслуговують щонайменше на добрячого ляпаса просто в цьому залі. Стримує одне –&nbsp; переконання, що це говорить людина, яка душевно хвора і не адекватна.</p>
<p>Я прошу всіх депутатів обговорити можливість і прописати закон, згідно якого кожен депутат повинен пройти психіатричну експертизу. Я дуже боюся, якби деякі, душевно хворі придурки, від свого верещання не перейшли до того, що почнуть кидатися і кусати своїх опонентів. Будь ласка,&nbsp; давайте це зробимо.</p>
<p>&nbsp;</p>
<p>ГОЛОВУЮЧИЙ.&nbsp; Кужель, будь ласка,&nbsp; включіть мікрофон.</p>
<p>&nbsp;</p>
<p>17:41:45</p>
<p>КУЖЕЛЬ О.В.</p>
<p>Дякую. Олександра Кужель, "Батьківщина".</p>
<p>Я хочу звернутись до пані Бєлькової. Ви тут декілька разів ставили наголос на тому, що якщо не буде&nbsp; прийнятий цей законопроект, не&nbsp; буде йти ліцензування тих суб'єктів господарювання, які потребують. Оце в мене витяг з останнього засідання Кабінету Міністрів,&nbsp; на якому розглядалося за проханням нашого комітету виконання Закону про ліцензування.</p>
<p>Читаю: "Керівникам: Мінфіну, Нацкомфінпослуг, Держархітектурній інспекції, МОЗ і НКРЕ КП – …догану за те, що не подали жодних&nbsp; ліцензійних умов". 60 ліцензійних умов, які треба було&nbsp; подати на виконання цього закону, подано 11, з них повернуто 5. І тому діючий законопроект НКРЕ КП не виконує. А ви сьогодні говорите про те, що завдяки&nbsp; неприйняттю цьому законопроекту не буде видано&nbsp; ліцензії.</p>
<p>Я звертаю увагу і&nbsp; Президента, і Прем'єра на те, що ви той законопроект позитивний, який показували всім іноземцям, як ми скоротили&nbsp; 37 видів ліцензування, ви знехтували. І сьогодні, не приймаючи ліцензійні умови,&nbsp; доводите бізнес до зубожіння. І тому направляйте цей законопроект у наш комітет, ми його відпрацюємо, внесемо разом зміни і до ліцензійних… і до ліцензійного закону, якщо в&nbsp; цьому буде потреба. Даний законопроект "Батьківщина"&nbsp; не буде підтримувати.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Завершились виступи від&nbsp; народних депутатів. Зараз я надаю слово міністру Демчишину і потім заключне слово&nbsp; доповідачу.</p>
<p>Включіть мікрофон Демчишину.</p>
<p>&nbsp;</p>
<p>17:43:38</p>
<p>ДЕМЧИШИН В.В.</p>
<p>Шановні народні депутати, хочу коротко прокоментувати цю ситуацію, насправді,&nbsp; не голосуючи от такі&nbsp; закони, по-перше, ми даємо можливість&nbsp; тим, хто привик судитися, хто&nbsp; привик в судах вирішувати питання, даємо можливість зупиняти нормальні рішення.</p>
<p>Закон про ринок газу вже діє з 1 жовтня, він вступив у дію. Тому&nbsp; нічого не поміняється. Єдине поміняється те, що між Законом про ринок&nbsp; газу і іншими старими законами будуть протиріччя. І ті, хто не хочуть виконувати&nbsp; новий закон, будуть мати можливість судитись. І мені здається, що це… ви&nbsp; вже в березні прийняли рішення, що новому закону... новому ринку газу бути. Тому зараз нелогічно ви поступаєте, шановні.</p>
<p>Стосовно цього 2312, хочу нагадати, що тут є не тільки питання про ліцензування, а ліцензування... Закон про ліцензування поки що не приймається, тому якщо ви зможете прийняти свій закон, звичайно, ці зміни можуть бути непринциповими або можуть бути враховані у вашому. Але на даний момент, оскільки Закон про ринок газу діє, потрібно вносити зміни і закривати ті протиріччя, які є на даний момент. Чим менше їх буде, тим менше буде судових справ, тим планомірніше буде діяти Закон про ринок газу, тим зрозумілішими будуть умови, тим зрозумілішим буде ціноутворення. Ми розуміємо, що додаткові суди завжди негативно впливають на відносини із поставщиком, між поставщиком і споживачем. Ми хочемо захищати інтереси кінцевого споживача, в цьому і є основна суть цього закону, і боротися із монополіями.</p>
<p>Тому я вас дуже прошу переглянути відношення до внесення змін до існуючих законів у відповідності із законом, який вже проголосовано. Дуже вам дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Для заключного слова запрошується заступник голови комітету Бєлькова Ольга Валентинівна. Будь ласка, включить мікрофон з місця.</p>
<p>&nbsp;</p>
<p>17:45:47</p>
<p>БЄЛЬКОВА О.В.</p>
<p>Шановні колеги, ще раз повертаючись до основної проблеми цього законопроекту, проблеми, яка сьогодні існує, є, хочемо ми цього чи не хочемо, але існує правова колізія. Як і пані Олександра, я виступаю за те, щоб на ринку природного газу були чіткі, зрозумілі ліцензійні умови. І якщо НКРЕ КП має їх затвердити, то я готова запропонувати свою допомогу пані Олександрі, ми поєднаємося і будемо наполягати на тому, щоб це було зроблено якомога скоріше.</p>
<p>Разом з тим, я сподіваюся, що пані Олександра погодиться зі мною, що якщо порівняти статтю 7 Закону про ліцензування і статтю 1 Закону про ринок природного газу, а обидва закони визнані всіма нашими міжнародними партнерами як прогресивні, реформістські, то є певна колізія. І ми повинні її узгодити.</p>
<p>Інакше на ринку буде так зване ручне управління: хто більше заніс, того і ліцензія. Ви розумієте? Сьогодні існує ця правова колізія. І компанії вже звертаються, їх 300 штук, ви розумієте?</p>
<p>Тому, пані Олександра, я переконана в тому, що якщо ми приймемо у першому читанні, то разом з вами ми доопрацюємо, щоб не руйнувати логіку прогресивну Закону "Про ліцензування", і, разом з тим, впровадити ті норми з Третього енергетичного пакету, які ми вже затвердили як парламент. Ми не можемо робити крок вперед і два кроки назад. Цим ми дивуємо наших партнерів, і фактично ми є не зрозумілими як для ринку, для наших постачальників, так і для контрагентів. Я дуже сподіваюся на ваше розуміння і юридичний підхід до цієї проблеми. Ми повинні врегулювати колізію. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Переходимо до останнього пункту – це є прийняття рішення. Я прошу народних депутатів зайти в зал і приготуватися до голосування. Будь ласка, я так само, як і з попереднім законопроектом, поставлю спочатку сигнальне голосування. Якщо ми побачимо, що нас є достатньо для прийняття рішень, будемо голосувати. Якщо ні – перенесемо в розділ законопроектів, які були попередньо обговорені. Я прошу колег зайти в зал і зайняти робочі місця.</p>
<p><i>(Шум у залі)</i></p>
<p>Прошу Капліна зайняти своє робоче місце і підготуватися до голосування. Каплін закликав всіх працювати. А, він, певно, кличе всіх з кулуарів… <i>(Шум у залі)</i> Заганяє всіх.</p>
<p>Шановні колеги, приготувалися? Я ставлю на голосування проект Закону про внесення змін до деяких законодавчих актів України щодо приведення їх у відповідність до положень Закону України "Про ринок природного газу" (номер 2312а). Прошу провести сигнальне голосування. Будь ласка, голосуємо.</p>
<p>&nbsp;</p>
<p>17:49:17</p>
<p>За-182</p>
<p>182 – "за".</p>
<p>Сигнальне голосування продемонструвало, що потенціал в залі низький. І тому дане питання на голосування переноситься на наступний день.</p>
<p>Шановні колеги, до нас в президію надійшло звернення від двох депутатських фракцій з вимогою надати перерву. Це від фракції "Об'єднання "Самопоміч", Березюк, від фракції Радикальна партія Ляшка, але вони готові замінити передбачену Регламентом перерву… <i>(Шум у залі) </i>на виступ. І я прошу народного депутата Пастуха до виступу.</p>
<p>І в листі зазначено: "Просимо забезпечити супровід у вигляді відеоряду на табло тривалістю 1 хвилина 34 секунди в залі пленарних засідань під час оголошення перерви, під час виступу народного депутата". У нас відеоряд закінчується, як правило, сумно, але тим не менше ми просимо запустити відеоряд.</p>
<p>Будь ласка, прошу виступати.</p>
<p>&nbsp;</p>
<p>17:50:29</p>
<p>ПАСТУХ Т.Т.</p>
<p>Шановні колеги! Тарас Пастух, "Об'єднання "Самопоміч".</p>
<p>Я думаю, що те відео, яке ви побачите, я думаю, оціните достойно. І тому, можливо, там якість звуку буде не найкраще, можливо варто скористатися нашими навушниками.</p>
<p>Але я буквально пару слів перед тим. Буквально, півроку тому я з кількома народними депутатами достатньо молодими, які в перший раз у Верховній Раді, ми зустрілися з міністром внутрішніх справ, паном Аваковим. І на запитання про діяльність міністерства ви запитали де кримінальні справи по хабарниках, по корупції. Він відповів і показав нам дійсно вражаючу статистику, скільки таких справ було передано в Генеральну прокуратуру і, на жаль, які далі не отримали свого логічного якби рішення. Я запитав суддів, коли з ними спілкувалися, вірніше вони запитали чому сьогодні Верховна Рада хоче перепризначати всіх суддів. Аналогічне запитання: "Хлопці, а де ваші рішення по хабарниках, по корупції?" І вони надають відповідь: "А ви бачили ті матеріали, які нам надає Генеральна прокуратура? По тих матеріалах їх треба фактично виправдовувати." І я думав, що це є відговорки між відомствами, до тих пір, поки в Тернополі не відбулася певна подія. Я от сьогодні хочу, щоб просто ви і все наше суспільство побачило ті події, які тривали десь приблизно півроку часу, і дало також свою оцінку. Прошу вашого дозволу.</p>
<p>&nbsp;</p>
<p>ГОЛОВУЮЧИЙ. Будь ласка, технічно ми можемо включити відеоряд, Апарат?</p>
<p>Будь ласка.</p>
<p>&nbsp;</p>
<p>17:53:54</p>
<p>ПАСТУХ Т.Т.</p>
<p>Це є приміщення міської ради Тернополя. Люди, які забігають, - це оперативні працівники Міністерства внутрішніх справ. Відбувається затримання заступника міського голови, підозрюваного у хабарі 217 тисяч.</p>
<p><i>(Трансляція відеозапису)</i></p>
<p>Йому призначають арешт, і виноситься рішення.</p>
<p>Що мається на увазі, конфіскація? Його затримали при отриманні другої частини хабара. Перша частина хабара, виявляється, у нього ще на той час зберігалася. Генеральна прокуратура з підсудним уклала договір, в якому домовилася: "Друже, віддай першу частину хабара. Ми тобі даємо 25 тисяч штрафу, і покайся щиро". Він щиро покаявся, сказав, що більше не буде. Зрозуміло, суд затвердив цю угоду.</p>
<p>Тому, шановні друзі, якщо надалі ми таким чином будемо боротися з хабарництвом, якщо і надалі Генеральна прокуратура буде так діяти чи бездіяти, то я думаю, що це найвищий цинізм в нас, як сьогодні влади, яка прийшла після Майдану.</p>
<p>Шановні народні депутати, я нагадую кожному: в нас сьогодні Генеральної прокуратури немає. Підтвердіть своїми підписами, тому що сьогодні потрібно перезавантажувати цей орган.</p>
<p>Дякую за увагу. І слава Україні!</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, на жаль, ми не можемо надалі продовжити нашу плідну, продуктивну роботу, бо час для нашої роботи вичерпаний. І тому я оголошую вечірнє засідання Верховної Ради України закритим. Завтра о 10 годині ми продовжимо нашу роботу. І я дуже переконливо запрошую всіх депутатів о 10 ранку зібратися для роботи в залі, щоб ми могли приймати рішення завтрашнього порядку денного. Дякую вам. До побачення.</p>
<p>&nbsp;</p>
