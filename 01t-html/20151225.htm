Стенограма пленарного засідання
25 грудня 2015
&nbsp;
<p align=center>ЗАСІДАННЯ СОРОК ШОСТЕ</p>
<p align=center>Сесійний зал Верховної Ради України</p>
<p align=center>25 грудня 2015 року, 12 година</p>
<p align=center>Веде засідання Голова Верховної Ради України ГРОЙСМАН В.Б.</p>
<p><b>&nbsp;</b></p>
<p>ГОЛОВУЮЧИЙ. Добрий ранок, шановні колеги народні депутати! Перепрошую, доброго дня! Таке враження, що ніхто не розходився. Вітаю!</p>
<p>Доброго ранку, шановні колеги народні депутати! Радий вас вітати у залі Верховної Ради України. Хочу всіх привітати з надзвичайно відповідальними рішеннями, які, консолідуючись, парламент ухвалив сьогодні.</p>
<p>Я розумію, що ми розчарували всіх тих, хто хотів, можливо, певного негативного і дестабілізаційного плану для України, але я думаю, що зробили абсолютно відповідальний крок по відношенню до країни з точки зору ухвалення необхідних рішень, зокрема і бюджету. Я думаю, що всі погодяться з тим, що робота не завершена, її треба продовжувати. І я думаю, що ми спільно з урядом створимо спільну групу робочу, яка дозволить нам сформувати пропозиції&nbsp; щодо вдосконалення бюджету 2016 року. Думаю, що всі в цьому є єдині. Я говорив про те, що це тактичний бюджет, а не стратегічний. Тому нам потрібно буде багато над цим ще працювати.</p>
<p>Але, разом з тим, я думаю, що ми ситуацію застабілізували. Ми зберегли з вами в повному об'ємі децентралізацію, і ми будемо фінансово… і ми будемо свідками того, як це позитивно відзначиться від… фактично від базового рівня, він села. І це революційний крок.</p>
<p>Ми з вами відстояли спрощену систем у оподаткування для малого і середнього бізнесу. Ми з вами те, що змогли зберегти, зберегли для селян, в тому числі і змінили ситуацію по єдиному соціальному внеску. Є ряд позитивних речей, які нам вдалось зафіксувати.</p>
<p>Продовжуємо працювати, шановні колеги. Відповідно до рішення Верховної Ради України, яке ми сьогодні ухвалили з вами, ми розпочинаємо нашу роботу з запитів. Але перед тим я прошу включити систему "Рада" для реєстрації народних депутатів у залі Верховної Ради України. Будь ласка.</p>
<p>&nbsp;</p>
<p>12:04:55</p>
<p>Зареєструвалося&nbsp;-179 <i>(Шум у залі)</i></p>
<p>Депутати з "Опозиційного блоку" просять ще раз провести реєстрацію? А навіщо, навіщо? 179 народних депутатів зареєстровано у залі. До відома колег депутатів: Конституція і Регламент нас не зобов'язує, щоб у нас була більшість від складу.</p>
<p>Ми можемо розпочинати нашу роботу.</p>
<p>Оголошую ранкове засідання Верховної Ради&nbsp; України відкритим.</p>
<p>Перед тим хочу&nbsp; за нашою доброю традицією привітати нашого колегу Олександра Грановського з днем народження. Давайте привітаємо. <i>&nbsp;(Оплески) </i>&nbsp;Добра і здоров'я.</p>
<p>А також, шановні колеги, я хочу зачитати оголошення, що згідно з поданою заявою та відповідно&nbsp; до частини&nbsp; третьої статті&nbsp; 60 Регламенту Верховної Ради України повідомляю&nbsp; про входження народного депутата&nbsp; України&nbsp; Петьовки Василя Васильовича до складу депутатської групи "Воля народу".</p>
<p>Шановні колеги,&nbsp; переходимо до запитів. Я передаю право ведення заступнику Голови Верховної Ради України Оксані Іванівні Сироїд. Будь ласка, Оксана.</p>
<p>&nbsp;</p>
<p align=center>Веде засідання&nbsp; заступник Голови Верховної Ради України СИРОЇД О.І.</p>
<p>&nbsp;</p>
<p>12:06:32</p>
<p>ГОЛОВУЮЧИЙ. Шановні народні депутати, я хочу звернути увагу представників всіх фракцій на те, що зараз є у цьому списку уже&nbsp; 10 запитів до Президента України. На жаль, як ви знаєте, вони не можуть бути скеровані до Президента відповідно до Конституції України без&nbsp; голосування Верховної Ради. Уже впродовж року ми не можемо жодного разу у п'ятницю мати&nbsp; достатню кількість голосів аби проголосувати скерування&nbsp; запиту до Президента України. Запити – це&nbsp; одна із контрольних функцій парламенту. Тому неспроможність депутатів у п'ятницю бути у сесійній залі&nbsp; і голосувати за скерування запитів до Президента України, на жаль, є&nbsp; невиконанням контрольної функції Верховної Ради.&nbsp; Просто для того, щоб ви мали на увазі.&nbsp;</p>
<p>Отож, продовжуємо із запитами до інших органів влади.</p>
<p>Віктора Развадовського до голови Житомирської обласної державної адміністрації щодо виділення коштів Чуднівському громадському об'єднанню учасників бойових дій та волонтерів АТО в Житомирській області на придбання автомобільного транспорту для перевезень волонтерської допомоги в зону проведення АТО.</p>
<p>Віктора Развадовського до голови правління Національної акціонерної компанії "Нафтогаз України", голови Житомирської обласної державної адміністрації щодо фінансування за рахунок бюджетних коштів добудови підвідного газопроводу до села Велика Козара Романівського району, Житомирської області.</p>
<p>Андрія Помазанова до міністра інформаційної політики України щодо необхідності вжиття заходів для припинення транслювання проросійських радіостанцій на території, підконтрольній Україні.</p>
<p>Юрія Бабія до Прем'єр-міністра України щодо виділення коштів з державного бюджету на 2016 рік на добудову лікувального корпусу державного закладу&nbsp; "Прикарпатський центр репродукції людини".</p>
<p>Віктора Остапчука до віце-прем’єр-міністра України - міністра регіонального розвитку, будівництва та житлово-комунального господарства України щодо включення міста Ізюм та Ізюмського району Харківської області до Державної програми відновлення Донбасу та інших питань відновлення Донбасу.</p>
<p>Володимира Литвина до Генерального прокурора України, міністра внутрішніх справ України, голови Житомирської обласної державної адміністрації щодо перешкоджання діяльності та протиправних дій стосовно фермерського господарства "Агромита" села Стрибіж Червоноармійського району Житомирської області.</p>
<p>Володимира Литвина до Прем'єр-міністра України щодо тарифів на оплату комунальних послуг для приміщень дитячих будинків сімейного типу, що відносяться до статусу службових.</p>
<p>Олександра Марченка до віце-прем’єр-міністра України - міністра регіонального розвитку, будівництва та житлово-комунального господарства України щодо зняття заборони на встановлення дахових котелень у будинках і спорудах громадського призначення.</p>
<p>Олексія Гончаренка до Прем'єр-міністра України щодо невідкладного призупинення реорганізації Державної установи "Український науково-дослідний інститут імені Мечникова Міністерства охорони здоров'я України" у варіанті, запропонованому Міністерством охорони здоров'я України та про необхідність проведення всебічного обговорення профільними висококваліфікованими фахівцями нової національної системи епідеміологічного нагляду та реагування на надзвичайні ситуації, у тому числі - пов'язані з біотерористичними подіями і використанням проти України різних видів біологічної зброї.</p>
<p>Євгена Балицького до міністра внутрішніх справ України щодо бездіяльності посадових осіб Бородянського районного відділу Головного управління Міністерства внутрішніх справ України.</p>
<p>Євгена Балицького до Генерального прокурора України щодо бездіяльності посадових осіб Генеральної прокуратури України та прокуратури Київської області.</p>
<p>Сергія Євтушка до міністра внутрішніх справ України щодо неналежного реагування Сарненського відділу поліції на пограбування ювелірного магазину 4 грудня 2015 року у місті Сарни Рівненської області.</p>
<p>Миколи Скорика до Міністерства внутрішніх справ України щодо бездіяльності співробітників Міністерства внутрішніх справ України щодо запобігання та припинення неправомірних дій з боку невідомих осіб у балаклавах та камуфляжі при розгляді справи у Малиновському районному суді міста Одеси про зміну запобіжного заходу обвинуваченим у справі про події в місті Одесі 2 травня 2014 року.</p>
<p>Ірини Фріз до Прем'єр-міністра України щодо виплати грошової компенсації за піднайом житла військовослужбовцям Держспецзв'язку.</p>
<p>Олександра Кодоли до голови правління публічного акціонерного товариства "Державний ощадний банк України" щодо недопущення закриття відділень акціонерного товариства "Ощадбанк" в Ічнянському та Коропському районах Чернігівської області.</p>
<p>Михайла Бондаря до Міністерства оборони України щодо вирішення питання будівництва 48-ми квартирного будинку по вулиці Григорія Храпая за адресою Львівська область, місто Броди для забезпечення житлом осіб, потребуючих поліпшення житлових умов у військовій частині пп В3765.</p>
<p>Тараса Батенка до Прем'єр-міністра України щодо припинення перенесення центральних офісів господарсько-фінансових установ і силових структур (Державної податкової інспекції, Державної аудиторської служби, управління Пенсійного фонду, прокуратури та інших установ) з адміністративного центру - міста Золочів Львівської області до інших районних центрів.</p>
<p>Володимира Арешонкова до Прем'єр-міністра України щодо недопущення нефахового демонтажу шахт ракетно-пускових установок, що є загрозою масового отруєння надтоксичними компонентами ракетного пального та зараженням території Лугинського району Житомирської області.</p>
<p>Володимира Арешонкова до Прем'єр-міністра України щодо звільнення від сплати адміністративного збору та плати за надання витягу з Державного реєстру при перейменуванні об'єктів, назви яких містять символіку комуністичного тоталітарного режиму.</p>
<p>Остапа Єднака до Міністерства аграрної політики та продовольства України щодо надання документів для ознайомлення.</p>
<p>Якова Безбаха до Міністерства регіонального розвитку, будівництва та житлово-комунального господарства України, Державної санітарно-епідеміологічної служби України, Державного агентства автомобільних доріг України, Державної архітектурно-будівельної інспекції України, Київської міської державної адміністрації, Миколаївської міської ради стосовно необхідності всебічного розгляду звернень громадян щодо належного надання житлово-комунальних послуг у різних регіонах України.</p>
<p>Якова Безбаха до Уповноваженого Верховної Ради України з прав людини, Вищої кваліфікаційної комісії суддів України, Генеральної прокуратури України щодо необхідності дотримання принципу законності у кримінальному провадженні.</p>
<p>Сергія Лабазюка до Кабінету Міністрів України, Міністерства регіонального розвитку, будівництва та житлово-комунального господарства України, Міністерства фінансів України щодо відновлення фінансування у 2016 році державних житлових програм для молоді.</p>
<p>Сергія Лабазюка до Кабінету Міністрів України, Міністерства соціальної політики України, Міністерства оборони України щодо допомоги в отримані власного житла багатодітній родині учасника АТО.</p>
<p>Максима Полякова та Геннадія Бобова до Прем'єр-міністра України, Міністра внутрішніх справ України щодо законності забудови в межах першої санітарно-охоронної зони курорту Східниця, Львівської області.</p>
<p>групи народних депутатів (Іонової, Луценко та інших. Всього 6 депутатів) до Генерального прокурора України щодо розслідування кримінальної справи за фактом викрадення, тортур, незаконного утримання протягом трьох місяців бійцями батальйону "Донбас" громадянина Калашника Олександра Васильовича.</p>
<p>Володимира Ар'єва до Київського міського голови щодо вжиття заходів для ліквідації несанкціонованих зупинок маршрутних транспортних засобів й припинення систематичних порушень водіями правил зупинки та стоянки на перехресті проспекту Академіка Палладіна і вулиці Уборевича поблизу станції метро Академмістечко та інших місцях хаотичної зупинки маршрутних транспортних засобів.</p>
<p>Василя Яніцького до Генерального прокурора України, Голови Служби безпеки України, Міністра внутрішніх справ України, Голови Державного агентства лісових ресурсів України, Голови Державної екологічної інспекції України стосовно неналежного реагування на інформацію щодо знищення великих ділянок лісу та можливих масових оборудок з лісом в північних районах Житомирської області.</p>
<p>Олексія Ленського до Генерального прокурора України щодо вжиття заходів прокурорського реагування, взяття на особистий контроль повернення громаді земельних ділянок лісопаркової зони, порушення провадження про притягнення до відповідальності посадовців та осіб, які завдали невиправної шкоди довкіллю через незаконну вирубку лісу та протиправну забудову.</p>
<p>Олексія Ленського до Прем'єр-міністра України щодо вжиття заходів реагування з метою закладення до Державного бюджету України на 2016 рік достатнього обсягу коштів на нормальне функціонування пологового будинку №2 імені "Святої Анни" (місто Кіровоград) та реалізації конституційних прав та соціальних гарантій мешканців усієї Кіровоградської області, а також дотримання політики протистояння демографічній кризі та підвищення якості медичного обслуговування.</p>
<p>Павла Різаненка до Голови Національної поліції України щодо проведення службового розслідування в Департаменті внутрішньої безпеки МВС України.</p>
<p>Андрія Шипка до міністра фінансів України щодо вжиття заходів забезпечення питною водою мешканців села Шолохове Нікопольського району Дніпропетровської області.</p>
<p>Андрія Шипка до міністра охорони здоров'я України щодо надання відповіді на питання викладені у запиті від 9 жовтня 2015 року №11/10-206.</p>
<p>Івана Балоги до Прем'єр-міністра України щодо фінансування будівництва автомобільних доріг.</p>
<p>Василя Петьовки до голови Комітету Верховної Ради України з питань бюджету, Прем'єр-міністра України, голови Закарпатської обласної державної адміністрації, голови Закарпатської обласної ради щодо виділення коштів Чорнотисянській сільській раді Рахівського району Закарпатської області для будівництва ДНЗ.</p>
<p>Юрія Бублика до Генерального прокурора України, Міністра внутрішніх справ України стосовно порушення прав вкладників Кредитної спілки "Перше кредитне товариство", незаконне заволодіння їхніми коштами в сумі понад 10 мільйонів гривень, бездіяльність правоохоронних органів Полтавської області щодо розкриття шахрайських дій, встановлення винних осіб та відшкодування ними завданих збитків.</p>
<p>Олександра Черненка до виконуючого обов’язки генерального директора державного підприємства "Національні інформаційні системи" щодо несанкціонованого втручання в роботу Державного реєстру речових прав.</p>
<p>Анатолія Кузьменка до Прем'єр-міністра України щодо термінового пошуку шляхів та вжиття дієвих заходів відносно відновлення забезпечення населення Кіровоградської області скрапленим газом для побутових потреб.</p>
<p>Групи народних депутатів (Немировського, Москаленка та інших. Всього 6 депутатів) до Генерального прокурора України щодо корупційних дій суддів Живоглядова, Новікова, які мають ознаки кримінального злочину, а також бездіяльності прокуратури Дніпропетровської області.</p>
<p>Владислава Бухарєва до міністра інформаційної політики України щодо незадовільного забезпечення теле- та радіотрансляцій українських державних програм на території Великописарівського та інших прикордонних районів Сумської області.</p>
<p>Геннадія Кривошеї до заступника Генерального прокурора України Давіда Сакварелідзе щодо вжиття заходів реагування на порушення антикорупційного законодавства службовими особами прокуратури Херсонської області, УМВС України в Херсонській області та притягнення винних осіб до відповідальності.</p>
<p>Ірини Сисоєнко до міністра фінансів України, Міністра охорони здоров'я України щодо надання інформації про включення до Державного бюджету&nbsp; України на 2016 рік витрат на програми розвитку у сфері охорони здоров'я та медицини.</p>
<p>Групи народних депутатів (Романової, Спориша та інших. Всього 4 депутатів) до міністра оборони України щодо передбачення, у видатках Міністерства оборони України, у 2016 році коштів на лікування учасників АТО, інфікованих гепатитом С під час проведення оперативних втручань.</p>
<p>Івана Рибака до Прем'єр-міністра України, Голови Державної прикордонної служби України, Голови Державної фіскальної служби України щодо передбачення фінансування для обладнання пункту пропуску через державний кордон України "Руська-Ульма" у Чернівецькій області.</p>
<p>Івана Рибака до Прем'єр-міністра України, міністра оборони України, Міністра соціальної політики України, голови Чернівецької обласної державної адміністрації щодо необхідності позачергового забезпечення житлом інваліда І групи армії.</p>
<p>Ігоря Шурми до Генерального прокурора України щодо вчинення корупційних дій начальником Нікопольскої об'єднаної державної фінансової інспекції в Дніпропетровській області.</p>
<p>Ігоря Шурми до Прем'єр-міністра України щодо причетності міністра охорони здоров'я України Олександра Квіташвілі та колишнього заступника міністра охорони здоров'я України Євгена Мороза до корупційних дій та службового підроблення в інтересах посадових осіб Національного медичного університету імені Богомольця.</p>
<p>Групи народних депутатів (Суслової, Парасюка та інших. Всього 4 депутатів) до голови Вищої кваліфікаційної комісії суддів України щодо перевищення повноважень суддею Вінницького апеляційного адміністративного суду Кузьмишиним та притягнення його до дисциплінарної відповідальності передбаченої чинним законодавством України.</p>
<p>Віктора Кривенка до Генеральної прокуратури України, Прокуратури міста Києва, Шевченківського районного управління Головного управління Національної поліції у місті Києві, Прокуратури Шевченківського району міста Києва щодо масового отруєння собак на території міста Києва.</p>
<p>Віктора Кривенка до Відділу державної виконавчої служби Оболонського районного управління юстиції, Управління державної виконавчої служби Головного управління юстиції у місті Києві щодо стягнення виконавчого збору.</p>
<p>Ірини Єфремової до міністра внутрішніх справ України, Голови Державної архітектурно-будівельної інспекції України, Голови Державної служби України з надзвичайних ситуацій, Голови Державної фіскальної служби України щодо можливих адміністративних та кримінальних правопорушень особами, які представляються керівниками ТЦ "Барабашово".</p>
<p>Ірини Єфремової до Голови Державної фіскальної служби України щодо невиконання рішень суду посадовими особами ДПІ у Київському районі міста Одеси Головного управління Державної фіскальної служби України в Одеській області.</p>
<p>Максима Полякова до Міністерства внутрішніх справ України щодо фактів зловживання службовим становищем працівниками Вишгородського районного управління ДАІ, слідчого управління Головного управління Міністерства внутрішніх справ України в Київській області, ВР ДТП слідчого управління Головного управління Міністерства внутрішніх справ України в Київській області головного лікаря Вишгородської центральної районної лікарні та притягнення винного громадянина Россошанського до кримінальної відповідальності.</p>
<p>Ярослава Дубневича до Голови Державної служби України у справах ветеранів війни та учасників антитерористичної операції, Костопільського міського голови, голови Рівненської обласної державної адміністрації щодо забезпечення житлом учасника бойових дій.</p>
<p>Ярослава Дубневича до Голови Державної служби України у справах ветеранів війни та учасників антитерористичної операції, Миколаївського міського голови, голови Миколаївської обласної державної адміністрації щодо забезпечення житлом інваліда-війни І групи.</p>
<p>Олександра Вілкула до Прем'єр-міністра України щодо залишення без змін діючих норм видатків з держбюджету на підготовку робітничих кадрів у професійно-технічних навчальних закладах державної форми власності та недопущення передачі професійно-технічних навчальних закладів на фінансування з державного до місцевих бюджетів в проекті Закону України "Про Державний бюджет України на 2016 рік".</p>
<p>Анатолія Денисенка до міністра охорони здоров'я України щодо посилення державного контролю в сфері рецептурного відпуску комбінованих лікарських засобів, що містять у своєму складі кодеїн.</p>
<p>Анатолія Денисенка до міністра оборони України щодо сталого функціонування Харківського навчально-виховного комплексу "Соколятко", що знаходиться на утриманні ДК "Укроборонпром".</p>
<p>Андрія Іллєнка до голови Державної судової адміністрації України, міністра юстиції України, голови Київської міської державної адміністрації, першого заступника прокурора міста Києва щодо надання інформації та вжиття заходів реагування у зв'язку з незаконним будівництвом житлових будинків біля парку по вулиці Воскресенській, 2-а у Дніпровському районі столиці.</p>
<p>Андрія Іллєнка до голови Київської міської державної адміністрації, директора Комунального підприємства "Керуюча компанія з обслуговування житлового фонду Деснянського району міста Києва", тимчасово виконуючого обов'язки голови Деснянської районної в місті Києві державної адміністрації, голови Постійної комісії Київської міської ради з питань бюджету та соціально-економічного розвитку щодо включення до Програми соціально-економічного розвитку міста Києва на 2016 рік проведення капітального ремонту асфальтного покриття по проспекту Лісовому, 17 в Деснянському районі столиці.</p>
<p>Сергія Ківалова до Прем'єр-міністра України щодо врегулювання питання виплати грошової компенсації вартості проїзду інвалідів війни до санаторно-курортного закладу і назад.</p>
<p>Миколи Томенка до Прем'єр-міністра України про необхідність безоплатного забезпечення підручниками учнів 8 класів у Державному бюджеті на 2016 рік.</p>
<p>Миколи Томенка до київського міського голови щодо організаційно-правових заходів з проведення виборів до районних у місті Києві рад, призначених на 27 березня 2016 року.</p>
<p>Ігоря Васюника до Прем'єр-міністра України щодо необхідності розроблення та затвердження державної цільової програми підтримки учасників бойових дій та їхнім сім'ям.</p>
<p>Ігоря Васюника до віце-прем'єр-міністра України - міністра культури України щодо створення Науково-дослідного інституту.</p>
<p>Миколи Люшняка до Генерального прокурора України щодо перевірки законності дій органів державної влади на місцях.</p>
<p>Романа Мацоли до Прем'єр-міністра України щодо вирішення питання передачі у власність територіальної громади міста Славута об'єктів державної власності.</p>
<p>Романа Мацоли до Прем'єр-міністра України щодо термінового вирішення питання виплати субвенції за 2014-2015 роки з Державного бюджету України місцевим бюджетам на фінансування заходів соціально-економічної компенсації ризику населення, яке проживає на території зони спостереження Хмельницької АЕС.</p>
<p>Владислава Бухарєва до Прем'єр-міністра України щодо внесення змін до Постанови Кабінету Міністрів України від 1 жовтня 2015 року №758 з метою підвищення соціальної норми споживання газу.</p>
<p>Романа Семенухи до Генерального прокурора України щодо організації перевірки фактів порушення державних будівельних, природоохоронних норм під час запланованого будівництва "Комплексу по управлінню комунальними відходами в місті Люботин, Харківської області.</p>
<p>Романа Семенухи до Генерального прокурора України щодо забезпечення повного, об'єктивного та всебічного досудового розслідування кримінального провадження за фактом підроблення документів гаражного кооперативу "Автолюбитель-104".</p>
<p>Михайла Головка до Прем'єр-міністра України, міністра аграрної політики та продовольства України щодо передачі приміщення гуртожитку Тернопільського навчально - курсового комбінату Тернопільської області в комунальну власність міста Кременець Тернопільської області.</p>
<p>Михайла Головка до Прем'єр-міністра України, міністра охорони здоров'я України, міністра соціальної політики України щодо виплати індексації заробітної плати медичним працівникам Лановецького району Тернопільської області.</p>
<p>Олександра Марченка до міністра охорони здоров'я щодо забезпечення населення вакцинами.</p>
<p>Руслана Сольвара до Міністерства охорони здоров'я України, Київської обласної державної адміністрації щодо надання медичної допомоги мешканцям міста Фастова Київської області хворим на катаракту очей.</p>
<p>Павла Різаненка до Голови Національного банку України щодо публікування даних значень деяких економічних нормативів банків України.</p>
<p>Геннадія Чекіти до міністра аграрної політики та продовольства України щодо запобігання реалізації корупційних схем на підприємствах, в установах та організаціях, що належать до сфери управління Мінагрополітики України.</p>
<p>Юрія Берези до міністра внутрішніх справ України, Голови Державної фінансової інспекції України щодо перевірки законності проведення закупівлі автомобільних кранів Міністерством оборони України у Товариства з обмеженою відповідальністю "Сучасні вантажівки".</p>
<p>Олега Кулініча до Кабінету Міністрів України щодо ліквідації державного закладу "Лінійна поліклініка станції Ромодан СТГО Південна залізниця".</p>
<p>Групи народних депутатів (Гіршфельда, Біловола та інших. Всього 6 депутатів) до Прем'єр-міністра України щодо фінансування заходів з проведення водообміну у Краснопавлівському водосховищі Харківської області.</p>
<p>Григорія Тіміша до голови Чернівецької обласної державної адміністрації щодо надання інформації про перспективний план газифікації частини сіл Глибоцького району Чернівецької області.</p>
<p>Григорія Тіміша до виконуючого обов’язки міністра екології та природних ресурсів України щодо організації перевірки законності надання позитивного висновку екологічною інспекцією для погодження проекту землеустрою по відведенню земельної ділянки в оренду, що належить до земель водного фонду на території Молницької сільської ради Герцаївського району Чернівецької області.</p>
<p>Групи народних депутатів (Голубова, Барвіненка та інших. Всього 16 депутатів) до Прем'єр-міністра України щодо недопущення будь-яких проявів дискримінації в сфері вищої освіти.</p>
<p>Групи народних депутатів (Голубова, Полякова та інших. Всього 4 депутатів) до Заступника Генерального прокурора України – керівника Спеціалізованої антикорупційної прокуратури щодо необхідності здійснення нагляду за розслідуванням фактів вчинення корупційного правопорушення начальником Головного управління Національної поліції в Одеській області Гіоргі Лорткіпанідзе.</p>
<p>Руслана Демчака до голови Вінницької обласної державної адміністрації щодо порушення умов проведення конкурсу з перевезення пасажирів.</p>
<p>Руслана Демчака до заступника Генерального прокурора України Віталія Каська щодо неправомірного користування земельними ділянками ТОВ "Погребищенське".</p>
<p>Дмитра Лінька до Прем'єр-міністра України щодо перевірки акаунтів державних службовців в російських соцмережах "Одноклассники" і "Вконтакте" на предмет антиукраїнської діяльності.</p>
<p>Групи народних депутатів (Крулька, Заліщук та інших. Всього 14 депутатів) до Конституційного Суду України щодо порушення строків розгляду конституційного провадження у справі за конституційним поданням 57-ми народними депутатами про визнання Закону України "Про всеукраїнський референдум" неконституційним.</p>
<p>Миколи Люшняка до міністра охорони здоров'я щодо обов'язкового включення у захищені видатки з Державного бюджету коштів на функціонування та утримання відділення гемодіалізу.</p>
<p>Євгена Дейдея до Директора Національного антикорупційного бюро України щодо вжиття заходів реагування за фактами порушення антикорупційного законодавства.</p>
<p>Олександра Супруненка до Прем'єр-міністра України щодо захисту прав споживачів природного газу, які використовують газ для побутових потреб.</p>
<p>Олександра Супруненка до Прем'єр-міністра України щодо питання неналежного захисту прав та законних інтересів суб'єктів господарювання Державною регуляторною службою України.</p>
<p>Ігоря Артюшенка до Директора Національного антикорупційного бюро України, Міністра внутрішніх справ України, Голови Служби безпеки України щодо розслідування корупційних схем, озвучених Міхеїлом Саакашвілі.</p>
<p>Вадима Кривенка до Голови Державної служби з питань геодезії, картографії та кадастру щодо неналежного виконання службових обов'язків начальником відділу Держземагенства в Коростишівському районі та інших питань.</p>
<p>Вадима Кривенка до Президента Торгово-промислової палати України щодо засвідчення форс-мажорних обставин (обставин непереборної сили).</p>
<p>Павла Дзюблика до Прем'єр-міністра України щодо вирішення питання пенсійного забезпечення у 2016 році.</p>
<p>Василя Яніцького до міністра охорони здоров'я України, голови Рівненської обласної державної адміністрації щодо вирішення питання про забезпечення Дубровицької центральної районної санітарним транспортом.</p>
<p>Ярослава Маркевича до Віце-прем’єр-міністра України - Міністра регіонального розвитку, будівництва та житлово-комунального господарства України, директора Департаменту державної архітектурно-будівельної інспекції у Одеській області з приводу зупинення незаконної забудови паркової зони міста Одеси.</p>
<p>Андрія Шиньковича до Міністра освіти і науки України, Хмельницької обласної державної адміністрації, голови Хмельницької обласної ради про мораторій на закриття шкіл в сільських населених пунктах Хмельницької області.</p>
<p>Андрія Шиньковича до голови Хмельницької обласної ради щодо підвищення орендного відсотку і соціальних виплат громадам сіл Хмельницької області.</p>
<p>Дмитра Добродомова до Генерального прокурора України, Міністра охорони здоров'я України щодо порушення посадовими особами Міністерства охорони здоров'я України температурного режиму зберігання вакцини поліомієліту - ОПВ.</p>
<p>Дмитра Добродомова до Генерального прокурора України щодо належного розслідування кримінального провадження №12014100100005849 відносно Генерального директора Концерну радіомовлення, радіозв'язку та телебачення Володимира Іщука.</p>
<p>Сергія Рудика до Міністра соціальної політики України щодо пенсійного забезпечення певних категорій пенсіонерів.</p>
<p>Сергія Рудика до Прем'єр-міністра України щодо надання відповіді на питання: як вижити на мінімальну заробітну плату?</p>
<p>Олександра Домбровського до Генерального прокурора України, Міністра внутрішніх справ України, Голови Служби безпеки України, Голови Державної архітектурно-будівельної інспекції України, начальника Управління Служби безпеки України у Вінницькій області, голови Вінницької обласної державної адміністрації, тимчасово виконуючого обов’язки начальника Головного управління Національної поліції у Вінницької області, прокурора Вінницької області, голови Стрижавської селищної ради Вінницького району Вінницької області, голови Господарського суду Вінницької області, голови Вінницької обласної ради щодо неналежного виконання підрядних робіт ПП "Валеріо Монті" при будівництві "Профілактично-оздоровчого відділку смт Стрижавка Вінницького району Вінницької області".</p>
<p>Олександра Домбровського до Генерального прокурора України, Міністра внутрішніх справ України, Голови Служби безпеки України, Голови Державної служби України з питань геодезії, картографії та кадастру, начальника Головного управління Держгеокадастру у Вінницькій області, тимчасово виконуючого обов’язки начальника Головного управління Національної поліції у Вінницької області, начальника Управління Служби безпеки України у Вінницькій області, Вінницького міського голови, прокурора Вінницької області щодо незаконного вилучення земельної ділянки рекреаційного призначення у ОСББ "Миколаївська-8", ОСББ "Миколаївська-12", ОСББ "Миколаївська-16" в місті Вінниці.</p>
<p>Віталія Гудзенка&nbsp; до голови Київської обласної державної адміністрації щодо дієвого фінансування у 2016 році будівництва та капітального ремонту доріг комунальної власності та об'єктів соціальної сфери у галузі освіти, охорони здоров'я, культури та спорту в Білоцерківському, Володарському, &nbsp;Сквирському, Ставищенському, Таращанському та Тетіївських районах Київської області.</p>
<p>Івана Мельничука до міністра освіти і науки України, міністра аграрної політики та продовольства України, першого заступника голови Державної інспекції сільського господарства України щодо розірвання незаконного договору про спільну діяльність Науково-дослідного підприємства "Агрономічне" Вінницького НАУ з приватним суб'єктом господарювання ПАТ "Дашківці".</p>
<p>Володимира Парасюка до міністра внутрішніх справ України, Голови Державної фінансової інспекції України щодо незаконного збагачення директора Львівської опери Тадея Едера за рахунок приховування закордонних гастрольних поїздок.</p>
<p>Ірини Суслової до прокурора Львівської області, тимчасово виконуючого обов’язки начальника Головного управління Національної поліції у Львівській області щодо розслідування фактів розтрати бюджетних коштів під час виконання робіт, пов'язаних з ліквідацією наслідків стихії, що сталася 23-27 липня 2008 року у Львівській області.</p>
<p>Юрія Дерев'янка до Кабінету Міністрів України стосовно необхідності передбачення у Державному бюджеті України на 2016 рік коштів на державну підтримку об'єднаних територіальних громад, забезпечення надходження до бюджетів об'єднаних територіальних громад податку з доходів фізичних осіб та щодо надання інформації про обсяги міжнародної технічної та фінансової допомоги.</p>
<p>Юрія Дерев'янка до Кабінету Міністрів України стосовно надання інформації про стан реалізації Концепції реформування місцевого самоврядування та територіальної організації влади в Україні та щодо необхідності підготовки законопроектів, підзаконних нормативно-правових актів та офіційних роз'яснень, які потрібні для нормального функціонування об'єднаних територіальних громад.</p>
<p>Андрія Гордєєва до Директора Національного антикорупційного бюро України щодо розслідування можливого вчинення корупційних дій посадовими особами державних органів влади та окремими народними депутатами України VII скликання, що завдало істотної шкоди інтересам іноземної юридичної особи "Sofforest LTD".</p>
<p>Олега Осуховського до міністра освіти і науки України про порушення законодавства начальником відділу освіти Бродівської райдержадміністрації у Львівській області при призначенні директорів шкіл.</p>
<p>Олега Осуховського до Генерального прокурора України щодо здійснення нагляду за додержанням законів під час провадження досудового розслідування.</p>
<p>Сергія Капліна до Голови Державної служби України у справах ветеранів війни та учасників антитерористичної операції щодо вжиття термінових заходів по функціонуванню Єдиного реєстру учасників антитерористичної операції.</p>
<p>Оксани Продан до Голови Державної фіскальної служби України щодо припинення порушень прав платників податків.</p>
<p>Степана Кубіва до міністра соціальної політики України, Міністра охорони здоров'я України щодо реабілітації постраждалих учасників Революції Гідності.</p>
<p>Степана Кубіва до Голови Національного банку України щодо надання інформації про результати діагностичного обстеження 20-ти найбільших банків України.</p>
<p>Юрія Павленка до Прем'єр-міністра України про незадовільний стан організації пропуску дітей-сиріт і дітей, позбавлених батьківського піклування, через лінію розмежування на територію, підконтрольну органам державної влади України.</p>
<p>Юрія Павленка до голови Одеської обласної державної адміністрації щодо необхідності вирішення питання забезпечення житлом дитячого будинку сімейного типу Рудих в місті Іллічівськ.</p>
<p>Ірини Геращенко та Марії Іонової до голови державної, Київської міської державної адміністрації щодо ситуації з перейменуванням бульвару Івана Лепсе у Солом'янському районі міста Києва.</p>
<p>Мустафи-Масі Найєма до Прем'єр-міністра України щодо підтвердження або спростування домовленостей з Ігорем Коломойським та Геннадієм Боголюбовим.</p>
<p>Сергія Лещенка до Генерального прокурора України щодо можливої причетності народного депутата України Миколи Мартиненка до австрійських фірм, які завдали значної шкоди державному бюджету України.</p>
<p>Сергія Лещенка до Генерального прокурора України щодо заходів реагування на допущені порушення службовими особами ПАТ "Ощадбанк України" при здійснені переказу 40 мільйонів доларів у інтересах народного депутата Ігоря Котвіцького.</p>
<p>Геннадія Чекіти до Директора Національного антикорупційного бюро України, Заступника Генерального прокурора України - керівника Спеціалізованої антикорупційної прокуратури, Заступника Генерального прокурора України - прокурора Одеської області щодо перевірки фактів корупційних дій та притягнення винних до відповідальності.</p>
<p>Сергія Власенка до Генерального прокурора України, Міністра внутрішніх справ України щодо можливого вчинення корупційних дій старшим слідчим в особливо важливих справах другого слідчого відділу управління спеціальних розслідувань Головного слідчого управління Генеральної прокуратури України О. Протас з сумнівного (в тому числі із порушенням строків) зняття з розшуку екс-заступника голови Адміністрації Президента України Портнова.</p>
<p>Едуарда Матвійчука до Комітету Верховної Ради України з питань соціальної політики, зайнятості та пенсійного забезпечення, Міністерства соціальної політики України, Одеської обласної державної адміністрації, Одеської міської ради стосовно необхідності надання всебічної допомоги внутрішньо переміщеній особі Гринішак Лідії Йосипівні, яка тимчасово мешкає у Київському району міста Одеси.</p>
<p>Едуарда Матвійчука до Міністерства охорони здоров'я України, Міністерства соціальної політики України, Одеської обласної державної адміністрації, Одеської міської ради стосовно необхідності надання медичної допомоги у забезпеченні належного, комплексного лікування на онкологічне захворювання мешканки Київського району міста Одеси Наталії Петрівни Оксаненко та надання соціальної допомоги її родині, яка має сина - інваліда дитинства другої групи.</p>
<p>Ігоря Гузя до Прем'єр-міністра України про внесення до Державного бюджету України на 2016 рік коштів на фінансування державної програми "Доступне житло 30/70".</p>
<p>Ігоря Гузя до Прем'єр-міністра України щодо відшкодування пільг та субсидій мешканцям будинків ОСББ.</p>
<p>Тетяни Донець до міністра фінансів України щодо доходів Державного бюджету від оподаткування дивідендів.</p>
<p>Олексія Рябчина до голови Державної фіскальної служби України щодо роз'яснення окремих питань стосовно нарахування та сплати єдиного внеску на загальнообов'язкове державне соціальне страхування особами, зазначеними у Законі України "Про тимчасові заходи на період проведення антитерористичної операції".</p>
<p>Юрія Левченка до Генерального прокурора України щодо порушення законодавства працівниками правоохоронних органів Запорізької та Черкаської областей.</p>
<p>Юрія Левченка до Генерального прокурора України, голови Служби безпеки України, міністра внутрішніх справ України, голови Державної фіскальної служби України, голови Національного банку України щодо проведення перевірки здійснення контрабанди та незаконної діяльності підприємств-імпортерів на Одеській митниці ДФС.</p>
<p>Юрія Бублика до Прем'єр-міністра України, голови Служби безпеки України щодо заборони в'їзду до України зарубіжного артиста Алессандро Сафіна.</p>
<p>Олександра Гереги до виконуючого обов’язки начальника державного територіально-галузевого об’єднання “Південно-Західна залізниця” щодо скорочення квиткових касирів на залізничній станції Дунаївці Хмельницької області.</p>
<p>Борислава Берези до Генерального прокурора України, міністра внутрішніх справ України стосовно розслідування кримінального провадження №12015100010010522, Голосіївського районного управління Головного управління Міністерства&nbsp; внутрішніх справ в місті Києві за ознаками злочину передбаченого частиною 1 статті 160 Кримінального кодексу України щодо підкупу виборців.</p>
<p>Олександра Гереги до голови Державної служби України з питань геодезії, картографії та кадастру щодо виділення земельних ділянок воїнам АТО і жителям територіальної громади.</p>
<p>Роберта Горвата до міністра внутрішніх справ України щодо виявлення та протидії кримінальним правопорушенням на ґрунті расової, національної чи релігійної ворожнечі або розбрату.</p>
<p>Антона Геращенка до міністра енергетики та вугільної промисловості України щодо незаконної відмови посадових осіб Міненерго України у наданні інформації на законну вимогу народного депутата України.</p>
<p>Антона Геращенка до Публічного акціонерного товариства "Державний ощадний банк України" щодо незаконної відмови посадових осіб Ощадбанку у наданні інформації на законну вимогу народного депутата України.</p>
<p>Максима Курячого до міністра фінансів України щодо додаткової дотації округу №25 у 2015 році.</p>
<p>Ігоря Луценка до міністра оборони України щодо перевірки якості та відповідності заявленим класам захисту засобів бронезахисту, які закуповуються та вже закуплені за державні кошти та постачаються або вже стоять на забезпеченні військовослужбовців.</p>
<p>Ігоря Луценка до Київського міського голови щодо перевірки фактів незаконного виселення внутрішньо переміщених осіб з гуртожитків КП "Київпастранс".</p>
<p>Ірини Фріз до міністра оборони України щодо встановлення причин розформування 50-го окремого навчального загону спеціальної підготовки у 2012 році та відновлення його роботи.</p>
<p>Олега Мусія до Прем'єр-міністра України щодо дотримання законності при реорганізації центру поштового зв`язку №7.</p>
<p>Олександра Горбунова до Прем'єр-міністра України щодо забезпечення населення Кіровоградської області скрапленим газом для побутових потреб у повному обсязі.</p>
<p>Сергія Соболєва до Генерального прокурора України, міністра внутрішніх справ України щодо вжиття заходів щодо продовження термінів міжнародного розшуку так званого Запорізького кримінального "смотрящего" "Анісіма" (Анісімова Є.О.) та початку стосовно нього процедури заочного засудження.</p>
<p>Сергія Ларіна до Прем'єр-міністра України про розгляд звернення Кіровоградської служби обслуговування повітряного руху.</p>
<p>Андрія Вадатурського до Прем'єр-міністра України щодо внесення змін до меж акваторій морських портів Миколаїв і Херсон.</p>
<p>Групи народних депутатів (Дунаєва, Новинського та інших. Всього 11 депутатів) до Генерального прокурора України, Голови Служби безпеки України, міністра внутрішніх справ України щодо перевірки фактів, які свідчать про фальсифікації під час виборів Миколаївського міського голови через незаконне втручання в роботу Державного реєстру виборців, що призвело до алогічного зростання кількості виборців, включених до виборчих списків в період між проведенням голосування 25 жовтня та повторним голосуванням 15 листопада 2015 року.</p>
<p>Василя Гуляєва до голови Державного агентства автомобільних доріг України щодо незадовільного стану та відсутності фінансування дороги місцевого значення Саврань - Кам'яне - кордон Кіровоградської області - Завалля Одеської області.</p>
<p>Петра Ваната до міністра фінансів України про порушення законних прав та інтересів публічного акціонерного товариства "Український графіт" та ряду інших великих промислових підприємств Запорізького регіону з боку чиновників фіскальних органів.</p>
<p>Віталія Сташука та Олени Бойко до голови Київської обласної державної адміністрації щодо сприяння в організації автобусного маршруту пасажирських перевезень загального користування.</p>
<p>Володимира Гусака до Прем'єр-міністра України, міністра енергетики та вугільної промисловості України, міністра фінансів України щодо погашення наявної та недопущення нової заборгованості по зарплаті перед шахтарями державних шахт.</p>
<p>Володимира Ар'єва до Генерального прокурора України щодо звільнення з посади прокурора Котовського району Одеської області Олексія Галактіонова.</p>
<p>Групи народних депутатів (Ткачука, Суслової, Лубінця) до Генерального прокурора України про активізацію розслідування щодо службових осіб публічного акціонерного товариства "Пологівський олійноекстракційний завод", дії яких призвели до несплати до Державного бюджету України близько 5,5 мільйонів гривень податків.</p>
<p>Сергія Висоцького до голови Чернівецької обласної державної адміністрації щодо необхідності виділення земельної ділянки Дурдуку Сергію Миколайовичу.</p>
<p>Андрія Білецького до Прем'єр-міністра України щодо зрівняння виплат одноразової грошової допомоги у разі загибелі (смерті), інвалідності або часткової втрати працездатності без установлення інвалідності працівників міліції, які загинули (померли), отримали інвалідність або таку втрату працездатності внаслідок безпосередньої участі у проведенні Антитерористичної операції.</p>
<p>Олега Дмитренка до Генерального прокурора України стосовно безпідставного кримінального переслідування правоохоронними органами співробітників Чернігівського регіонального управління Державної спеціалізованої фінансової установи "Державний Фонд сприяння молодіжному житловому будівництву" та невжиття Генеральною прокуратурою України заходів по захисту конституційних прав громадян вчетверте.</p>
<p>Юрія-Богдана Шухевича до Прем'єр-міністра України щодо скасування несправедливості у пенсійному забезпеченні нинішніх захисників України - учасників бойових дій, яким відмовляють у призначенні дострокової пенсії, у порівнянні з іншими категоріями учасників бойових дій, котрим надали цей статус за періоди бойових дій на території інших держав (Афганістан, Ірак, Косово тощо), а також за періоди бойових дій на території України в 1944 - 1951 роках (ліквідація так званих диверсійно-терористичних груп, бандитизму), що, насправді, було знищенням національного визвольного руху в Україні.</p>
<p>Альони Шкрум до голови Антимонопольного комітету України щодо ситуації на ринку авіаперевезень в Україні.</p>
<p>Альони Шкрум до Міністра освіти і науки України щодо питання забезпечення школярів підручниками за рахунок економії коштів на оплату праці народних депутатів України.</p>
<p>Миколи Величковича до Генерального прокурора України, міністра внутрішніх справ України, голови Державної фіскальної служби України, Голови Служби безпеки України щодо проведення перевірки по факту здійснення контрабанди підприємствами-імпортерами через Одеську митницю Державної фіскальної служби.</p>
<p>Олександра Абдулліна до міністра охорони здоров'я України, голови Рівненської обласної державної адміністрації про надання невідкладної медичної допомоги (лікування) Гаврилович Тетяні Миколаївні – матері багатодітної, малозабезпеченої родини, яка проживає у селі Сварицевиці&nbsp; Дубровицького району Рівненській області.</p>
<p>Олега Мусія до Генерального прокурора України щодо внесення відомостей у Єдиний реєстр досудових розслідувань відносно Острівського сільського голови Сокальського району Львівської області.</p>
<p>Наталії Кацер-Бучковської до начальника Головного управління Пенсійного фонду України в Тернопільській області щодо підтвердження трудового стажу та призначення пільгової пенсії громадянці Ользі Юринц.</p>
<p>Тараса Батенка&nbsp; та Олега Мусія до міністра охорони здоров'я України, голови Львівської обласної державної адміністрації щодо недопущення закриття цілодобової аптеки, яка знаходиться у Миколаївській комунальній центральній районній лікарні та забезпечує малозахищені верстви населення, ветеранів, інвалідів та більшість жителів міста Миколаєва, Львівської області найнеобхіднішими медикаментами за пільговими цінами.</p>
<p>Олега Кулініча до Віце-прем’єр-міністра України – міністра регіонального розвитку, будівництва та житлово-комунального господарства України, голови Державної служби України з питань геодезії, картографії та кадастру щодо призначення на посаду начальника управління Держгеокадастру у Полтавській області.</p>
<p>Оксани Продан до Прем'єр-міністра України щодо скасування дискримінаційних критеріїв залучення аудиторських фірм до проведення аудиту суб'єктів господарювання державного сектору економіки.</p>
<p>Олександра&nbsp; Кодоли&nbsp; до Прем'єр-міністра України щодо фінансування вищих навчальних закладів у 2016 році.</p>
<p>Івана Крулька&nbsp; до Прем'єр-міністра України щодо ратифікації Україною "Європейської конвенції про заохочення міжкордонної довгострокової волонтерської служби для молодих осіб".</p>
<p>Антона Кіссе до Прем'єр-міністра України стосовно реалізації норм Закону&nbsp; України "Про внесення зміни до розділу VI "Прикінцеві та перехідні положення" Бюджетного кодексу України щодо експерименту в Одеській, Волинській, Львівській та Чернівецькій областях з фінансового забезпечення реконструкції, поточного ремонту автомобільних доріг загального користування державного значення.</p>
<p>Антона Кіссе до Прем'єр-міністра України щодо відновлення залізничних сполучень на ділянці Березине (Україна) – Басарабяска (Молдова).</p>
<p>Василя Петьовки до директора Українського центру оцінювання якості освіти щодо надання результатів ЗНО-2015 за регіонами країни.</p>
<p>Сергія Дунаєва до міністра енергетики та вугільної промисловості України про включення до Державного бюджету України на 2016 рік витрат щодо вугільної промисловості.</p>
<p>Олександра Ревеги до Прем'єр-міністра України, міністра соціальної політики України щодо зміни порядку перерахунку пенсій за віком особам, яким вона була нарахована до 2008 року.</p>
<p>Олександра Ревеги до Прем'єр-міністра України, міністра аграрної політики та продовольства України, виконуючого обов’язки міністра екології та природних ресурсів України щодо термінової розробки механізму визначення екологічного значення водного об'єкту для здійснення нормативної грошової оцінки земель несільськогосподарського призначення - земель водного фонду.</p>
<p>Дмитра Лубінця до Генеральної прокуратури України щодо бездіяльності посадових осіб&nbsp; Генеральної прокуратури України у здійсненні досудового розслідування правопорушень, які містять ознаки злочинів, передбачених Кримінальним кодексом України вчинені посадовими особами військової прокуратури сил АТО, військової прокуратури Харківського гарнізону та співробітниками об'єднаного штабу Центрального управління Служби безпеки України за заявою Андрія Янголенка.</p>
<p>Івана Мельничука до міністра охорони здоров'я України, Генерального прокурора України щодо захисту конституційного права на освіту Доценко Юлії Миколаївни та притягнення до відповідальності винних осіб, які перешкоджають його реалізації.</p>
<p>Олени Сотник до Прем'єр-міністра України щодо розміру витрачених коштів на реалізацію проекту "Європейський Вал" ("Стіна"), а також результатів його виконання.</p>
<p>Юрія Бабія до міністра внутрішніх справ України щодо забезпечення всебічного, повного та об'єктивного розслідування обставин дорожньо-транспортної пригоди, що трапилась 20 грудня 2015 року на Столичному шосе, 104 у місті Києві, внаслідок якої постраждала уродженка міста Івано-Франківська.</p>
<p>Групи народних депутатів (Бриченка, Полякова та інших. Всього 6 депутатів) до Генерального прокурора України щодо усунення порушень законодавства в організації діяльності Генеральної прокуратури України.</p>
<p>Володимира Парасюка до Кабінету Міністрів України щодо термінового вирішення питання виплати заборгованості за заробітними платами шахтарів ВП "Шахта "Степова" та інших шахт ДП "Львіввугілля", а також включити до Державного бюджету України на 2016 рік дотації на видобуток вугілля.</p>
<p>Ірини Сисоєнко до міністра охорони здоров'я України щодо використання у 2015 році медичної субвенції з державного бюджету місцевим бюджетам.</p>
<p>Групи народних депутатів (Новинського, Балицького інших. Всього 6 депутатів) до міністра внутрішніх справ України щодо незаконного захоплення культових споруд Української Православної Церкви та бездіяльності правоохоронних органів.</p>
<p>Ігоря Попова до Генерального прокурора України щодо вчасного і неупередженого розслідування корупційних злочинів на державних підприємствах.</p>
<p>Віталія Чепиноги до міністра соціальної політики України, Київського міського голови про комплекс питань, пов'язаних із соціальним захистом бійців АТО - учасників бойових дій.</p>
<p>Сергія Ківалова до Кабінету Міністрів України, Національної комісії, що здійснює державне регулювання у сферах енергетики та комунальних послуг щодо вжиття заходів стосовно зниження тарифів на комунальні послуги для населення та надання економічного обґрунтування формування тарифів на комунальні послуги.</p>
<p>Костянтина Яриніча до Прем'єр-міністра України щодо відновлення конституційного права працівників бюджетної сфери на заробітну плату, не нижчу від визначеної законом, в тому числі з проведенням індексації.</p>
<p>Антона Яценка до Прем'єр-міністра України щодо вжиття невідкладних заходів у боротьбі з незаконним обігом наркотичних засобів та покривання збуту наркотичних засобів у місті Умань Черкаської області начальником Уманського МВ УМВС України в Черкаській області Школенком Віталієм Анатолійовичем.</p>
<p>Борислава Берези до Генерального прокурора України, міністра внутрішніх справ України щодо неналежного розслідування кримінального провадження №12015100030008505 від 22 липня 2015 року.</p>
<p>Ми завершили зачитування депутатських запитів. Переходимо до "Різного". Народних депутатів прошу зосередитися і підготуватися до запису для виступів у "Різному".</p>
<p>Шановні народні депутати! Шановні народні депутати, звертаюся до всіх присутніх в залі! Шановні народні депутати, оголошую запис для виступів у "Різному". Прошу записуватися.</p>
<p>Прошу до слова народного депутата Олексія Ленського, Радикальна партія Олега Ляшка. Народний депутат Купрієнко.</p>
<p>&nbsp;</p>
<p>12:49:51</p>
<p>КУПРІЄНКО О.В. Олег Купрієнко, Радикальна партія Олега Ляшка.</p>
<p>Шановні колеги народні депутати, шановна головуюча, шановний народе України! Сьогодні у нас крайнє засідання парламенту українського в 2015 році. 2015 рік був надзвичайно складний і для парламенту, і для країни. Але ми його прожили. Що в підсумку маємо? В підсумку маємо відсутність реформ в державі, слабкість виконавчої гілки влади, узурпацію президентської гілки влади, намагання реабілітувати, якщо не всю систему, так методи її роботи.</p>
<p>В країні війна, в країні, якщо не розруха, то відсутність будь-якого економічного зростання. Уряд нам розказував цілий рік про те, що він намагається зробити реформи, про те, що він хоче зробити реформи, про те, що він робить все для того, щоб покращити життя народу. І, мабуть, десь у глибинах кабінетів список того народу є, і він чітко визначений, але це не 45 мільйонів населення України, а має бути саме так.</p>
<p>Радикальна партія Олега Ляшка рік боролася за виконання всього того, з чим ми йшли на вибори. І значну частину, велику частину ми виконали. Якщо подивитися на підсумки року, подивитися на те, як працювала наша фракція, так, шановний народе України, я вам доповідаю: ми були найефективнішою фракцією у Верховній Раді. І я вас запевняю і даю слово з цієї високої трибуни: ми такими залишимося і надалі. Ми відстоювали і будемо відстоювати інтереси простих людей, ми відстоювали і будемо відстоювати інтереси України, ми будемо писати і приймати законопроекти задля розвитку України, задля розвитку власного бізнесу, українського бізнесу, і щоб не ходити з простягнутою рукою по закордонах і випрошувати кредити для того, щоб якось вижити. А ми маємо мати гідність, ми маємо мати власну економіку, ми маємо створювати власні робочі місця і заробляти гроші, заробляти гроші для країни, виплачувати зарплати, з яких будуть платитися чесні податки, які будуть знову ж таки наповнювати …</p>
<p>&nbsp;</p>
<p>ГОЛОВУЮЧИЙ. Прошу ще 3 хвилини.</p>
<p>&nbsp;</p>
<p>12:53:10</p>
<p>КУПРІЄНКО О.В. … для того, щоб виконувати соціальні зобов'язання і соціальні програми.</p>
<p>Сьогодні зранку ми проголосували за той ганебний бюджет, який нам подав Кабінет Міністрів. Чому так сталося? Та тому що парламент, керівництво парламенту цілий рік порушувало законодавство, порушувало Регламент Верховної Ради, закони приймалися з порушенням процедур і найяскравішим прикладом було те, що всі ми знали, що до 1 квітня Кабмін має подати макропоказники наступного бюджету, до 15 вересня має подати проект бюджету до сесійної зали, ми це знали, знало це керівництво і Кабінету Міністрів, знало це керівництво парламенту.</p>
<p>Що зробили, щоб було не так? Ми всі пам'ятаємо новорічну ялинку цього року, як ми вночі приймали бюджет на 2015 рік, і знову ситуація повторилася. Що ми зробили, щоб було не так?</p>
<p>Радикальна партія Олега Ляшка боролася всіма можливими і неможливими засобами, дійшло до того, що коли коаліція юридично існуюча і де-факто не існуюча 31 серпня було проголосовано в залі Верховної Ради ганебні зміни до Конституції з особливим статусом Донбасу в супереч волі трьох фракцій з п'яти, ми вийшли з коаліції і це наша була позиція за те, що ми не будемо підтримувати такі речі.</p>
<p>Вчора, сьогодні, вірніше, ми все-таки проголосували за той бюджет, який нам подав Кабінет Міністрів, для того, щоб Україна вступила в новий рік з бюджетом, для того, щоб виплачувалися зарплати бюджетникам, для того, щоб виплачувалися пенсії, для того, щоб утримувалися медичні заклади, школи, дитсадки.</p>
<p>Але звертаюся до Кабінету Міністрів, до&nbsp; Міністерства фінансів. Ми на цьому не заспокоїмося. Ми і надалі допрацюємо, познаходимо всі ваші лазєйки, де ви намагаєтеся вкрасти народні кошти. А там їх не один десяток і не одна дюжина.</p>
<p>Закінчуючи свій виступ, я вітаю всіх нас, весь народ України, всю країну з Новим роком, що наступає. І щоб цей Новий рік мавпи не перетворив нас усіх в "політичних мавп". Ми маємо оглянутися, зробити висновки і не повторювати помилок. Запевняю всіх: Радикальна партія Олега Ляшка стояла, стоїть і буде стояти на сторожі інтересів народу України. Слава, Україна!</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова… Запрошую до слова народного депутата Володимира Гусака, політична партія "Опозиційний блок".</p>
<p>&nbsp;</p>
<p>12:56:39</p>
<p>ГУСАК В.Г.</p>
<p>Володимир Гусак, "Опозиційний блок". Шановні колеги, шановний народ України! Вчора український парламент ухвалив бюджет на 2016 рік. І, мабуть, кращого часу для ухвалення бюджету, ніж 4 година ранку, не знайшлося. Шановні, український парламент має давати суспільству приклад доброї, а не поганої організації роботи. Тим більше, що цього разу немає жодних виправдань. І якщо уряд і так затягнув з поданням та узгодженням бюджету, не зрозуміло, чому бюджет не можна було прийняти 28 або 29 грудня, якщо була вже така велика потреба прийняти бюджет до Нового року.</p>
<p>Мені просто цікаво, чиї Мальдіви чи гірські лижі цього разу виставили український парламент і країну в цілому на посміховисько.</p>
<p>Мої колеги вже неодноразово показували, чому цей бюджет є дуже неякісним, не відповідає інтересам українського народу і чому його не можна було приймати. Я не буду повторюватися, але я хотів би зупинитися на кількох моментах: на тих змінах, що відбулися під час узгодження бюджету і які дуже добре показують, чому окремі депутати і окремі депутатські фракції і групи зрештою проголосували за цей неякісний бюджет.</p>
<p>Перше. На 300 мільйонів або 50 відсотків збільшено видатки на Верховну Раду, тобто про себе ми, депутати, попіклувалися. Далі зменшена соціальна пільга з 3-х до 1,4 зарплат – це пільга, за якою не береться подохідний податок. Це призвело до збільшення доходів бюджету, які були потрібні для того, щоб компенсувати втрати, приміром, від відмови збільшення акцизу на тютюн. Тобто тютюновий акциз залишається таким же, як він був.</p>
<p>І єдина більш-менш позитивна новина в тому, що з'явилося окремим рядком в бюджеті 500 мільйонів гривень на погашення заборгованості перед шахтарями державних шахт. Це дасть змогу протриматися протягом першого кварталу 2016 року, але, колеги, в уряду немає комплексного системного бачення вугільної галузі в Україні, тому ця проблема…</p>
<p>І, шановні, світлі справи вночі не робляться. Але з новим вас 2016 роком! І нехай він буде кращим за 2015-й!</p>
<p>&nbsp;</p>
<p>ГОЛОВУЮЧИЙ. Дякую. Народний депутат Рефат Чубаров передав слово народному депутату Ганні Гопко.</p>
<p>&nbsp;</p>
<p>13:00:18</p>
<p>ГОПКО Г.М.</p>
<p>Доброго дня, шановні колеги,&nbsp; доброго дня українці!</p>
<p>Хочеться підбити підсумки 2015 року, хочеться подякувати кожному члену парламенту, кожному українцю, хто терпеливо чекав тих змін, які ми поступово впроваджували в цьому році. Я не хочу говорити, як всі скиглять "зрада", "все пропало", "буде ще гірше". Хочеться, щоб ми входили в 2016 рік із оптимізмом.</p>
<p>Що ж все-таки вдалося зробити в 2015 році? Як голова Комітету у закордонних справах я хочу подякувати кожному парламентарю за відродження парламентської дипломатії. Командна гра МЗС також із парламентом забезпечили ефективну протидію російській агресії. Міжнародні санкції проти Росії було продовжено, і ми сподіваємось, що вони будуть посилені. Гуманітарну, фінансову та безпекову допомогу Україні надавали уряди різних країн світу. Україну було обрано членом Ради безпеки ООН, і ми сподіваємось, що впродовж 2016-2017 років наші дипломати (а вчора завдяки зусиллям парламентарів ми збільшили їм бюджет на їхню ефективну діяльність), вони в Раді безпеки ООН впродовж наступних років будуть відновлювати територіальну цілісність та суверенітет України шляхом встановлення миру на Донбасі та повернення Криму.</p>
<p>І тому мені хочеться подякувати окремо народним депутатам, які тут представляють інтереси наших громадян, які в Криму, кримськотатарського народу, зокрема Рефату Чубарову, Мустафі Джемілєву за весь їхній внесок в те, що вони повертають і добиваються того, що Крим буде українським.</p>
<p>Також нам потрібно домогтися встановлення справедливості через трибунал по MH 17, сприяти захисту прав людини і світі, зокрема через припинення репресій в Криму.</p>
<p>Якщо ми подивимось, що ще вдалося досягти, це забезпечити прозорість влади і власності. Кожен громадянин тепер має вільний доступ до реєстрів нерухомості та землі, він може слідкувати за рухом бюджетних коштів. І вчора також завдяки колегам Міністерства економіки, народному депутату Вікторії Пташник з тими поправками щодо Антимонопольного комітету ми забезпечили електронні прозорі закупівлі. І тепер завдяки механізму "Прозоро" кожен відслідковуватиме бюджетні кошти. А це наша можливість звітувати перед суспільством.</p>
<p>Засоби масової інформації розкриють справжніх власників, а партії звітуватимуть про свої фінанси перед суспільством.</p>
<p>Ми також розморозили будівництво національної дитячої лікарні "ОХМАТДИТ". Це був важкий процес, але ми дуже сподіваємось, що в 2016 році українські діти нарешті отримають першу сучасну дитячу лікарню, і де наші лікарі будуть робити трансплантації, трансплантації кісткового мозку від неродинного донора.</p>
<p>І також хочеться сказати, що в цьому році під час місцевих виборів ми допомагали таким мерам, як меру Глухова, меру Миколаєва. І маємо надалі допомагати втілювати децентралізацію для того, щоб децентралізація влади сприяла сильним містам.</p>
<p>Хочеться всім подякувати, побажати оптимізму, енергійного оптимізму, надії, віри, любові, взаємоповаги! Україна нездоланна! Як я завжди кажу, Київська Русь…</p>
<p>&nbsp;</p>
<p>ГОЛОВУЮЧИЙ. Дякую. Депутат, народний депутат Німченко передав слово народному депутату Шурмі.</p>
<p>&nbsp;</p>
<p>13:03:41</p>
<p>ШУРМА І.М.</p>
<p>Ігор Шурма, "Опозиційний блок". Враховуючи те, що Верховна Рада на сьогоднішній день має останнє своє засідання, хочу від себе, від своїх колег звернутися до громадян України і привітати з наступаючим Різдвом Христовим і Новим роком! Щиро зичимо людям мирного неба над головою і рідної землі під ногами!</p>
<p><a href="http://w1.c1.rada.gov.ua/pls/zweb2/webproc4_2?pf3516=2015&skl=9" target=_blank>2015</a> рік так само, як 2014-й і зрештою, і 2016 рік, це є роки очікування. Але це є марні роки швидше всього розвитку ситуації в реформації охорони здоров'я. Всі очікували, що прихід нової команди дасть можливість накінець прийняти ті рішення, які очікує українське суспільство вже понад 20 років.</p>
<p>Сьогодні і ті, хто надають медичну послугу, медики, і ті, хто її отримують, пацієнти, хочуть рішучих змін. На превеликий жаль, на превеликий жаль, ми можемо констатувати, що ні в 2014-у, ні в 2015 році, і в 2016 році в системі охорони здоров'я нічого конкретно зроблено не буде. Чому. В 2016 році вперше за багато років в державному бюджеті є передбачено менше коштів, ніж в минулому році, на два з половиною мільярди.</p>
<p>Якщо подивитися і проаналізувати 2013-й і 2014 рік, де теж виділялося більше грошей, ніж в цьому році, то цифри, які були озвучені при прийнятті бюджету, завжди не співпадали з реальними сумами грошей, які виділялися на практичну охорону здоров'я. Завжди було менше на 2-3 мільярди. Якщо врахувати, що вже на сьогодні закладена сума мінус 2,5, а ще й недодадуть до кінця року, то ми прекрасно розуміємо, що&nbsp; фінансування на&nbsp; охорону здоров'я&nbsp; буде зменшено на 10 відсотків.&nbsp;</p>
<p>Я би хотів нагадати, що переважна більшість медикаментів, товарів медичного призначення закуповуються за валюту. З того часу&nbsp; в три рази знецінилися гроші. То ж давайте подивимося, що відбувається в охороні здоров'я, чи влада свідомо йде на руйнацію&nbsp; цієї системи&nbsp; охорони здоров'я, чи влада&nbsp; свідомо йде на те, щоб перестати лікувати людей, чи це просто&nbsp; непрофесіоналізм, який нездатний врегулювати ситуацію.</p>
<p>Найбільше&nbsp; подиву викликає те, що&nbsp; на сьогоднішній день&nbsp; можна провести реформу охорони здоров'я. Закон "Про екстрену медичну допомогу" дає можливість кардинально&nbsp; змінити ситуацію. Ми маємо закон, ми маємо впроваджену екосистему в Харківській… ні, частково в Дніпропетровській, Львівській областях, в Луцьку. Але на превеликий жаль,&nbsp; в 14-му році не зроблено нічого, в 15-му році не зроблено нічого. І прокуратура не порушує питання, чому Міністерство&nbsp;&nbsp; охорони здоров'я&nbsp; нічого не робить для впровадження цього закону. На 2016 рік&nbsp; знову&nbsp; нічого не буде зроблено. А це означає, що ми будемо продовжувати стагнувати.&nbsp; За таких обставин міністра охорони здоров'я&nbsp; треба&nbsp; звільняти, а не погоджуватись на його відставку.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат&nbsp; Андрій Іллєнко, прошу.</p>
<p>&nbsp;</p>
<p>13:06:59</p>
<p>ІЛЛЄНКО А.Ю.</p>
<p>Андрій Іллєнко,&nbsp; Всеукраїнське&nbsp; об'єднання "Свобода", місто Київ.</p>
<p>Шановні громадяни України і колеги, які сьогодні знаходяться в залі, на жаль, в дуже невеликій кількості, хотів би звернутися до вас і почати напевно з того, що про вчорашній процес, який відбувався в парламенті, можна говорити&nbsp; дуже багато. І про те, в який спосіб&nbsp; приймався бюджет: знову вночі, знову&nbsp;&nbsp; в режимі&nbsp;&nbsp; цейтноту, в режимі&nbsp; ультиматумів, без дотримання всіх&nbsp; процедур і навіть якоїсь видимості дотримання Регламенту. Можна говорити про зміст цього документу, а саме про те, що&nbsp; по своїй суті він є геть провальним, тому що відображає ситуацію економічної катастрофи, я якій, на жаль, знаходиться Україна, великою мірою і перш за все завдяки непрофесіоналізму і корумпованості діючої влади, діючого уряду. Так само ми можемо говорити про те, що в цьому бюджеті ми не побачили жодних конкретних планів виходу з економічної катастрофи. Ми не побачили, на яких механізмах, на яких галузях економіки уряд планує робити акцент, як він планує виходити з того&nbsp; колосального падіння ВВП, я якому зараз знаходиться наша країна. Як він планує хоча би забезпечити мінімальний прожитковий рівень українським громадянам, які сьогодні фактично поставлені в роль жебраків. І ми розуміємо, що в цьому нема нічого дивного, тому що безвідповідальність, якщо за неї не карати, вона буде породжувати ще більш нахабну безвідповідальність. Ми пам'ятаємо як рік назад приймався бюджет, в яких умовах. Нам тоді розказували про те, що це виняткова ситуація, так більше ніколи не буде. Що наступного разу все буде по закону, все буде по іншому. Ми побачили, що зараз по суті було дежавю. Це говорить про те, що поки цей уряд буде займатися і буде знаходитися в своїх кріслах, змін ніяких в цьому плані не буде, як і у всіх інших планах.</p>
<p>І наостанок я хотів би сказати про річ, про яку сьогодні, на мій погляд, дуже мало говорять загалом не тільки в парламенті, а і взагалі в українському суспільстві. Я хотів би на цьому наголосити, бо ця тема була одною з тих, яку піднімали опозиційні депутати в минулому скликанні, коли боролися зі злочинною владою Януковича і їх диктатурою, яку вони намагалися встановити в парламенті. Давайте скажемо відверто, вчора бюджет&nbsp; був прийнятий виключно за рахунок масового кнопкодавства, яке відбувалося у Верховній Раді. І, якщо це ми будемо закривати очі і вважати, що в таких питаннях можна порушувати закони і принципи, то не здивуємося, якщо в парламенті знову, не дай Бог, повториться 16 січня. Дякую за увагу. Слава Україні!&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Юрія Мірошниченка, "Опозиційний блок". Наступний народний депутат Розенблат.</p>
<p><b>&nbsp;</b></p>
<p>13:10:18</p>
<p>МІРОШНИЧЕНКО Ю.Р.</p>
<p>Шановні колеги, шановні виборці, ви знаєте, дійсно, напевно, останні&nbsp; години, вже коли парламент український в пленарному режимі працює і всі ми, кожен з тих, хто виходить до цієї трибуни, намагаємося підбити підсумки того року, який пережила наша країна – непростий рік.</p>
<p>Напевно, мені не варто повторювати про ті всі негаразди, які всі ми з вами пережили, або говорити про ті виклики і ризики, які постають перед країною в наступному році. Оскільки вчорашній і сьогоднішній вже ранковий процес ухвалення бюджету показав нам, наскільки ще багато нам треба працювати над своєю власною кваліфікацією і над здатністю домовлятися і над здатністю бути відповідальними. Адже ті невеликі ресурси, які має країна, вони не стали результатом або об'єднуючим фактором для всіх професіоналів з усіх фракцій, як нам дати імпульс розвитку економіці, як нам підтримати найбільш вразливі категорії населення, як нам всім згуртуватися довкола цих всіх проблем, щоби вийти з цього року сильнішими. На жаль, цього не сталося, ми продовжуємо воювати один з одним, ми продовжуємо породжувати недовіру один до одного і плодити недовіру до всього парламенту і влади з боку суспільства.</p>
<p>Кожен, на моє переконання, і народний депутат, і громадянин повинен глибоко подивитися, в першу чергу, на себе: що кожен з нас зміг зробити, що нам не вдалося зробити. Якщо вже говорити про мої відчуття особисті, то я скажу одне, найбільше, що мені бракувало в моїй роботі і в роботі, ну, моїх колег, як я це бачу, це здатності подолати певні упередження і працювати разом. Кожен з нас дуже часто виходив не з інтересів справи, а з того як я буду виглядати в очах суспільства, як я буду виглядати в риториці публічної дискусії.</p>
<p>Нам, на моє переконання, в наступному році дуже важливо набратись мудрості, дай, Боже, нам цієї мудрості, набратись сміливості подолати ці всі упередження і працювати разом. Я би дуже хотів, щоб український парламент наступного року став стрижнем об’єднання українського суспільства і різних верств населення і різних регіонів.</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова народного депутата Борислава Розенблата, фракція "Блоку Петра Порошенка".</p>
<p>&nbsp;</p>
<p>13:13:41</p>
<p>РОЗЕНБЛАТ Б.С.</p>
<p>Доброго дня, шановні друзі. Перш за все я хотів привітати християн західного обряду, які сьогодні святкують по всьому світу Різдво, бажаю їм успіхів, процвітання, щастя і здоров’я.</p>
<p>Сьогодні всі ми підводимо підсумки роботи за рік парламенту, підводимо підсумки прийняття бюджету. Сьогодні ми мали дуже багато негативних відгуків, мали позитивні, але що хотів від себе сказати. Я розумію сьогодні аграріїв, розумію, що сьогодні ці люди планують свою роботу в нових умовах. Да, буде тяжко.</p>
<p>Я хотів сьогодні дійсно розповісти, як люди з негативом поставились до того, що сьогодні внутрішній&nbsp; ринок… буде продукція зростати, будуть питання, виникнуть, по ПДВ, тому що люди вклали кошти з осені, купили добрива, а сьогодні вони вимушені будуть платити за це податки. Але при всьому тому ми всі повинні розуміти, що країна знаходиться в тяжкому стані, і всі мають солідарно нести затрати і нести свою відповідальність за майбутнє нашої країни.</p>
<p>Але з тим самим я хотів наголосити про те, яку сьогодні роботу не проводить уряд, від якого ми чекаємо дуже багато позитивних кроків. Я не кажу про ті всі реформи, які сьогодні і так всі кажуть, але про те, що сьогодні наші аграрії і наші промисловці повинні брати кредити під 30 відсотків, вони вимушені сьогодні робити, працювати в умовах, коли немає можливості для створення конкурентних засад, умов для праці. Вони сьогодні працюють, не маючи перспективи для пошуків ринку збуту. І я хотів би також наголосити про той крок, який&nbsp; вчора ми зробили, коли дали додаткові кошти на Міністерство закордонних справ. Тому що дуже важливо сьогодні в кожному міністерстві мати торгових представників, які будуть намагатися відкривати ринки для наших товарів, і це найголовніше.</p>
<p>А взагалі я розумію, що сьогодні парламент – ну не можу сказати, що ми дуже успішно працювали, але ми намагалися працювати. Ми робили ті реформи, яких сьогодні очікує весь наш український народ.</p>
<p>І щодо прийняття, я вважаю, це реформа була, справжня реформа державних закупівель, це був дійсно прорив, це те, чим можна сьогодні пишатися всім нам.</p>
<p>Тому я хотів просто привітати, побажати всім нам все-таки натхнення і ні в якому разі не опускати руки, шукати вихід з кризи. І – єдності! Ще раз усіх з наступними святами. Нехай нам щастить!</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова народного депутата Олександра Марченка, позафракційні.</p>
<p>&nbsp;</p>
<p>13:16:49</p>
<p>МАРЧЕНКО О.О.</p>
<p>Доброго дня, шановні українці! Доброго дня, шановні колеги! Сьогодні робочий день, і я хочу продовжити робоче питання, яке не завершив Комітет з питань будівництва, містобудування і комунального господарства.</p>
<p>Законом України від 21 червня 2012 року номер 4995 затверджено загальнодержавну цільову програму передачі гуртожитків у власність територіальних громад на 2012 - 2015 роки. Зазначена програма необхідна для реалізації положень Закону від 4 вересня 2015 року "Про забезпечення реалізації житлових прав мешканців гуртожитків". Протягом 2013-2015 років зазначена програма з державного бюджету України не фінансувалась.</p>
<p>За інформацією Мінрегіону України зазначена програма не виконана, більшість гуртожитків у власність територіальних громад не передано. Формально строк дії програми завершується 31 грудня 2015 року. Непродовження строку дії зазначеної програми призведе до припинення передачі гуртожитків, на які поширюється дія закону номер 500 з державної власності у власність територіальних громад, що в свою чергу приведе до системних і масових порушень житлових прав законних мешканців гуртожитків, на яких поширюється дія цього закону, бо вони не можуть приватизувати свої кімнати. Громадські й парламентські слухання звертали на це увагу.&nbsp;&nbsp;&nbsp;&nbsp;</p>
<p>У своєму виступі я хочу звернутися до Прем'єр-міністра. На основі викладеного прошу, наполягаю невідкладно до завершення дії вказаної програми внести Верховній Раді України законопроект про продовження строку дії та про її відповідне фінансове забезпечення.</p>
<p>Друге. Провести службове розслідування та притягнути до юридичної відповідальності посадових і службових осіб, винних у не внесенні до формального завершення строку дії цієї програми до Верховної Ради зазначеного законопроекту.</p>
<p>І третє. Про результати розгляду цього депутатського запиту, перевірки та вжиті за вашим дорученням заходи надати мені всі по суті запитання відповідно Закону України "Про статус народного депутата". Мій виступ прошу мати як депутатський запит.</p>
<p>Шановні колеги, я хочу подякувати сьогодні бійцям, які є на фронті, які зберігають незалежність України. Хочу подякувати працьовитим платникам податків, які, не дивлячись на тиск антиукраїнської влади, платять податки в бюджет…</p>
<p>&nbsp;</p>
<p>ГОЛОВУЮЧИЙ. 10 секунд.</p>
<p>&nbsp;</p>
<p>МАРЧЕНКО О.О. …і підтримують Україну. І хочу подякувати всім українцям, які розуміють стан. В новому році, я впевнений, що сьогодні ми будемо мати, я всім бажаю…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Володимир Ар'єв, партія "Блок Петра Порошенка".</p>
<p>&nbsp;</p>
<p>13:20:41</p>
<p>АР’ЄВ В.І.</p>
<p>Шановні колеги, зараз йде реформа прокуратури. І хай би як вона йшла, але вона йде. При цьому у нас виникає часто ситуація, що навіть попри сито конкурсів пролазять ті люди, які мали би підпадати під Закон про очищення влади, про люстрацію. В даному випадку я говорю про Одеську область і прокурора, міжрайонного прокурора Котовського району Олексія Галактіонова, який перебував на цій посаді ще за часи Януковича, прославився тим, що у 2012 році вимагав від Котовської міської ради, щоб йому надали землю для гаража на чотири автомобілі, 100 квадратних метрів. Але потім якимось чином він проходить знову ж таки конкурс – і стає, перепризначається на посаду цього прокурора.</p>
<p>Перше питання у мене до прокурора Одеської області Давида Сакварелідзе. Чому він це допустив і чому Олексій Галактіонов досі працює на цій посаді? Власне, у мене є ще питання до того, які схеми він використовує зараз для того, щоб заходити на підприємства і фактично займатися здирництвом.</p>
<p>Зараз є дірка в законодавстві, яка дозволяє органам прокуратури заходити на підприємства у відповідь на листи і звернення громадських організацій. В Котовську створена ручна громадська організація під назвою "Громадська рада північного регіону", якою керують колишній начальник Котовської податкової міліції Ігор Чорний, звільнений із органів за корупцію, та неодноразово судимий за злочини, пов'язані з наркотиками, такий собі Едуард Маляка. І вони пишуть на прокурора Галактіонова листи, які потім… на підставі яких цей Галактіонов починає перевірки підприємців, а потім підприємці несуть відомі речі в прокуратуру, прокуратуру Котовського району.</p>
<p>Я звертаюся до моїх колег із Комітету з питань забезпечення правоохоронної діяльності: передивіться, будь ласка, законодавство. Цю шпарину, де з використанням громадських організацій на допомогу нечистим на руку прокурорам треба закривати і негайно, і я прошу вважати це моїм офіційним зверненням до Комітету з питань законодавчого забезпечення правоохоронної діяльності провести слухання на цю тему і в законодавстві подати законопроект, щоб ліквідувати в законодавстві цю шпарину. І відповідно я хочу, щоб Генеральний прокурор Віктор Шокін, я вже подав зараз цей запит, провів ретельну перевірку діяльності Галактіонова на посаді…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка.</p>
<p>&nbsp;</p>
<p>АР’ЄВ В.І. … на посаді районного прокурора і, застосувавши Закон "Про очищення влади", звільнив цю людину з органів прокуратури, в новій прокуратурі таких не має бути.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Олександра Кодолу, політична партія "Народний фронт".</p>
<p>&nbsp;</p>
<p>13:24:15</p>
<p>КОДОЛА О.М.</p>
<p>Дякую.</p>
<p>Олександр Кодола, 209 виборчий округ, Чернігівщина. Шановні колеги, дорогі українці, добігають кінця останні дні 2015 року, року випробувань звершень та надії, ще одного року реформ і боротьби з агресією, року боротьби за свободу і європейський шлях розвитку нашої країни.</p>
<p>Незважаючи на всі палкі дискусії в цьому залі, незважаючи на критику суспільства нашої Верховної Ради, ми з вами не провалили, як український парламент, жодного важливого для України рішення. Зрештою, сьогодні вночі ми зуміли консолідуватися та прийняти найголовніший економічний закон нашої держави - бюджет на 2016 рік.</p>
<p>За рік, що минув, в Україні зроблено не мало, та, очевидно, ще більше доведеться &nbsp;зробити. Попереду побудова нової сучасної європейської країни, а для цього ми повинні продовжити йти шляхом реформ. Попереду в нас реформування судової системи і системи державного управління, реформи в галузі освіти та галузі охорони здоров'я. Щоб гідно пройти цим шляхом і виправдати сподівання мільйонів українців, які 2 роки тому вийшли на Революцію Гідності, ми повинні подолати політичні амбіції, популізм і безвідповідальність. Ми не можемо зійти з цього шляху, як не можемо зрадити пам'ять тисяч найкращих синів і доньок України, які віддали за її волю та незалежність найдорожче – власне життя. Але попри всі складнощі, втрати і випробування новий рік несе нові сподівання на краще. Сподівання на побудову нової сучасної демократичної країни, де не буде корупції, де пануватиме верховенство закону, а захист прав та інтересів громадян стане пріоритетом номер один для держави. Сподівання на економічний розвиток, на міцні та сильні Збройні Сили, які здатні дати відсіч будь-якому ворогу. Сподівання на мир, тепло та спокій в наших оселях.</p>
<p>Дорогі друзі, нехай новорічні свята принесуть у ваш дім добробут, мир та злагоду. Нехай від різдвяних вогнів зігріється ваше серце та сповниться надією і вірою. Нехай тепло затишних осель та любов ближніх бережуть вас. Здоров'я, натхнення, Божого благословення вам і вашим рідним, благодатного веселого Різдва та щасливого Нового року. Слава Україні!</p>
<p>&nbsp;</p>
<p>ГОЛОВУЮЧИЙ. Дякую вам. Запрошую до слова народного депутата Дениса Силантьєва, Радикальна партія Олега Ляшка.</p>
<p>&nbsp;</p>
<p>13:27:03</p>
<p>СИЛАНТЬЄВ Д.О.</p>
<p>Денис Силантьєв, Радикальна партія Ляшко. Шановні громадяни України, шановні колеги! Вже рік відпрацювала Верховна Рада України восьмого скликання. Чим можемо пишатися у сфері розвитку фізичної культури та масового спорту? Вже на початку 2015 року уряд зробив все можливе, щоб знищити всі існуючі механізми підтримки програми оздоровлення дітей, розвитку дитячого та юнацького спорту, підтримки існуючої спортивної інфраструктури. Натомість за рік жодного альтернативного механізму не запропоновано, і навіть не подано на розгляд.</p>
<p>Я наголошую, що мова іде про сотню тисяч дітей, позбавлених можливості оздоровитися та займатися спортом, та десятки тисяч робітників сфери фізичної культури та спору, які втрачають роботу. Спортивна інфраструктура майже зруйнована. Діти і підлітки, не маючи альтернативи, опиняються на вулицях, де їх чекають алкоголь, паління, наркоманія та злочинність.</p>
<p>Декілька прикладів так званої ефективної роботи влади.</p>
<p>Перший. Вже майже рік ми потратили на те, щоб повернути в Податковому кодексі пільги по оплаті за землю та податку на нерухомість для об'єктів фізкультурно-спортивної спрямованості. В кінці року несплачені суми цих податків будуть формально визнані як податкова заборгованість – і сотні гектарів земельних ділянок, на яких розташовані стадіони, манежі, басейни, санаторії, тощо, підуть з молотка.</p>
<p>Другий. Програма дитячого оздоровлення і на 2015 і на 2016 роки урядом не розроблялась и не розробляється у зв'язку із прямою забороною Кабінету Міністрів України щодо розробки нових державних програм. Натомість для вирішення питання оздоровлення проведено безліч засідань робочих груп, колегій, міжвідомчих нарад, тощо.</p>
<p>Я питаю: навіщо все це робити, якщо результат нульовий?! Навіщо процес заради процесу? Наші з вами діти залишаться на вулицях! Зростає дитяча та підліткова злочинність, алкоголізм, наркоманія.</p>
<p>На мою думку, така державна політика – це злочин проти свого народу!</p>
<p>Ще одна тема, яка не рухається з місця. У всьому світі існує чіткий і зрозумілий механізм фінансування розвитку фізичної культури та масового спорту – це кошти від продажу державної лотереї. Але в нас це питання неможливо вирішити, оскільки зачіпає чиїсь інтереси.</p>
<p>За ініціативою народних депутатів від Радикальної партії Олега Ляшка зареєстровано законопроект, який має покласти край війні між мафіозними кланами за дохід від продажу державної лотереї. За цією ініціативою запроваджується повна державна монополія на здійснення лотерейної діяльності для захисту економічних інтересів України та частину доходів буде напряму спрямовано на розвиток фізичної культури та спорту.</p>
<p>Отже, у підсумку, задекларовані урядом реформи залишаються лише лозунгами. Натомість ініціативною групою, яку я очолив…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка, завершуйте.</p>
<p>&nbsp;</p>
<p>СИЛАНТЬЄВ Д.О. Натомість ініціативною групою, яку я очолив, розроблено пакет законодавчих ініціатив, що стимулюють розвиток фізичної культури та масового спорту. Мотивує інвесторів…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка. Скільки вам?</p>
<p>&nbsp;</p>
<p>СИЛАНТЬЄВ Д.О. Вот так.</p>
<p>&nbsp;</p>
<p>ГОЛОВУЮЧИЙ. Ну, я вас прошу, завершуйте. Тому що у нас багато є бажаючих виступити.</p>
<p>&nbsp;</p>
<p>СИЛАНТЬЄВ Д.О. Ця програма схвалена експертною радою при Комітеті з питань сім'ї, молодіжної політики, спорту та туризму та міжфракційним депутатським об'єднанням "Здорова нація", до складу якого входять представники всіх фракцій парламенту.</p>
<p>Отже, я сподіваюсь щиро, що, шановні колеги, коли ці законопроекти будуть винесені до голосування в залу Верховної Ради, ви їх підтримаєте. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Запрошую до слова народного депутата Ігоря Луценка, політична партія "Всеукраїнське об'єднання "Батьківщина".</p>
<p>&nbsp;</p>
<p>13:31:14</p>
<p>ЛУЦЕНКО І.В.</p>
<p>Шановні друзі! Ігор Луценко, фракція "Батьківщина". Шановний український народе! Я, мабуть, конкретно до українців хотів би зараз звернутися з приводу того, що сталося буквально декілька годин тому в цьому залі під час так званої бюджетної ночі. Я вважаю, що реакцією українського народу на цю річ має бути вимога переобрання цього парламенту.</p>
<p>Іншої реакції, мабуть, я тут не бачу доцільності. Тому що саме парламент має бути джерелом легітимності всього, що відбувається у державі. Адже на словах нас називають парламентсько-президентською республікою, відповідно саме парламент за все відповідає і саме парламент є найближчою до народу інституцією. Оскільки саме народні депутати щоденно спілкуються з виборцями, не виконавча гілка влади, не тим більше Президент. А саме депутати кожен день дивляться в очі виборцям.</p>
<p>І я не знаю, яким чином зараз відповідати виборцям, яким чином коментувати їм про те, що відбулося цієї ночі. Друзі, якщо в парламенті показово на десятки, можливо, на сотню камер не дотримується Конституція, не дотримується Регламент, не дотримується дух і буква українського закону, то що вже казати про всю іншу країну? Що вже казати про ті претензії, які ми висуваємо до&nbsp; Адміністрації Президента, до прокуратури, до Кабінету Міністрів, до всіх інших органів.&nbsp; Яким чином ми взагалі, депутати, можемо до них звертатися, якщо&nbsp; ми тут в парламенті таке творимо. Тому на сьогодні&nbsp; моя думка&nbsp; це те, що&nbsp; потрібно дуже&nbsp; сильно ставити питання щодо адекватності цього парламенту взагалі. З дотримання правил народжується дотримання законів,&nbsp; дотримання законності як такої у всій державі.</p>
<p>Наступний рік, я сподіваюся, стане роком порятунку законності, порятунку&nbsp; Конституції, порятунку&nbsp; українського законодавства. Перш за все&nbsp; і найбільш необхідною річчю потрібно&nbsp; все-таки повернути таки слідство&nbsp; в нашу державу. Тому що слідства&nbsp; в нашій державі на сьогодні немає. Поліція&nbsp; є, а слідчих&nbsp; у неї немає. Тому треба порятувати від цього. Перше.</p>
<p>Друге. Потрібно порятувати Конституцію від сепаратистських і російських змін, які зараз продовжують туди запихувати шляхом продовження каденції&nbsp; цієї сесії поточної і шляхом інших маніпуляцій. Треба врешті-решт порятувати Конституцію від&nbsp; "портновських змін"&nbsp; у судоустрої, які слово в слово,&nbsp; букву в букву списали&nbsp; з тих&nbsp; змін,&nbsp; котрі готував свого часу відомий діяч Януковича Портнов для зміни Конституції. Треба від цього порятувати. Тому от такий порядок денний на наступний рік.&nbsp;</p>
<p>Я&nbsp; вітаю&nbsp; всіх&nbsp; своїх колег, вітаю всіх виборців, всіх українців з наступним роком. Я сподіваюся, що ми таки&nbsp; Україну відстоїмо&nbsp; і порятуємо&nbsp; від всіх цих лих. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Запрошую до слова народного депутата Геннадія Кривошея, Політична партія "Народний фронт".&nbsp;</p>
<p>&nbsp;</p>
<p>13:34:27</p>
<p>КРИВОШЕЯ Г.Г.</p>
<p>Доброго дня, шановна Україна. Доброго дня шановні народні депутати, найстійкіші.&nbsp; Те, про що я зараз буду говорити, буде дуже неприємно чути, на жаль, малій кількості депутатів і неприємно буде чути зокрема жителям&nbsp; Київської області. Вчора&nbsp; на сесії Київської обласної ради депутати обласної ради, звертаю увагу, не підтримали&nbsp; ініціативу і не проголосували&nbsp; рішення&nbsp; про надання квартир сім'ям загиблих учасників АТО. Ганьба!</p>
<p>Іще можу добавити одне слово.</p>
<p>Я хотів би, щоб ті політичні сили, це не стосується, зокрема "Блоку Петра Порошенка", не стосується, але інші політичні сили, які представлені&nbsp; у Верховній Раді, сьогодні посприяли тому, щоб ваші депутати сьогодні о четвертій годині сесія обласної ради, заплановано знову скликати і розглянути&nbsp; це питання. Я прошу повпливати на своїх депутатів, щоб вони проголосували за це рішення, тому що це не на їхній совісті, це знаходиться і на вашій і на нашій совісті. Разом з тим, я хотів би звернути увагу, що ті політичні сили, які сьогодні навіть знаходяться в опозиції, представлені на місцях саме у владі. Вони керують обласними, районними та міськими радами.</p>
<p>Тому, шановні друзі, прошу, шановні народні депутати,&nbsp;&nbsp; звернути і на це увагу і доводити до людей ту інформацію, яка буде реально працювати на місцях. Чому сьогодні ми не говоримо про те, що вчора ми, чи сьогодні вночі, ми проголосували про збільшення надходжень до бюджету до місцевого рівня на шість мільярдів. Чому ми говоримо тільки про погане і про хибне. Чому ми заганяємо нашу країну в негатив.</p>
<p>Шановні друзі, якщо всі політичні сили, які представлені на місцях, будуть&nbsp; працювати в єдиній команді з діючим урядом, з Президентом України, з Верховною Радою, з усіма народними депутатами, тоді люди на місцях відчують позитивні зміни. Тоді люди на місцях відчують, що таке децентралізація. Тоді люди зрозуміють, які вони отримають переваги. А, якщо ви будете займатися тільки популізмом, якщо ви будете ганьбити своїх же виборців, то гріш вам ціна.</p>
<p>&nbsp;І хотів би завершити на позитивній ноті. Я хотів би привітати всю Україну з наступаючим Новим роком та Різдвом Христовим. Я хотів би привітати вас з сьогоднішнім святом. Я хотів би побажати рідній Богуславщині, Миронівщині, Кагарличчині, Рокитнянському району&nbsp; сили, успіху. Я хотів би побажати…</p>
<p>&nbsp;</p>
<p>ГОЛОВУЮЧИЙ.&nbsp; Десять секунд, будь ласка.</p>
<p>&nbsp;</p>
<p>КРИВОШЕЯ Г.Г. Я хотів би побажати всім миру і здоров'я. З Новим роком! Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Олега Мусія – позафракційний.</p>
<p>&nbsp;</p>
<p>13:37:54</p>
<p>МУСІЙ О.С.</p>
<p>Доброго дня, шановні народні депутати! Доброго дня, шановний український народе! Олег Мусій, Сокальщина, депутатська група "Народний контроль".</p>
<p>Ви знаєте, що... Що сталося, то сталося, ми прийняли ганебний бюджет, але надзвичайно актуальним продовжує стояти на порядку денному і я думаю, це буде перше, що ми повинні і зобов'язані розглянути, це питання доцільності перебування багатьох персон у нашому українському уряді. І ви знаєте, що в дуже багатьох сесіях районних рад, обласних рад уже прийняті рішення і звернення про відставку українського уряду.</p>
<p>До мене звернулася моя рідна Сокальщина, де 15 грудня було прийнято одностайно, зауважте, одностайно на сесії районної ради звернення до пана Гройсмана як Голови Верховної Ради&nbsp; і до мене, щоб я&nbsp; зачитав і оголосив з трибуни Верховної Ради звернення щодо відставки уряду. Отже, дозволю собі це зробити.</p>
<p>Результатом року діяльності уряду на чолі з Прем'єр-міністром Арсенієм Яценюком, який прийшов до влади на крові Героїв Революції Гідності та російсько-української війни, стало зростання комунальних тарифів, урізання соціальних стандартів, намагання розпродати стратегічні та прибуткові підприємства і землі сільськогосподарського призначення. Свавілля каральних органів, переслідування політичних опонентів, кидання&nbsp; за ґрати націоналістів, учасників війни та Революції Гідності, волонтерів. Замість того, щоб вживати дієві управлінські заходи для реанімації державної економіки, підприємництва та покращення якості життя українців, Арсеній Яценюк та його уряд займалися лише імітацією реформ, лобіюванням інтересів олігархічних кланів, знищенням політичних конкурентів. Не зважаючи на обіцянки в 2013 році, ще тоді опозиціонера Яценюка зменшити тарифи на природний газ, електроенергію, комунальні послуги,&nbsp; за ініціативою його ж уряду 1 квітня 2015 року у рази було збільшено тарифи на енергоносії для населення без будь-яких на те економічних обґрунтувань. Газ власного видобутку відданий у розпорядження олігархів, а населенню продають набагато дорожчий імпортний газ. Мільярди кубів газу зникають на потреби спільного користування з приватними структурами, а уряд вже витратив понад 1 мільярд доларів на постачання газу та електроенергії на тимчасово окуповані території Донбасу, знаючи, що рахунки за поставлені енергоресурси ніхто не оплачує.</p>
<p>Тому, враховуючи факти багато мільярдної корупції, які не розслідуються, те, що винні не покарані, те, що кримінальні провадження не доведені до суду, вимагаємо від Верховної Ради України розглянути питання відставки уряду під керівництвом Яценюка за підсумками року його діяльності: за провальну соціально-економічну політику, захист інтересів олігархів, небажання боротися з корупцією. Прийнято на другій сесії Сокальської районної ради Львівської області VII скликання 15.12.2015.</p>
<p>Враховуючи, що…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка, завершуйте.</p>
<p>&nbsp;</p>
<p>МУСІЙ О.С. Перед тим, як закінчити свій виступ, я хочу привітати&nbsp; всіх з прийдешніми святами, побажати очищення від цієї скверни, в якій ми знаходилися у 2015 році.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Івана Спориша – "Блок Петра Порошенка".</p>
<p>&nbsp;</p>
<p>13:41:29</p>
<p>СПОРИШ І.Д.</p>
<p>Шановна головуюча, шановні народні депутати, які залишилися в залі. Я, насамперед, знову ж таки хотів приєднатися до всіх привітань римо-католиків, які святкують сьогодні перший день свята Різдва Христового, побажати їм здоров'я, і все-таки прийде Новий рік, прийде Різдво всіх православних. Я думаю, що ми також всі разом будемо оптимістично дивитись на краще майбутнє наше життя.</p>
<p>Досить важко сьогодні говорити мені, як народному депутату мажоритарщику, де 5 сільськогосподарських районів…</p>
<p>І підбиваючи підсумки нашої роботи за рік, я би хотів відмітити, що все-таки багато чого нам вдалося зробити, багато чого не вдалося. Багато вже народних депутатів говорили про ті недоліки, які сьогодні висловлювались, і те, що ми не зробили в цьому році. Але я б хотів сказати, що все-таки і добавити те, що ми ще хотіли зробити, але не зробили також у цьому році.</p>
<p>Насамперед, ми говорили, що в цьому році знімемо недоторканість. Так нам і не вдалось зробити. Ми сьогодні знову ж таки, коли приходимо на свої округи, і люди нас запитують: чому ви це не зробите? І знову ж таки це питання не ставилось на порядок денний.&nbsp; Я думаю, що більшість народних депутатів це питання б підтримало.</p>
<p>Друге. Здавалось би, що це "мєлочне" питання, але разом з тим ми не зробили те, щоб у селах прийнятий був законопроект, що можна було у ФАПи повернути продаж ліків для сільського населення. Коли приходимо ми на свої округи, то знову ж таки приходять ці пенсіонери і кажуть, чому ми не можемо зробити так, щоб ми не їздили за 30-40 кілометрів купити ті чі інші якісь пігулки від серця чи від чогось іншого. Це досить і досить образливо, що все-таки ми це не зробили.</p>
<p>Знову ж таки ми говорили, що піднімемо ціну на молоко або стабілізуємо, щоб все-таки ціна на молоко для наших селян, які живуть з молока, була 4 гривні. Так&nbsp; відкладалось і ми це не зробили, і дуже хотілось би, щоб ми на це звернули увагу, тому що сьогодні селянин живе з молока. І якби сьогодні хоча би цих мінімальних 4 гривні було на молоко і максимально відповідно би з кожним часом збільшувалась, то це було б значно краще.</p>
<p>Але я хотів би все-таки спинитись на нашому бюджеті. Ми сьогодні,&nbsp; наші народні депутати від села, не змогли зробити, щоб спецрежим оподаткування не був скасований. На жаль, ми хочемо вибачитись перед своїми селянами, перед сільськогосподарськими виробниками, тому що я також маю&nbsp; частину дійсно&nbsp; свого господарства, де приходилось працювати і де на спецрежимі ми могли хоч трошки вижити. На жаль, сьогодні ми не зможемо.</p>
<p>&nbsp;</p>
<p>ГОЛОВУЮЧИЙ. 10 секунд. Будь ласка, завершуйте.</p>
<p>&nbsp;</p>
<p>СПОРИШ І.Д.&nbsp; І тому я думаю, що ми повинні перебудуватись у цьому напрямку і повинні все робити, щоб все-таки спецрежим оподаткування повернувся до нас. Я бажаю всім здоров’я, і я думаю, що у новому році ми зробимо все, щоб краще було...</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова&nbsp; Віктора Кривенка.&nbsp;&nbsp;&nbsp;&nbsp; Ольга Богомолець, прошу.</p>
<p>&nbsp;</p>
<p>13:45:15</p>
<p>БОГОМОЛЕЦЬ О.В.</p>
<p>Доброго дня, шановні колеги! Мабуть, багато депутатів ще не усвідомили, що п'ятниця - це, мабуть, найкращий день в парламенті. Тому що п'ятниця мені нагадує парламент Англії, парламент Ірландії, де приймається, власне, лише 100 законів на рік, і в залі парламенту знаходяться ті, які готові слухати і чути. І саме в п'ятницю в парламенті знаходяться ті люди, які готові слухати і чути.</p>
<p>Тому хочу сказати, що критика парламенту, безперечно, має право на існування. Зробили ми дуже мало, "планка" стояла висока, але якщо уявити собі, що те, що зробив цей парламент, зробив минулий парламент, при минулій владі, то ми зрозуміємо, що справді результати роботи у нас є.</p>
<p>Я би хотіла сказати, що, крім роботи в парламенті, у нас ще є інші досягнення, які, власне, пов'язані з тими трагічними подіями, які відбуваються в країні. У нас іде війна вже другий рік. І громадськістю і волонтерами була створена платформа, яка називається "Люди допомагають людям". Кожен з вас якщо напише ці слова в Інтернеті,&nbsp; зможе потрапити на портал, де зібрана інформація про всі родини, які залишились без годувальника, про дітей-сиріт і про батьків-інвалідів, які залишились без своїх синів, без своїх батьків. За останні 6 місяців в цій платформі введена інформація про 157 родин, і напряму, через прямі картки прямої адресної допомоги цим родинам вже надійшла допомога в 1 мільйон 400 тисяч гривень.</p>
<p>Тому я звертаюсь до всіх вас донести інформацію до ваших партнерів про те, що у нас сьогодні є механізм прозорої адресної допомоги всім родинам, які сьогодні потребують не тільки фінансової підтримки,&nbsp; а й уваги.</p>
<p>Ця система для мене є прототипом нової системи соціального захисту. Коли ми говоримо про необхідність боротьби з корупцією в державі, ми маємо не забувати про створення альтернативних прозорих механізмів. Так от саме ця платформа "Люди допомагають людям" є тим механізмом, де немає як вкрасти фізично.</p>
<p>Крім того, нами була створена, мною була створена система ідентифікації загиблих. На кінець року можемо сказати, що з окупованих територій було вивезено понад 1800 решток, з них виділено 769 ДНК-профілей і встановлено 440 збігів. Тобто 440 родин отримали від держави підтримку.</p>
<p>Крім того, нами було підготовлено 1200 психологів військових, які сьогодні працюють в регіонах і допомагають з реабілітацією.</p>
<p>Крім того, всі офіцери-випускники військових закладів пройшли підготовку по парамедицині. Таких офіцерів вже понад 4 тисячі. В країни НАТО за цей рік нами було відправлено через військово-цивільний штаб, створений рішенням РНБО, співголовою якого я є, було відправлено понад 250 тяжко…</p>
<p>&nbsp;</p>
<p>ГОЛОВУЮЧИЙ. 10 секунд, прошу завершувати.</p>
<p>&nbsp;</p>
<p>БОГОМОЛЕЦЬ О.В. Лікування кожного бійця коштує країнам НАТО від 300 до 500 тисяч доларів. Загальна сума, витрачена на лікування країнами НАТО, понад 75 мільйонів доларів… <i>(Не чути)</i></p>
<p>&nbsp;</p>
<p>ГОЛОВУЮЧИЙ. Включіть мікрофон.</p>
<p>&nbsp;</p>
<p>БОГОМОЛЕЦЬ О.В. …місцем, коли ми зможемо зустрічатись саме ті, які хочуть змінювати країну, хочуть слухати і чути, і разом спільно формувати стратегію тих дій, до яких ми можемо об'єднуватись і змінювати країну, для того щоб та невелика кількість депутатів, яка сьогодні, можливо, є картинкою для парламенту, стала не просто картинкою, а стала дієвим механізмом.</p>
<p>Дякую. З Новим роком і з наступаючим Різдвом!</p>
<p><i>&nbsp;</i></p>
<p>ГОЛОВУЮЧИЙ. Дякую.</p>
<p>Запрошую до слова <a name=Temp></a>народного депутата Михайла Головка, позафракційного.&nbsp;</p>
<p>&nbsp;</p>
<p>13:49:31</p>
<p>ГОЛОВКО М.Й.</p>
<p>Михайло Головко, всеукраїнське об'єднання "Свобода". Шановні депутати колеги, шановні глядачі! Перед тим, як почати тему свого виступу, я не можу утриматися від коментарів вчорашнього ухвалення за Державний бюджет. Виглядало воно досить все невтішно. Картина нагадувала мені, знаєте, голову колгоспу, такого збанкрутілого, цю роль виконував Прем'єр-міністр наш Яценюк, в якого вже нічого немає. Всі трактори розкрадені, ферми зруйновані, землю забрали інші колгоспи, а він розказує про світле майбутнє комунізму, як вони будуть розбудовувати, і, дійсно, про якісь перспективи.</p>
<p>На жаль, ситуація досить плачевна. Цей бюджет – це бюджет, дійсно, є кабали і боргового рабства, такої піраміди, адже в ньому боргів, тільки офіційно розрив 92 мільярди, а зовнішніх і внутрішніх запозичень – 217 мільярдів, плюс Національний банк не менше 38 мільярдів має дати позику уряду. В сумі це перевищує більше 300 мільярдів – це більше ніж половина дохідної частини, яка складає 592 мільярди гривень. Тобто ми говоримо, що держава практично вже є обанкротена, ми практично в стані дефолту технічного, просто він ще не оголошений. Ну і, звісно, за такі реформи, за такі дії цього уряду можна подякувати тому чинному Прем'єру, якому вся Україна не довіряє, навіть в рідних Чернівцях йому проголосувала місцева рада недовіру. Але натомість доручили йому формувати бюджет, за яким має жити країна.</p>
<p>І не хотів би сказати все ж таки з теми свого виступу, що, на жаль, у мене на окрузі в Тернопільській області в Ланівецькому районі сталася&nbsp; конфліктна ситуація: вже більше половини року, як мешканці міста Ланівці воюють з товариством ТОВ "АгроЛанівці", "Агропродсервіс", з тим, що вони побудували в самому місті, практично 10 метрів від житла, від населених… від будинків свинокомплекси. І, звісно, це просто руйнує екологію, і цей страшенний сморід, який стоїть в місті, призвів до екологічної катастрофи. Більше тисячі мешканців виходять на акції протесту, перекривають дорогу. І вони все ж таки добилися, що підприємство уклало угоду з місцевою владою, пообіцяло, що до 7 грудня вивезуть всіх свиней з міста і дадуть можливість мешканцям спокійно жити в екологічно чистому місті. На жаль, підприємство "АгроЛанівці" порушило свої умови, порушило домовленості з мешканцями, натомість прислало молодиків, які силовим варіантом намагалися їх викинути з блокування даного підприємства. І,&nbsp; в принципі, тим спровокували ще більше загострення конфлікту.</p>
<p>Тому я звертаюся до правоохоронної системи, до прокуратури, Генерального прокурора, до МВС, до Антикорупційного бюро, до санепідемстанції, до інших, екологічної служби розібратися в даному конфлікті і мій виступ вважати як запитом і, звісно, притягнути всіх…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Запрошую до слова народного депутата Єгора Соболєва, політична партія "Об'єднання "Самопоміч".</p>
<p>&nbsp;</p>
<p>13:52:58</p>
<p>СОБОЛЄВ Є.В.</p>
<p>Я думаю, що всі люди, які спостерігали як парламент затверджував витрачання грошей платників податків на цей рік, прекрасно розуміли, що жодна родина, жодне підприємство, яке себе поважає, ніколи так не поставиться до власних грошей.</p>
<p>Я думаю, що це сумна історія, яка не дозволяє парламенту, що ухвалив дуже багато добрих законів, в тому числі вчора дуже важливий Закон про перехід до електронних державних закупівель", які будуть означати ще більше світла, ще менше можливості для корупції, але все одно, при всіх наших прекрасних рішеннях об'єднується коаліція "клептократична Україна" у вирішальний момент, утримує корупційного Генерального прокурора, освячує корупційний бюджет, робить інші речі, які в парламенті робитися не мають.</p>
<p>У всіх нас, звісно, і тут, і на вулицях, величезне запитання: "Як це зупинити? Як це змінити?". Я думаю, історія з Кривим Рогом, де парламент проявив себе&nbsp; як парламент, а люди проявили себе як громадяни, вона є добрим дороговказом для всієї країни. Щоб зупинити величезне шахрайство з витрачанням грошей платників податків, щоб зупинити величезне шахрайство з судами, з прокуратурою з відсутністю правосуддя, щоб зупинити величезне шахрайство з регулюванням економіки, яке далі відбувається по-азарівські, люди мають проявляти ініціативу, так, як люди в Кривому Розі піднялися, повстали і півтора місяці не здавалися, поки не отримали рішення, яке виправило фальсифікації, виправило саботаж виправило покривання злочинців. Я думаю, що з Кривого Рогу треба брати приклад усім жителям усіх українських міст і сел. Об'єднуватися, брати за горло тих людей, які порушують закон, тих людей, які покривають тих людей, що порушують закон, і домагатися виправлень.</p>
<p>Якщо ми говоримо про бюджет, в наших руках, кожного громадянина є дуже важливий інструмент. Це теж добрий Закон, ухвалений нашим парламентом, "Про прозорість використання публічних коштів". Кожна платіжка, що робиться за гроші платників податків чи комунальним підприємством, чи місцевою радою, чи міністерством, чи урядом, чи парламентом має бути в Інтернеті. Я думаю, що на цьому ми маємо сфокусуватися, де б ми не жили і чим би не займалися. Кожна платіжка за гроші платників податків має бути очевидна, видна всій країні.</p>
<p>Давайте домовимося про те, що ми зробимо це практикою, зробимо це нормальним в наступному році. І тоді ніяка…</p>
<p>&nbsp;</p>
<p>ГОЛОВУЮЧИЙ. 10 секунд, будь ласка, завершуйте.</p>
<p>&nbsp;</p>
<p>СОБОЛЄВ Є.В. … і тоді ніяка "клептократична Україна" більше не перемагатиме.</p>
<p>&nbsp;</p>
<p>ГОЛОВУЮЧИЙ. Дякую. Запрошую до слова народного депутата Андрія Шипка, група партія "Відродження".</p>
<p>&nbsp;</p>
<p>13:56:23</p>
<p>ШИПКО А.Ф.</p>
<p>Андрій Шипко, Дніпропетровщина, місто Нікополь, Орджонікідзе, Нікопольський район. Шановні народні депутати, дорогі виборці! На Дніпропетровщині є аварійна дамба № 8. З приводу небезпечного стану цієї дамби було вже не одне засідання регіональної Комісії з питань техногенної екологічної безпеки і надзвичайних ситуацій. Ситуація на дамбі, згідно протоколу останнього номер 6 засідання комісії, кваліфікована як можлива надзвичайна ситуація техногенного характеру внаслідок гідродинамічних аварій та внаслідок прориву дамки з утворенням хвилі прориву та катастрофічного затоплення.</p>
<p>Також були засідання і на центральному рівні, і зустрічі з керівництвом Держслужби з надзвичайних ситуацій, з керівництвом Мінінфраструктури, "Укравтодору", Мінприроди, Держводагентства, з найвищим керівництвом Міністерства фінансів України. Про безліч листів до цих відомств і годі казати. Всі визнають, що ситуація вкрай серйозна, но далі слів діло не йде. Якщо зараз не вжити негайно невідкладних заходів, затопленими виявляться Нікопольський та Апостолівський райони, декілька міст, а постраждають десятки тисяч людей. Буде повністю відрізана зона АТО від центральної України. А це продукти, медикаменти, а, головне – життя людей.</p>
<p>Арсенію Петровичу, я сподіваюся, що уряд розуміє, що без термінового капітального ремонту дороги, що є гребенем дамби № 8, трагедія незворотня. І крім уряду цього ніхто не може зробити! Це не приватна власність, це власність держави. Державний бюджет на 2016 рік вже прийнятий, там є кошти на ремонт доріг. Також можна залучити й інші шляхи фінансування.</p>
<p>71 мільйон&nbsp; гривень на капітальний ремонт дамби № 8 – це не сума, це ціна життя та безпеки!</p>
<p>Сьогодні проблема полягає ще в тому, що процес передачі частини автошляху "Н 23" затягнувся на роки. Усі документи є, розпорядження Кабінету Міністрів є, а належного балансу утримуючого немає. Я вимагаю від Міністерства інфраструктури України терміново вирішити це питання.&nbsp; Сьогодні є всі підстави і документи, необхідні для передачі даної ділянки на баланс "Укравтодору". Прошу вважати мій виступ депутатським запитом до Прем'єр-міністра України&nbsp; та міністра інфраструктури України.</p>
<p>І головне, шановні виборці, шановні народні депутати, хочу привітати всіх з наступаючим Новим Роком та Різдвом Христовим! Цей рік був не простий для нашої країни. Але я вірю, що попереду нові цілі, нові шляхи, нові перемоги і досягнення нашого народу. Хай 2016 рік стане роком відродження! Щастя, добра, миру, божого благословення всім нам і нашій країні! З Новим Роком та Різдвом Христовим!</p>
<p>&nbsp;</p>
<p>13:59:38</p>
<p>ГОЛОВУЮЧИЙ. Дякую.</p>
<p>Перед завершенням я би хотіла зробити кілька оголошень. Я думаю, що вони будуть цікаві і важливі і депутатам, і також тим, хто слідкує за трансляцією. Тобто хочу нагадати вам порядок нашої роботи в наступні тижні.</p>
<p>З 28-го до 31 грудня народні депутати працюють з виборцями. З 4-го до 15 січня народні депутати працюють в комітетах, фракціях і групах. З 18-го до 22 січня народні депутати працюють з виборцями. І тиждень з 25-го до 29 січня будуть пленарні засідання. Тобто чергове…, тобто чергове пленарне засідання Верховної Ради України відбудеться у вівторок 26 січня о 10 годині.</p>
<p>Хочу також, користуючись нагодою, привітати усіх із прийдешніми святами! Бажаю всім щасливого Нового року і світлих різдвяних свят.</p>
<p>Ранкове засідання Верховної Ради оголошую закритим.</p>
<p>&nbsp;</p>

