Стенограма пленарного засідання
26 лютого 2019
&nbsp;
<p align=center>ЗАСІДАННЯ ВОСЬМЕ</p>
<p align=center>Сесійний зал Верховної Ради України</p>
<p align=center>26 лютого 2019 року, 16 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>16:03:18</p>
<p>ГОЛОВУЮЧИЙ. Шановні колеги, я хочу повідомити, що ми розглядаємо блок питань безпеки і оборони. Наступні у нас в порядку денному проекти законів 7549 і 7549-1. Але перед тим, як перейти до їх розгляду, у президію надійшла заява від двох фракцій: Радикальної партії і "Батьківщини". І я запрошую до слова Ляшка Олега, після того ми переходимо до наступного закону з питань безпеки.</p>
<p>Перепрошую, перше – реєстрація. Ми не провели реєстрацію. Прошу всіх приготуватись до реєстрації, колеги, і прошу зареєструватись для участі у вечірньому засіданні. Будь ласка.&nbsp;</p>
<p>&nbsp;</p>
<p>16:04:21</p>
<p>Зареєстровано 364 народних депутати. Вечірнє планерне засідання Верховної Ради України оголошую відкритим.</p>
<p>Будь ласка,&nbsp; Ляшко.</p>
<p>&nbsp;</p>
<p>16:04:32</p>
<p>ЛЯШКО О.В.</p>
<p>Олег Ляшко, Радикальна партія. Прем'єр-міністр України Володимир Гройсман кілька годин тому виступив із заявою, що якщо йому хтось підкаже яким чином знизити вартість на газ, він обов'язково це зробить. Користуючись нагодою, я звертаюсь до Прем'єра Гройсмана, щоб він послухав наші поради, які дадуть реальну можливість знизити ціну на газ, а значить, на житлово-комунальні послуги.</p>
<p>Перше. Шановний пане Прем'єр-міністр, наведіть порядок в питані оплати праці керівників державних компаній і державних чиновників. Мільйони українських пенсіонерів, завдяки політиці нинішньої влади, отримують копійчані пенсії. Натомість голова "Нафтогазу" Коболєв отримує 5 мільйонів гривень зарплати щомісяця. Крім того, Коболєв незаконне прийняв рішення, і виписали собі, і йому, і його заступникам премію в обсязі 1 мільярд&nbsp; 400&nbsp; мільйонів гривень.</p>
<p>Я звертаюся з вимогою до Прем'єр-міністра Гройсмана на найближчому засідання уряду підтримати нашу ініціативу і прийняти рішення уряду, щоб зобов'язати голову "Нафтогазу" Коболєва повернути до державного бюджету 1 мільярд 400 мільйонів гривень премії, які вони собі незаконно виписали. Це дасть можливість знизити ціни на газ і тарифи для громадян.</p>
<p>Крім того, я звертаюся до Прем'єр-міністра з дуже простим питанням. Ви говорите всій країні про те, що ви вибудували систему субсидій, яка&nbsp; захистить кожного українця. Шановний пане Прем'єр-міністре, дайте, будь ласка, відповідь жительці міста Вишгород Голуб Людмилі Василівні, у якої квартира 52 квадратних метри, вона вдова чорнобильця, отримала рахунок на оплату комуналки на 4 тисячі 500 гривень. Скажіть, будь ласка, як вдові чорнобильця за 52 квадрати квартири заплатити 4500 за комуналку?</p>
<p>Дайте, будь ласка, пораду інваліду І групи, жительці міста Вишгород Долинській Валентині Олексіївні, вдові чорнобильця, яка за 53 квадрати своєї квартири&nbsp; отримала рахунок на комуналку 4500. Де цим людям узяти 4500 гривень, заплатити за комуналку?</p>
<p>Я наголошую: ні маєтки, ні замки, в однієї квартира 52 квадрати, в іншої – 53 квадрати. От ціна премій Коболєва мільярдних, українці платять за ці мільярдні премії.</p>
<p>Я вимагаю від Президента Порошенка, від прем'єра Гройсмана, навести порядок, вернути вкрадені в українців гроші назад до державного бюджету і вирішити питання з космічними зарплатами і преміями для державних чиновників. Хватить грабувати українців! Залазять до кожного в кишеню, щоб набивати свої офшори.</p>
<p>&nbsp;</p>
<p>ГОЛОВУЮЧИЙ. Отже, колеги, ми переходимо до наступного питання порядку денного – проекту Закону про внесення змін до деяких законів України з питань проходження військової служби (7549, 7549-1).</p>
<p>Хто підтримує розгляд за скороченою процедурою, прошу проголосувати.</p>
<p><b>&nbsp;</b></p>
<p>16:08:14</p>
<p>За-45</p>
<p>Рішення не прийняте. Ми переходимо до повної процедури.</p>
<p>І я запрошую до виступу заступника міністра оборони Шевчука Олега Миколайовича. Запрошую вас до виступу по закону 7549, 7549-1, будь ласка.</p>
<p>&nbsp;</p>
<p>16:08:44</p>
<p>ШЕВЧУК О.М.</p>
<p>Шановні народні депутати, законопроект розроблено Міністерством оборони з метою удосконалення законодавства з питань проходження військової служби у Збройних Силах. Проектом передбачається внести зміни до шести законів України: про Статут внутрішньої служби, про Дисциплінарний статут, про Статут гарнізонної та вартової служб, Стройовий статут, "Про військовий обов'язок і військову службу", про Військову службу правопорядку. Змінами упорядковуються дисциплінарні повноваження посадових осіб. Реалізація проекту не потребує додаткових витрат державних бюджетів.</p>
<p>Стосовно альтернативного законопроекту (реєстраційний номер 7549-1), хочу поінформувати, що вітання "Слава Україні! – Героям слава!" вже запроваджено в Збройних Силах, в інших військових формуваннях та у правоохоронних органах у відповідності до Закону України (№ 2587) від 4 жовтня 2018 року. Прошу підтримати.</p>
<p>Дякую за увагу.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>16:09:47</p>
<p>ГОЛОВУЮЧИЙ. Дякуємо вам, шановний пане заступнику міністра. Залишайтеся, будь ласка, на трибуні. Ми зараз розглядаємо закон по повній процедурі, тому ви могли використати більше часу для презентації вашого законопроекту. Але в той же час ми дамо зараз більше часу для запитань від сесійної зали. Я прошу 10 хвилин надати для запитань, які у нас є.</p>
<p>Будь ласка, прошу записатися.&nbsp; <i>(Шум у залі) </i>&nbsp;Так, ні, це від депутатів, звичайно. Від фракції у нас немає запитань зараз, будуть виступи потім. Шановний пане Владиславе, ви знаєте Регламент краще ніж я. У нас просто була дуже коротка презентація закону, тому ми залишаємо більше часу на запитання.</p>
<p>Тарас Пастух, ваше запитання, будь ласка.</p>
<p>&nbsp;</p>
<p>16:10:39</p>
<p>ПАСТУХ Т.Т.</p>
<p>Шановний, Олеже Миколайовичу, я не до кінця розумію чому власне ви як заступник міністра доповідаєте цей законопроект? Я просто не можу пригадати, щоб цей напрямок входив по розподілу обов'язків власне до вашої компетенції?</p>
<p>Але ми попередньо розглядали законопроект, яким змінювали звання з прапорщиків, старшин відповідно на сержантські звання. В даному законопроекті підтримуючи абсолютно його логіку, його необхідність прийняття, ми розписуємо функціонал, підпорядкованість військовослужбовців своїм воєначальникам, зберігаючи звання старшин, зберігаючи звання прапорщиків і таке інше. Тобто у випадку, якщо попередній закон буде прийнятий після доопрацювання в комітеті, то коли цей законопроект буде прийнятий, він буде входити фактично в протиріччя до закону, який ми зараз намагаємося привести, наші військові звання до тих самих стандартів НАТО.</p>
<p>Чи не вважаєте ви, що даний законопроект варто можливо було б все-таки відкликати…</p>
<p>&nbsp;</p>
<p>ГОЛОВУЮЧИЙ. Будь ласка, ваша відповідь… Я просто потім дам окреме запитання пану Зубачу, ми маємо зараз час.</p>
<p>Будь ласка,&nbsp; включіть мікрофон Тарасу Пастуху.</p>
<p>&nbsp;</p>
<p>16:12:11</p>
<p>ПАСТУХ Т.Т.</p>
<p>Тому пропозиція, власне, щоб вона від вас, від Міністерства оборони, для того, щоб ми не створювали додаткові колізії в законодавстві, цей законопроект перенести, можливо, якщо не назад повернути в Міністерство оборони, то безпосередньо в стіни Комітету національної безпеки і оборони. І разом з вами, з міністерством, з Генеральним штабом напрацювати такий закон, щоб він не конфліктував з іншими законами і міг запрацювати після його прийняття. Тому що у випадку, якщо ми його приймаємо, то до нього зразу автоматично потрібно вносити зміни для приведення військових звань до стандартів НАТО.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; відповідь.</p>
<p>&nbsp;</p>
<p>16:12:51</p>
<p>ШЕВЧУК О.М.</p>
<p>Дякую за запитання. Щодо того, що ви спитали: попередній закон, проект закону передбачав зміни <a name=Temp></a>військових звань, даний законопроект передбачає права за посадами – вони не перекликаються.</p>
<p>&nbsp;</p>
<p>16:13:15</p>
<p>ГОЛОВУЮЧИЙ.&nbsp; Дякуємо за відповідь.</p>
<p>Будь ласка, наступне запитання&nbsp; від нашого колеги народного&nbsp; депутата Євтушка. Будь ласка.</p>
<p>&nbsp;</p>
<p>16:13:21</p>
<p>ЄВТУШОК С.М.</p>
<p>Прошу передати&nbsp; слово Олександрі Кужель, будь ласка.</p>
<p>&nbsp;</p>
<p>ГОЛОВУЮЧИЙ. Будь ласка, 2 хвилини, пані Кужель. Так-так, 2 хвилини пані&nbsp; Кужель, бо в неї потім йде її запитання.</p>
<p>&nbsp;</p>
<p>16:13:27</p>
<p>КУЖЕЛЬ О.В.</p>
<p>Дякую. Олександра Кужель, фракція "Батьківщина". Підтримуючи виступ попереднього депутата, колеги з "Самопомочі", хочу вам нагадати, що проект, який 6372 йде в доробці, практично дуже багато повторює. Я підтверджую, що в даному законопроекті ви передбачаєте скасування таких як прапорщик і мічман, скасовується це, це є. Але ми вже підписуємо… підписаний законопроект, який ми в жовтні прийняли, де&nbsp; запроваджуються&nbsp; "Слава Україні! – Героям Слава!", це теж повторюється.</p>
<p>Тобто я б хотіла звернути увагу міністерства, на жаль, використовуючи питання, що зараз війна в Україні, що всі депутати дуже&nbsp; чуттєво відносяться до&nbsp; кожного законопроекту, який з вашого відомства, дуже уважно треба їх вичитувати і дуже серйозно готувати. Бо, на жаль, особливо атошники, вони дуже всі вражені тим, що багато напринімали якби державної підтримки, а на ділі нічого немає.&nbsp;&nbsp;&nbsp;</p>
<p>По-друге, вчора ми бачили, і я хотіла би почути вашу думку з того, що&nbsp; ми бачили вчора по телебаченню, як будуються ті казарми, про які так багато казав Президент, і показали по всій Україні, що це вкрадені гроші, а там&nbsp; стоять недобудови. Як ви прореагували, чи була розмова сьогодні в міністерстві по цій передачі "Гроші" і по цим будовам? На жаль, таких законопроектів про відповідальність тих, які наживаються на війні, ми не бачили жодного законопроекту.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, ваша&nbsp; відповідь.</p>
<p>&nbsp;</p>
<p>16:15:09</p>
<p>ШЕВЧУК О.М. Дякую за запитання.</p>
<p>Щодо&nbsp; вітання "Слава Україні! – Героям Слава!" ще раз підкреслюю, що це запропоновано реєстраційним номером 7549-1. І Міністерство оборони&nbsp; пропонує цю&nbsp; норму не враховувати так, як вона вже була. 7549-1 – розробник не Міністерство оборони України.</p>
<p>Щодо будівництва. Міністром оборони заходи щодо порушення договірних умов відповідними будівельниками прийняті ще наприкінці минулого&nbsp; року. З усіма компаніями, які не виконували договірні зобов'язання, враховуючи ті, які&nbsp; вчора були показані по телебаченню, розторгнуті угоди, компанії оштрафовані, подані іски до суду. Керівник південного напрямку, який допустив прогалини в роботі, звільнений ще у грудні минулого року.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, ще буде запитання від "Самопомочі"? Пане Тарасе! Не буде. Ви об'єднали також із шановним колегою Зубачем.</p>
<p>Пане Шевчук, ми вам дуже дякуємо. Будь ласка, повертайтесь на ваше робоче місце.</p>
<p>Колеги, всі мали можливість бажаючі задати запитання. Я думаю, що так.</p>
<p>Я запрошую до слова автора альтернативного законопроекту 7549-1 народного депутата Андрія Іллєнка, і він представить нам проект Закону про внесення змін до деяких законів України (з питань проходження військової служби). Будь ласка, пане Андрій.</p>
<p>&nbsp;</p>
<p>16:16:46</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода". Я коротко скажу про суть цього законопроекту, який, чесно кажучи, не дуже зрозуміло, чому виставлений як альтернативний. Насправді це була давня пропозиція "Свободи" ще у&nbsp; 2014 році про те, щоби ввести в українському війську вітання "Слава Україні! – Героям Слава!" І&nbsp; насправді, дуже пізно, але все-таки це рішення було прийнято парламентом, власне, "Свобода" була першою, яка ініціювала це питання.</p>
<p>В даному законопроекті фактично про це йдеться, тобто по суті це рішення вже ухвалено. Тому це, звичайно, добре, що краще пізно, ніж ніколи, але ці речі були виконані. Тому на сьогоднішній момент де-факто цей законопроект, він уже&nbsp; не є актуальний з точки зору сьогоднішнього законодавства.</p>
<p>Але враховуючи це, я хотів би все-таки, оскільки все одно цей законопроект стосується наших Збройних Сил, я хотів би звернути увагу всього українського суспільства на ті абсолютно жахливі факти, які&nbsp; були виявлені внаслідок журналістського розслідування і вчора прозвучали на всю країну. Мільйони українців побачили розслідування, яке наводить конкретні докази, що є організоване злочинне угрупування, яке фактично розкрадає армію, Свинарчука-Гладковського, яке є прямим оточенням Президента України. І фактично ми не бачили на сьогоднішній день жодних дій з боку правоохоронних органів, не відкрито ніяких кримінальних проваджень, це абсолютно неприпустимо, мають бути негайно відкриті. Ми закликаємо, ми – свободівці – направили звернення до відповідних органів, до Генеральної прокуратури, до НАБУ, до Служби безпеки України для того, щоб...</p>
<p>&nbsp;</p>
<p>ГОЛОВУЮЧИЙ. Дякуємо, шановний пане Андрію. Дякую.</p>
<p>Я прошу все-таки, щоб ми...</p>
<p>&nbsp;</p>
<p>ІЛЛЄНКО А.Ю. Ні. Почекайте, пані Ірина.</p>
<p>&nbsp;</p>
<p>ГОЛОВУЮЧИЙ. Дякую. Я прошу повернутися, у вас ще є... <i>(Шум у залі)</i></p>
<p>&nbsp;Дякую.</p>
<p>Будь ласка, прошу вас повернутися до обговорення законопроекту, прошу.</p>
<p>&nbsp;</p>
<p>16:19:23</p>
<p>ІЛЛЄНКО А.Ю.</p>
<p>Вимагаємо в зв'язку із законом, тому що це стосується армії, і крадіжки, на жаль, теж стосуються армії, ми вимагаємо від правоохоронних органів негайно почати розслідування, і ми вимагаємо затримати всіх фігурантів негайно – це пряма відповідальність всіх керівників правоохоронних органів, щоб їм не дали втекти з країни, тому що це дуже ймовірно. Це буде їх пряма відповідальність, якщо це, не дай Бог, станеться. І ми маємо усвідомлювати, що це не просто корупція, а фактично іде мова про державну зраду, тому що це є...</p>
<p>&nbsp;</p>
<p>ГОЛОВУЮЧИЙ. Дякую. Дякуємо, шановні колеги.</p>
<p>Я хочу нагадати, шановні колеги, я хочу... Шановні колеги, я хочу нагадати наступне зараз, що ми маємо виступи від фракцій, від народних депутатів України на будь-які теми: у вівторок – від фракцій, в середу – від народних депутатів і в п'ятницю – від народних депутатів.</p>
<p>У вас ще є 8 хвилин ваших законних, шановний пане Андрію, будь ласка, на тему законопроекту. Будь ласка, пане Андрію, будь ласка.</p>
<p>&nbsp;</p>
<p>16:20:24</p>
<p>ІЛЛЄНКО А.Ю.</p>
<p>Пані головуюча, мене дивує трошечки це ставлення, тому що сьогодні виступи були так само навіть в розгляді під час сьогоднішнього засідання, де депутати розкривали у тому числі і питання, які на сьогоднішній день&nbsp; є актуальні для всього суспільства. Чомусь ви не даєте мені завершити.</p>
<p>Так от, ми вважаємо, що це є абсолютно елементи державної зради.&nbsp; Мають бути негайно розпочаті розслідування, і ми будемо добиватися, щоби нарешті в Україні була справедливість, і щоби нарешті дійсно той, хто краде з армії, в нього були відрубані руки, як це було обіцяно. Якщо треба, ми можемо цю обіцянку виконати за Президента, який цю обіцянку&nbsp; давав.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Шановні колеги! Залишайтеся, будь ласка, пане Андрій, на трибуні. Я прошу, 3 хвилини, записатися на запитання.</p>
<p>Колеги, я змушена нагадати як головуюча Регламент, що&nbsp; в&nbsp; парламенті, безумовно, всі народні депутати України мають повне право виступати на ці теми політичні, які є актуальними, під час дебатів, які у нас відбуваються в п'ятницю, під час виступів в середу, під час наших виступів від фракцій&nbsp; і груп у вівторок. Під час обговорення законопроектів і в презентаціях прошу все-таки дотримуватися Регламенту і презентувати виключно або законопроект, або поправки, якщо&nbsp; мова йде про поправки.</p>
<p>Дякую за запис на запитання.</p>
<p>Будь ласка,&nbsp; Михайло Головко, ваше запитання, яке має стосуватися теми&nbsp; презентованого законопроекту. Дякую.&nbsp;</p>
<p>&nbsp;</p>
<p>16:21:50</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода", Тернопільщина.&nbsp; Шановний друже Андрій, я повністю підтримую тезу – те, що армія сьогодні відіграє значну роль або основну роль в збереженні нашої держави, і факти, які є, сьогодні прозвучали, корупції в збройному війську нашої держави неприпустимі.</p>
<p>Я повністю підтримую позицію "Свободи" –&nbsp; те, що сьогодні потрібно притягнути всіх до відповідальності, покарати всіх причетних осіб до корупції, негайно їх затримати, звернутися до правоохоронних органів. Якщо цього не буде зроблено, то ми як "Свобода" будемо вимагати притягнути їх до відповідальності, &nbsp;які дали можливість&nbsp; корупціонерам&nbsp; втікти з країни. Це неприпустимо…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; відповідь на запитання. Це, я так розумію, була репліка.</p>
<p>Наступне запитання. Юрій Береза. Прошу вас, пане Юрію.</p>
<p>&nbsp;</p>
<p>16:22:45</p>
<p>БЕРЕЗА Ю.М.</p>
<p>У мене не… це не запитання, більше пов'язано… Я абсолютно підтримую те, що гасла, які ми прийняли на законодавчому рівні, вони вже працюють і в Збройних Силах України, всіх воєнізованих наших підрозділах, у тому числі і в поліції, в тому числі в Службі безпеки. Ми віддали данину нашим героям, які починали боротьбу і в 20-х роках минулого століття, і під час Другої світової війни, і після Другої світової війни, захищаючи Україну або борючись за Україну якраз під час визвольних змагань.</p>
<p>Тому в мене більше не запитання. Все ж таки, мабуть, тут треба розглядати, я до керівництва Верховної Ради. От ми… цей закон уже пройшов, це вже працює. Я розумію, що є процедура, але все ж таки в мене немає на сьогоднішній день запитань.</p>
<p>&nbsp;</p>
<p>ГОЛОВУЮЧИЙ. Дякуємо за аналіз законопроекту, який ми зараз розглядаємо.</p>
<p>І наступне запитання, будь ласка, Павло Кишкар. Прошу вас.</p>
<p>&nbsp;</p>
<p>16:24:02</p>
<p>КИШКАР П.М.</p>
<p>Павло Кишкар, Народний Рух України. Я насправді не такий оптимістичний, як пан Михайло Головко, щодо притягнення до відповідальності, бо бачу потенцію наших правоохоронних органів.</p>
<p>Поясніть, друже Андрій, що робити зараз народним депутатам під час голосувань за ці два законопроекти. Тому що актуальність, як ви правильно сказали, втрачено, розуміння того, що є більш нагальні питання, в тому числі і корупційної складової у Збройних Силах і Міністерстві оборони, вона є і вона актуальна. І робота тимчасової слідчої комісії, яка сьогодні спрямована і працює в парламенті задля того, щоб унеможливити таку корупцію в майбутньому, якраз чомусь заполітизована і обертається на більше до виборчого процесу, ніж до того, щоб подолати, власне, ту корупцію.</p>
<p>Що робити зараз народним депутатам під час голосування за ці два законопроекти? Дякую.</p>
<p>&nbsp;</p>
<p>16:25:06</p>
<p>ІЛЛЄНКО А.Ю.</p>
<p>Я хотів би сказати, що стосовно нашого законопроекту там є один момент, який відрізняється від того, що є зараз. Тому що згідно нинішнього чинного законодавства звертання, яке є серед військовослужбовців, слова&nbsp; "пане", "пані", "воїн", "воїне",&nbsp; в нашому пропонували ми тоді ще поруч з впровадженням "Слава Україні! – Героям слава!" звернення "друже". Тобто це є от єдина різниця. Ну, в принципі, ну, є таке питання, але я згоден в тому плані, що основна ідея цього законопроекту, основний зміст цього законопроекту наразі вже реалізований.</p>
<p>Ну, і загалом, звичайно, ми маємо розуміти, що військо – це не просто група озброєних людей, це група людей, які мають ідею, яку вони захищають, і в тому числі в таких символах ця ідея, вона реалізовується. А тих, хто при цьому в час війни намагається займатися і займається корупцією в армії, тим тюрма і ганьба має бути і це, я згоден, сьогодні нинішні правоохоронні органи, дуже великі сумніви, що вони можуть це зробити. Але нічого, у нас є шанс зараз суттєво змінити ситуацію в країні, я сподіваюся, тоді це все буде зроблено.</p>
<p>&nbsp;</p>
<p>ГОЛОВУЮЧИЙ. Дякуємо, шановний пане Андрію. Повертайтеся, будь ласка, на ваше робоче місце.</p>
<p>Шановні колеги, зараз ми маємо змогу обговорити з вами проект Закону про внесення змін до деяких законів України з питань проходження військової служби (№7549). Да, вибачте, будь ласка, ми ще не маємо можливості їх обговорити.</p>
<p>І зараз надається слово для співдоповіді секретарю Комітету з питань національної безпеки і оборони Івану Віннику. Пане Іване, будь ласка, прошу вас до слова. І пан Іван представить позицію комітету відносно двох розглядаємих нами законопроектів.</p>
<p>&nbsp;</p>
<p>16:27:00</p>
<p>ВІННИК І.Ю.</p>
<p>Задаєте питання мені теж. Доброго вечора.</p>
<p>Колеги, ну, трапилося найгірше, що я прогнозував сьогодні зранку, що в зв'язку з політичними чварами, а фактично політичною агітацією вже на президентських перегонах окремими депутатами-сумісниками, які одночасно кандидатуються на посаду Президента і ще намагаються працювати народним депутатом, але їхнє кандидатування на посаду Президента, на жаль, заважає їм нормально працювати в сесійній залі, ми сьогодні провалили ранкове засідання: з чотирьох проектів в сфері національної безпеки проголосували тільки один і то тільки тому, що він містить ті положення, які фактично руйнують загалом стратегію ідеології, пропаганди окремих кандидатів на посаду Президента України. Ну, умовно, якщо б не підтримали дозвіл на іноземний контингент і спільні навчання зі Збройними Силами України на території України, ну, безумовно, отримали б одразу клеймо проросійської президентської кампанії. Зрозуміло, що таким чином голоси знайшлися і всі, хто навіть традиційно не відвідує, знайшли в собі можливість прийти в сесійний зали і проголосувати. Але після того ми провалили два проекти:&nbsp; один – відхилили, до речі, це питання&nbsp; реформи військових звань, питання посилення інституту сержантського складу в Збройних Силах України, це законопроект 6372, який, власне, мав би розглядатися перед тим, як ми перейшли до 7549, який зараз розглядаємо. Тому що в тексті цього закону ми вже вживаємо нові військові звання, які б мали впровадити попереднім, який ми провалили.</p>
<p>Ну, таким чином ускладнюється робота комітету, але комітет безумовно свою роботу виконає, як її треба зробити. Друге питання, що ми зараз, я.. У мене є стійте відчуття, що ми не знайдемо на системний законопроект від Кабінету Міністрів голосів наразі. Тому що, ті пропоновані зміни в Закон України "Про військовий обов'язок і військову службу", про військову службу правопорядку у Збройних Силах, які покликані посилити дисципліну у військах і покращити, власне, повноваження командирів, які мають застосовувати відповідні дисциплінарні стягнення і накладати їх на своїх підлеглих з метою, знову-таки, підсилення обороноздатності нашої держави, ми зараз провалимо. І законопроект, який має там 50-60 сторінок тексту, системно напрацьований у тривалий період часу, ми просто визнаємо відхиленим, і, згідно Регламенту, потім ми не зможемо до нього швидко повернутися. Така ганьба, на жаль, трапляється зараз в нашій сесійній залі.</p>
<p>Але, виконуючи регламентну норму, я доповідаю цей текст від комітету. Дійсно, деякі положення щодо вітань "Слава Україні! – Героям слава!" вони вже враховані. В законопроекті, поданому Президентом України Порошенком,&nbsp; він отримав статус невідкладного, ми його розглянули та вже впровадили. Водночас інші положення щодо необхідності врегулювання питань кримінальних проступків, які так само містяться в цьому тексті, ми не можемо зараз розглядати, тому що не маємо голосів, з одного боку. З іншого боку, ми ще очікуємо на підписання Президентом відповідної законодавчої ініціативи вже проголосованої в цій сесійній залі. Але знову ж таки, повертаючись, що головна проблема, яка сьогодні не дозволяє ефективно працювати українському парламенту, – це політичні чвари. І розслідування журналістське Bihus.info, ми з повагою ставимося до цієї інформації, якому мусять дати оцінку…</p>
<p>&nbsp;</p>
<p>ГОЛОВУЮЧИЙ. Шановний пане Іване, теж прошу вас говорити по темі законопроекту.</p>
<p>&nbsp;</p>
<p>ВІННИК І.Ю. Ну, я прокоментую, тому що колеги це коментували…</p>
<p>&nbsp;</p>
<p>ГОЛОВУЮЧИЙ. Тому що мені потім подвійні стандарти закинуть наші колеги в залі. Будь ласка, по темі законопроекту. Дякую.</p>
<p>&nbsp;</p>
<p>ВІННИК І.Ю. Ми з повагою ставимося до цього розслідування, водночас я вважаю, що це був формальний привід, використаний окремими політичними силами, щоб зірвати ранкове засідання, покликане на врегулювання питань національної безпеки та оборони. Тому, колеги, прошу підтримати цей законопроект за основу і сподіваюся, що все ж таки ми схаменемося та знайдемо на це голоси.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Залишайтеся, будь ласка, на трибуні. Я дуже прошу записатися на запитання до шановного пана Івана.</p>
<p>Будь ласка, народний депутат Барна Олег, ваше запитання. Будь ласка.</p>
<p>&nbsp;</p>
<p>16:31:42</p>
<p>БАРНА О.С.</p>
<p>Олег… Прошу пробачення. <i>(Шум у залі) </i>Передаю Павлу Кишкарю.</p>
<p>&nbsp;</p>
<p>ГОЛОВУЮЧИЙ. Будь ласка, пан Кишкар, ваше запитання.</p>
<p>&nbsp;</p>
<p>16:32:03</p>
<p>КИШКАР П.М.</p>
<p>Пане Іване, до вас декілька запитань. Насправді менше питання стосується законопроекту, більше про те, як ТСК буде планувати свою роботу в плані унеможливлення корупції в майбутньому в структурах Міністерства оборони і в Збройних Силах України?</p>
<p>Дякую вам за відповідь.</p>
<p>&nbsp;</p>
<p>16:32:32</p>
<p>ВІННИК І.Ю.</p>
<p>ТСК має вичерпні повноваження щодо розслідування розкрадань у Збройних Силах України, які призвели до зниження обороноздатності.</p>
<p>А що нам треба зробити на майбутнє? То власне треба імплементувати Закон про національну безпеку, там чітко визначено про те, що Україна мусить створити центральний орган виконавчої влади, який буде реалізовувати державну політику в сфері оборонно-промислового комплексу і таким чином реорганізувати концерн "Укроборонпром", підпорядкувати державні підприємства оборонної сфери регуляторному органу і припинити ситуацію, коли господарюючий суб'єкт об'єднує в собі регуляторну функцію, таким чином створюючи корупційні ризики. Тут нема ніякої інтриги. І Комітет нацбезпеки та оборони взяв на себе зобов'язання до кінця поточного року сприяти врегулюванню цього питання. Але хотів би нагадати, що для такого рішення потрібно 226 голосів Верховної Ради України. Тому сподіваюся на підтримку, тому що це є важливий елемент нашої інтеграції в порядку імплементації законодавства по стандартах НАТО.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Наступне запитання, будь ласка, народний депутат Паламарчук також передає Павлу Кишкарю, який в нас активний сьогодні, долучився до дискусії. Будь ласка, пане Павло.</p>
<p>&nbsp;</p>
<p>16:33:46</p>
<p>КИШКАР П.М.</p>
<p>Дякую, пане Миколо.</p>
<p>Пане Іване, до вас уточнююче питання. Ми маємо 327 сторінок звіту Рахункової палати, яка визначає чіткий фактаж, чіткі кримінальні справи по розкраданням в Міністерстві оборони. Жодна з кримінальних справ за цими матеріалами, в тому числі з таємної частини, яка містить і ще понад тисячу сторінок, не розслідується ні Військовою прокуратурою, ні будь-якою іншою прокуратурою, будь-яким іншим правоохоронним органом.&nbsp;</p>
<p>Яким же чином ми боремося з корупцією в Міністерстві оборони і Збройних Силах, якщо жодна кримінальна справа не розслідується? Тобто корупціонер, сидячи на своєму місці, втихомирений тишею від правоохоронних органів, робить далі свою справу. Я так розумію. Чи будемо ми садити людей за те, що вони розкрадають Збройні Сили і Міністерство оборони?</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Я хочу нагадати все-таки колегам, що наші запитання мають бути, згідно Регламенту, відносно закону, який ми розглядаємо, а це Закон про внесення змін до деяких законів України з питань проходження військової служби.</p>
<p>Пане Іване, прошу вас. А вас, пане Павло, ще раз прошу також дотримуватися регламенту.</p>
<p>&nbsp;</p>
<p>16:35:07</p>
<p>ВІННИК І.Ю.</p>
<p>Ну власне ви повідомлені про зміст роботи&nbsp; тимчасової слідчої комісії, якої ви так само є членом. Ми охопили період керівництва Міністерством оборони декількома міністрами оборони. Зокрема, Гриценком Анатолієм Степановичем, Єхануровим, Іващенком, Єжелєм, Саламатіним і Лебедєвим. І хотів би нагадати, що вже є оголошені підозри: Лебедєв і Саламатін отримали підозри у вчиненні злочину кваліфікованого по статті "Державна зрада".</p>
<p>Керівник Генерального штабу Замана позавчора отримав так само підозру, вся країна про це знає. На передостанньому засіданні Генеральний прокурор Юрій Віталійович Луценко поінформував членів комісії, що всі керівники Міністерства оборони та керівництво Генерального штабу будуть перевірені на наявність в їхніх діях та рішеннях ознак злочинів,&nbsp; передбачених статтею 111 "Державна зрада". І, власне, Замана, вже перевірений і вже підозра є, він навіть арештований, тому тут нема ніякої інтриги. Єжель так само&nbsp; по підозрі, Іващенко переховується в Чехії.</p>
<p>Тому, колеги, працюємо. І звіт Рахункової палати повірте…</p>
<p>&nbsp;</p>
<p>ГОЛОВУЮЧИЙ. 30 секунд завершити, будь ласка. Немає потреби завершити.</p>
<p>Будь ласка, народний депутат Німченко.&nbsp; Народний депутат Німченко, ваше запитання.</p>
<p>&nbsp;</p>
<p>16:36:27</p>
<p>НІМЧЕНКО В.І.</p>
<p>Можно, я задам вопрос?</p>
<p>&nbsp;</p>
<p>ГОЛОВУЮЧИЙ. Можна задати запитання, будь ласка.&nbsp; Президія вас до цього закликає.</p>
<p>&nbsp;</p>
<p>НІМЧЕНКО В.І. Я хотів би задати таке питання.&nbsp; Наскільки я розумію, зазначений законопроект передбачає "сафарі" за участю військовослужбовців. Скажіть, будь ласка, на якій підставі, з яких таких міркувань, в цьому законі ви передбачили солдатам право застосування сили. І друге… І зброї, в тому числі вказали, зокрема, на полюванні з браконьєрами. Ви не&nbsp; розумієте, що тут якийсь непорядок у авторів цього закону.</p>
<p>І друге. Почитайте ще раз, якщо я це правильно зрозумів, то дайте відповідь, на якій підставі цей закон, який врегульовує питання Закону 6372…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, відповідь.</p>
<p>&nbsp;</p>
<p>16:37:43</p>
<p>ВІННИК І.Ю.</p>
<p>Я розумію, що представники Медведчука в парламенті, представники фракції "Опозиційний блок" – "За життя", які закликають до миру на умовах Путіна, будуть безумовно максимально адвокатувати факт того, щоб український воїн був роззброєний, не мав можливості ані застосовувати зброю, ані не використовувати, а ніякого правопорядку, на вашу думку, напевно у військах не має бути, тому що це, безумовно, спростить Путіну задачу, яку ви зараз тут адвокатуєте. Ми це не дозволимо.</p>
<p>Законопроект покликаний посилити дисципліну у військах, він надає дієві повноваження службі правопорядку, Військовій службі правопорядку, він надає їм повноваження, в тому числі під час затримання правопорушників, застосовувати сили та засоби. В цьому нічого дивного немає і ці питання треба виносити на обговорення у Верховну Раду.</p>
<p>Хотів би вам нагадати, що ми зараз розглядаємо не закон, як ви висловилися, а законопроект, ключове слово "проект". Це пропозиція, яку варто обговорити, по ній прийняти виважене рішення, колего, тому давайте працювати спільно.</p>
<p>&nbsp;</p>
<p>ГОЛОВУЮЧИЙ. Дякую. Ви можете повертатися на ваше робоче місце, шановний пане Іване.</p>
<p>Зараз буде можливість виступів від фракцій і зараз буде можливість виступів від народних депутатів України.</p>
<p>Шановні колеги, я прошу записатися на виступи від фракцій і депутатських груп.</p>
<p>Будь ласка, від Радикальної партії Олег Мосійчук, прошу вас, від фракції Радикальної партії.</p>
<p>&nbsp;</p>
<p>16:39:40</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка. Який же має бути цинізм, щоб у напівпустому залі зараз розглядати законопроекти, які, як висловлювався головуючий, є безпековими. Якими ж цинічними баригами треба бути, щоб в часі війни розкрадати армію, що в часі війни заробляти, гендлювати на Збройних Силах, на озброєнні і тому подібне. Це запитання мабуть риторичне, тому що мали б в черзі зараз тут стояти представники фракції Президента і перші вимагати створення слідчої комісії по фактам, які були оприлюднені вчора журналістами-розслідувачами.</p>
<p>В голові у нормальної людини не вкладається, і ми не віримо в те, що таке може бути, щоб Верховний Головнокомандуючий і його оточення були причетні до тих фактів, про які йшла мова в розслідуванні журналістів. Саме тому ми вимагаємо розслідування, саме тому ми наполягаємо на тому, що в цій історії має поставити крапку парламент. Парламент має або підтвердити звинувачення, або зняти їх. Тому що мародерів в часи війни розстрілюють…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Я хочу нагадати все-таки Регламент. Дякую.</p>
<p>&nbsp;</p>
<p>МОСІЙЧУК І.В. А я хочу… <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Дякую, дякую, шановні колеги, я хочу нагадати позицію Голови Верховної Ради України, ви зараз 2 хвилини змогли висловити вашу політичну позицію. <i>(Шум у залі)</i></p>
<p>&nbsp;Дякуємо вам, шановний пане Мосійчук, я вам дуже дякую, я нагадую, що у вас для виступу ще одна хвилина залишилась…</p>
<p>&nbsp;</p>
<p>МОСІЙЧУК І.В. Ви зараз визнаєте вину, ви зараз… <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Шановний пане Мосійчук, я вас дуже прошу не скандальте… Шановний пане Мосійчук, я вас дуже прошу: не скандальте.</p>
<p>Шановний пане Мосійчук і шановні колеги, я хочу нагадати всім вам, що зараз ми… Мені дуже важко з вами перекрикувати один одного, тому що ви тут переможете. Я прошу вас зараз одну хвилину взяти слово і закінчити…</p>
<p>Дякую. <i>(Шум у залі)</i></p>
<p>Шановні колеги, ми маємо ще виступи зараз від депутатських груп і фракцій. Пан Мосійчук має ще одну&nbsp; хвилину незавершеного виступу від своєї фракції. Я просто нагадую норми Регламенту: щодо законопроекту треба виступати.</p>
<p>Дякую.</p>
<p>&nbsp;</p>
<p>16:43:20</p>
<p>МОСІЙЧУК І.В.</p>
<p>Закон, який зараз розглядається стосується українського війська – українського війська, яке розграбовують у часи війни мародери. А те, що ви перервали і не дали&nbsp; мені слово як соратниця&nbsp; найближча Петра Олексійовича Порошенка, ви цим фактично визнали провину і причетність до того, про що вчора оголосили журналісти-розслідувачі.</p>
<p>&nbsp;Я звертаюсь до фракції "Блоку Петра Порошенка" з закликом невідкладно підтримати ініціативу щодо&nbsp; створення&nbsp; тимчасової слідчої комісії, якщо ви хочете зняти ці звинувачення,&nbsp; інакше ви самі визнаєте вину. От і все.</p>
<p>&nbsp;</p>
<p>ГОЛОВУЮЧИЙ. Дякуємо. Дякуємо.</p>
<p>Шановні колеги, я дуже дякую всім за те, що дотримання норм Регламенту ще не називають причетністю до вбивства "распятых мальчиков".</p>
<p>Дуже дякую.</p>
<p>Будь ласка, наступний виступ Сергій Соболєв, запрошую вас. Дякую.</p>
<p>&nbsp;</p>
<p>16:44:32</p>
<p>СОБОЛЄВ С.В.</p>
<p>Соболєв, "Батьківщина".&nbsp; Ви знаєте, я хотів би почати свій виступ з&nbsp; слів Блаженнішого Святослава, який сказав одну мудру річ: "Головне – це не перейменувати, а головне – це який зміст далі буде". От мені здається, цей законопроект, який&nbsp; ми зараз обговорюємо, як ніякий інший відповідає тому так, а який же зміст вкладається в перейменування. Це лише одна частина цього законопроекту. Якщо подивитись альтернативний законопроект, якщо подивитись навіть інші&nbsp; частини цього законопроекту, ми побачимо, що&nbsp; ці законопроекти з'явилися не просто так. Таке відчуття, що автори ніби знали про те, що суть армії, української армії повинна бути змінена за змістом, тому що те, що творилося ці довгі чотири роки, з 15 року до 19-го, і лише зараз оголошено не вустами Генерального прокурора, а вустами журналістів –&nbsp; оце і є зміст тих перейменувань, які повинні бути.</p>
<p>Я думаю, ключове тут є&nbsp; наступне. Ви вдумайтесь у зміст, чи може собі уявити хоч одна армія, що її Головнокомандувач, що ті, хто відповідає за постачання армії, буде у країни-агресора закуповувати контрабандою озброєння або деталі, які не відповідають сертифікації, які не відповідають якості, які беушні, ціною у вісім разів більше!</p>
<p>В цьому законопроекті ми уділяємо увагу перейменуванню? Ні, шановні! Ключове – яка армія далі створюється, ключове – що далі буде. Бо коли називають прізвище молодої людини, яка у 22 роки вважає, що він "схопив Бога за бороду", який дозволяє собі проводити оборудки на півмільярда гривень лише за якийсь рік і вважає, що він буде недоторканний, як після цього армієць, якому треба нести службу, на цій же розваленій техніці буде відповідати за боєздатність цієї держави, коли ця молода людина змогла сховатися…</p>
<p>&nbsp;</p>
<p>ГОЛОВУЮЧИЙ.&nbsp; Шановний пане Сергій, я дуже прошу повернутися до теми законопроекту.</p>
<p>30 секунд, будь ласка.</p>
<p>&nbsp;</p>
<p>СОБОЛЄВ С. В. Про що мова?</p>
<p>… коли ця молода людина сховалася за званням "почесного консула Сейшел"? Ви вдумайтесь: молодший Гладковський – почесний консул Сейшел, якого не можна обшукувати! От там, де треба ховати все!</p>
<p>Тому я думаю, цей закон нас заставляє ще раз повернутися до ключового: чи є зміст, чи є просто перейменування.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, шановний колего.</p>
<p>Ще раз закликаю всіх народних депутатів України згадати про норми Регламенту і не ставити головуючу в незручне становище, коли тема "важная и актуальная", як казали, да, але ви не дотримуєтесь норм Регламенту.</p>
<p>Я нагадую, що зараз ми обговорюємо проект Закону про внесення змін до деяких законів України з питань проходження військової служби. Що стосується політичних оцінок і заяв – у середу ми маємо півгодини виступів від народних депутатів України, коли кожен народний депутат має повне право виступити з тією чи іншою політичною оцінкою.</p>
<p>Будь ласка, народний депутат Рудик, вам слово. Прошу, пане Сергію.</p>
<p>&nbsp;</p>
<p>16:48:21</p>
<p>РУДИК С.Я.</p>
<p>Шановні колеги, дозволю собі повернутися до теми, яку ми зараз обговорюємо, саме в цю хвилину – це конкретний законопроект 7549 і 7549-1. Крім питань, пов'язаних з вітанням "Слава Україні! – Героям слава!", про що вже тут говорилося під час обговорення, там є низка правових норм, які можна трактувати як юридичні колізії. На превеликий жаль, до цього чомусь не доходить час, хоча це дуже важливі речі. Колеги вже намагалися про це сказати.</p>
<p>Я заглиблюсь в статтю 22 Статуту внутрішньої служби Збройних Сил України, яка визначає випадки надання права військовослужбовцям застосовувати спецзасоби фізичного впливу та зброї особисто або у складі підрозділу, термін "тяжкий злочин" пропонується замінити терміном "кримінальне правопорушення". В чому проблема? А проблема в тому, що кримінальне правопорушення – це і менші по своєму статусу правопорушення, як, наприклад, кримінальні проступки. Про це вже говорилося – полювання, на превеликий жаль, це правда, якщо ми приймемо в цьому варіанті, значить, командир якогось нашого спецпідрозділу чи навіть не спецпідрозділу зможе затримувати людину, застосовувати по відношенню до нього силу і таким чином людина буде покарана неспівмірно до того злочину, який він зробив.</p>
<p>В цьому проекті є ще низка положень, які можна обговорювати, але з точки зору юридичної практики. Наприклад, мова іде про кримінальний проступок корупційного характеру, це дефініції, але немає тут такого в цьому законі, діючому статуті. Якщо ми приймемо в такій нормі, воно не буде працювати. Я вже, колеги, не кажу про те, що в залі просто немає людей, щоб за це проголосувати.</p>
<p>Тому я прошу вас, колеги, відправити цей законопроект на доопрацювання&nbsp; розробнику, він уже не на часі або не може бути прийнятий, на мою думку.&nbsp; А я знаю,&nbsp; про що я говорю, тому що я – діючий контрактник Збройних Сил України.</p>
<p>Що стосується теми обговорення зловживань і корупції. Безперечно, треба з цим боротися. У нас є НАБУ, хай дає правові висновки, запрошують сюди Ситника, хай говорить все, що він думає і не думає, у нього є достатньо аргументів і посадових обов'язків для того, щоб&nbsp; це зробити.</p>
<p>Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>16:51:08</p>
<p>ГОЛОВУЮЧИЙ. Дякую.</p>
<p>Колеги, перед тим, як надати слово наступному виступаючому – пане Юрію, одну секундочку – я хочу, колеги, зробити ще раз повідомлення. Увага, будь ласка! Згідно закону кожен, хто виступає, може виступати по темі законопроекту, інакше головуючий на засіданні не тільки має право, а зобов'язаний переривати цей виступ. І, колеги, я хочу, щоб ми сьогодні&nbsp; згадували про те, що було домовлено в&nbsp; цьому залі.&nbsp; Виходити на трибуну і називати злочинцями там, де нема рішення суду – це нечесно і протизаконно. Коли пробували хлопці засудити, засудити когось з вас, я не голосував, бо я казав: "Рішення суду! А потім можуть бути будь-які звинувачення". Для того є компетентні органи, які ми створили. І НАБУ, САП. Ми створили ці компетентні органи для того, щоб вони давали висновок, хто є, а хто не є злочинцем.</p>
<p>Коли ми використовуємо трибуну Верховної Ради під час розгляду законопроектів для того, щоб займатися виборчою пропагандою і знищенням опонентів, це неправильно, це незаконно, колеги. Тому я наголошую на тому: виступати по темі законопроекту. Незалежно від фракцій, незалежно від політичних вподобань ми будемо&nbsp; виключати мікрофон, коли виступ буде не по темі, яка розглядається зараз в залі.</p>
<p>Окрім того, колеги, у мене є до вас звернення-прохання. До мене підійшло близько 5-7 депутатів щойно. У нас через два закони є Закон&nbsp; "Про Державний бюджет України&nbsp; на 2019 рік". Це закон, який передбачає фінансування для місцевих бюджетів для тих громад, які не змогли провести вибори. У мене є велике прохання, колеги, по завершенню цього закону змобілізуватися, зібратися, щоб ми цей Закон про Державний бюджет України, який передбачає фінансування місцевих громад поза політикою, могли підтримати, могли прийняти. Я прошу вас, проаналізуйте цей закон, я прошу, подивіться його, щоб якщо в нас буде потенціал, ми змогли його сьогодні розглянути. Це моє повідомлення, щоб ви змогли проаналізувати, але рішення звичайно буде приймати зал Верховної Ради України.</p>
<p>Запрошую до виступу від "Народного фронту" України Юрія Березу, будь ласка.</p>
<p>&nbsp;</p>
<p>16:53:26</p>
<p>БЕРЕЗА Ю.М.</p>
<p>Шановні колеги, шановний український народе! Я підтримую своїх колег, які виступали, тільки в тій частині, коли вони говорять, що в залі досить мало депутатів і досить складно проголосувати за важливі закони.</p>
<p>Я як військовик, який пройшов і починав свою службу ще за Радянського Союзу, і не просто, а закінчив військове училище, коли говорять про неважливість законів, які упорядковують сьогоднішні відносини і стосунки в українській армії, а я наголошую – сьогоднішній справжній українській армії, бо, на жаль, після 91-го року ми отримали величезні армійські з'єднання, полки, бригади дивізій, армії навіть, але вони не були по суті українськими. І як показав 14-й рік, коли потрібно було захистити український Крим, де повинні були сказати своє слово українські підрозділи, – у нас не було ким захищати Крим. У нас не було, ким захищати кримських татар. Багато можна балаболить: було, не було українських частин. Та я знаю чітко, на жаль, вони вважали себе послідувачами якоїсь неіснуючої Радянської армії. Вони на 23 лютого святкували якийсь неіснуючий день "защитника Отечества" і таке інше. Воно й тут в залі, до речі, культивується п'ятою колоною.</p>
<p>Я скажу одне: Верховна Рада і тільки Верховна Рада може в законодавчому плані організувати і змінити те, що повинно бути змінено в українській армії. Тільки Верховна Рада, наголошую, може прийняти ті закони, які на рік, на десять, на сто років зроблять все для того, щоб будувалась українська армія, щоб українська армія була. Тому що, ну, я не вірю в дипломатію з агресором сходу. Я не вірю в те, що москалів можна задобрити дипломатією. Я вірю в українську армію. Я вірю в ту армію, яка звільнить український Донбас, я вірю в українську армію, яка звільнить український Крим. І тому я все ж таки закликаю, по-перше, повернутися в зал і проголосувати за закон 7549, тому що ми - Верховна Рада, і це наші прямі обов'язки.</p>
<p>Шановні колеги, повертайтесь в зал, давайте голосувати. Коли закони стосуються української армії, більшість повинна бути в залі, більшість повинна дати голоси.</p>
<p>Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>16:56:34</p>
<p>ГОЛОВУЮЧИЙ. Дякую вам, шановний колего.</p>
<p>Я також закликаю народних депутатів України повертатись до сесійної зали. Я ще раз звертаю, шановні колеги, вашу увагу, що це не вимога окремої конкретної головуючої на засіданні, а це є норма Регламенту, яку нагадав також Голова Верховної Ради України, що зараз ми обговорюємо конкретний законопроект.</p>
<p>Будь ласка, від "Опозиційного блоку" шановний колега Німченко, прошу. Прошу мікрофон Німченку.</p>
<p>&nbsp;</p>
<p>16:56:59</p>
<p>НІМЧЕНКО В.І.</p>
<p>Німченко Василь Іванович… Ну, что такое? "Опозиційна платформа – За життя".</p>
<p>&nbsp;</p>
<p>ГОЛОВУЮЧИЙ. Підніміть, будь ласка…</p>
<p>&nbsp;</p>
<p>НІМЧЕНКО В.І. Генерал-полковник юстиції Збройних Сил України. Я трошки фахівець в цій справі. Хочу поділитися з вами, шановні колеги, щоб ви прочувствовали, що стоїть за цим законопроектом. Ви подивіться, надають в руки солдату рядовому кийки і інші інструменти дії фізичного впливу, на кого? На кого? Для солдата, который воюет в любом случае в окопе, він приміняв вогнепальну зброю і лише в рукопашних боях застосовує все, що підручний матеріал. За цим стоїть те, що хтось готовить армію задіяти проти свого народу. От про що йде в цьому мова.</p>
<p>&nbsp;</p>
<p>ГОЛОВУЮЧИЙ. Шановний пане Німченко, шановні... я вас дуже прошу...</p>
<p>&nbsp;</p>
<p>НІМЧЕНКО. В.І. А тепер почитайте дальше... А тепер почитайте дальше: офіцеру надано право надавати приказ щодо застосування зброї на враження в умовах бойових дій та, якщо бойові дії, читайте статути всіх армій миру, якщо бойові дії, то він зобов'язаний стріляти, щоб захищати свою країну. Це він повинен буде робити в Криму, це він повинен буде тоді, куди не кидати Чонгарський перешийок, а захищати територію України. От про що йде мова. А тут іде мова, ви тільки подумайте, Збройні Сили України готовляться воювати проти браконьєрів на приватних мисливських угіддях. Вот про що йде мова. Ви розумієте, що за тим стоїть?</p>
<p>Я хотів би бути зрозумілим вами в тому, що я не кажу за те, що потрібно захищати солдат, да, їм треба надавати право оборонятися, що хочете. Подивіться на співробітника міліції, співробітника міліції Мельникова, который з голими руками пішов на С14, і його кинули за грати, співробітник міліції. У нього в законі написано право на застосування фізичної сили. Хлопець применил, офіцер применил і очутився в тюрмі. Отакі закони, отакий наш державний захист людей правопорядку. І це я вбачаю якраз і в цьому законі. Він не підлягає взагалі розгляду. Це нонсенс.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Шановні колеги, лист виступів на цьому завершився, але я хочу сказати, що не всі групи і фракції записалися. "Самопоміч", групи? Немає бажаючих виступити. Дякуємо. Щоб потім не було образ, що хтось не зміг, не встиг і не записався.</p>
<p>Шановні колеги, я зараз прошу записатися від народних депутатів України. Ми надамо на цю дискусію 15 хвилин, згідно Регламенту. І я ще раз нагадую не прохання головуючою, а вимогу Регламенту, а також вимогу, яку дуже чітко зараз артикулював Голова Верховної Ради України, що ми обговорюємо конкретний законопроект. Час для політичних заяв – це вівторок, середа і п'ятниця у відповідних рубриках наших.</p>
<p>Будь ласка, Юрій Левченко запрошується до слова. Пане Юрію, прошу.</p>
<p>&nbsp;</p>
<p>17:01:05</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ. По-перше, я, з одної сторони, радий, що з нашої президії, можливо, вперше за останні 4 роки лунають заклики неодноразові дотримуватись Закону України "Про Регламент Верховної Ради України". Я правда шкодую, на жаль, що цей заклик з'явився тільки сьогодні після опублікування вчорашніх розслідувань журналістів Bihus.info. І чомусь зараз раптом згадали про те, що треба виступати виключно по темі, розумієте, тому що регулярно в цій залі всі, кому не лінь, виступають не по темі, зокрема депутати з фракції більшості неодноразово. І, до речі, сьогодні вранці, пані Ірино, неодноразово виступали не по темі, буквально кілька годин тому, але чомусь тоді не згадували. А тут раптом, коли починають народні депутати нормальні згадувати, що неможна просто сидіти у Верховній Раді і робити вигляд, що нібито нічого не відбувається і просто далі розглядати законопроекти, а треба постійно нагадувати, взагалі-то, про те, що у нас в країні відбувається якийсь жах тотальний, тотальний жах, коли найвищі посадовці розкрадають армію у воюючій країні, тут, бачте, про Регламент згадали. Ну, добре, по Регламенту.</p>
<p>Я скажу вам щодо цього законопроекту. Законопроект, якщо говорити про його потребу, напрямок основний, правильний. На жаль, він багато в чому недоопрацьований, до нього є дуже багато питань. І тому, я особисто і депутати-свободівці, ми будемо за нього голосувати "за" в першому читанні і будемо подавати поправки до другого читання. Це у тому випадку, якщо він пройде. Бо, швидше всього, він в першому читанні зараз не пройде, тому що немає голосів. І от тут я ще раз вказую на фарисейство, на відверте фарисейство і просто блюзнірство, представників більшості. Конкретно про цей законопроект, шановна Президія, так. Коли тут доповідач говорив, від партії БПП доповідач говорив, про те, що немає голосів, немає голосів, він закликав депутатів пройти в зал і так далі, і закликав не виступати не по темі, а закликав зібратися міцним кулаком і проголосувати. Так? От тільки якщо ми подивимось, як було голосування до обіду, як було голосування до обіду по ще одному законопроекту, який стосується армії, і до речі, той самий доповідач від БПП теж його доповідав, і теж закликав, щоб депутати всі зібралися і проголосували, і там клеймив позором тих, хто не збираються, то ми побачимо, що з фракції БПП з 135 людей голосували 65 – менше половини. Так? Так оце ви, як у всьому у вас виходить: ви говорите одне, а дієте зовсім по-іншому. Ви розказуєте: "Армія, мова, віра".&nbsp; Ви розказуєте, що в країні немає грошей, а ви ці гроші розкрадаєте! А потім розказуєте бідним людям, що, вибачте, немає як за медицину заплатити, за освіту немає заплатити, що нам паски зав'язати. Ви просто постійно брешете. Мародери під час війни! Покидьки – крапка!</p>
<p>&nbsp;</p>
<p>ГОЛОВУЮЧИЙ. Шановний пане Левченко, дякую вам, що ви підтримуєте президію в необхідності дотримуватися норм Регламенту. І думаю, що ви не будете заперечувати, що не я головувала на засіданні, коли порушувалися норми Регламенту. Я – строга головуюча і в тому числі представникам більшості вимикаю мікрофон, коли вони порушують норми Регламенту. Дякую вам за ваш прекрасний виступ. Тільки прошу уникати непарламентської лексики.</p>
<p>Дуже дякую.</p>
<p>І, будь ласка, наступний виступ народного депутата Мартовицького. Прошу вас.</p>
<p>&nbsp;</p>
<p>17:04:48</p>
<p>МАРТОВИЦЬКИЙ А.В.</p>
<p>Артур Мартовицький, 36 виборчий округ, "Опозиційний блок". Прошу передати слово Василю Німченку.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, пан Німченко.</p>
<p>&nbsp;</p>
<p>17:04:55</p>
<p>НІМЧЕНКО В.І.</p>
<p>Німченко, "Опозиційний блок", "Платформа – За життя". Я в порядку продовження, щоб не повторюватись, стосовно цього закону. І хочу проінформувати про те, що міняючи і вкладаючи в смисл цього законопроекту такі дії, як застосування зброї і застосування спеціальних засобів, законодавець забув, взагалі, що в нас існує&nbsp; Закон "Про Збройні Сили України". Вони, що не розуміють правовідносин, де йдеться питання про застосування зброї. Це ганебне явище для законодавця. І народ, дійсно, правильно каже, що ми вже обмежено дієздатні, ми не розуміємо, що Закон про Збройні Сили червоною ниткою проводить недопустимості ні&nbsp; в якому способі, ні в яких мотивах застосовувати і використовувати Збройні Сили, в тому числі проти свого народу.</p>
<p>Про що йде мова в цих нормах, я не буду повторювати. Але я хочу сказати і про другу сторону цієї медалі, яка висвітилась у цьому законопроекті. Іде питання про незахищеність нашого солдата і не лише матеріальна, а незахищеність його честі, гідності&nbsp; і здоров'я. Скажіть, будь ласка, хто ж оцінить, хто оцінить, на сьогоднішній день питання правомірності застосування цих спеціальних засобів.</p>
<p>І я хочу напомнити для молодих депутатів, які ще тоді, мабуть, і не родились, про саперні лопатки в Тбілісі. Бо це якраз там були застосовані солдатами саперні лопатки проти мирного населення, проти свого народу Радянського Союзу. От про що йде мова. Як можна, взагалі, виносити&nbsp; і прикривати ще під якимись гаслами чи речовками і все інше, отакі норми. Справа ж не в тому,&nbsp; що тут іде питання захисту військовика. Тут іде питання по реалізації ідеології насильства проти інакомислія, проти поведінки людей, які не згоджуються з такими діями. І вам не треба далеко ходити – подивіться, чим закінчився розгляд справ по "Торнадо".</p>
<p>&nbsp;</p>
<p>ГОЛОВУЮЧИЙ.&nbsp; Дякую.&nbsp;</p>
<p>Нагадую ще раз депутатам про необхідність виступу по законопроекту.</p>
<p>І наступний виступ, будь ласка, народний депутат Остап Єднак. Прошу вас, прошу вас, колега.</p>
<p>&nbsp;</p>
<p>17:08:09</p>
<p>ЄДНАК О.В.</p>
<p>Шановні колеги, народні депутати, шановні громадяни України! Сьогодні ми розглядаємо законопроекти, які стосуються безпеки і оборони країни, і ми знаємо, що зараз суспільство найбільше довіряє армії і церкві. І, зокрема, низька ефективність голосування парламенту сьогодні і дискусії, які точаться навколо журналістських розслідувань, що стосуються корупції в секторі безпеки і оборони в армії, вони викликають в мене особисто велике хвилювання і величезне обурення. Що повинна навчити нас дана ситуація? В минулому році ми прийняли системний і довгоочікуваний Закон про національну безпеку, який передбачає встановлення ефективного цивільного контролю за сектором безпеки і оборони, який передбачає прозорість, збільшену прозорість в секторі безпеки і оборони, який, зокрема, повинен знизити рівень корупції в цьому секторі.</p>
<p>Тому для нас, і я очікую, зокрема від Президента України, подання законопроектів, які повинні суттєво збільшити і зміцнити цивільний контроль за сектором безпеки і оборони, створити профільний парламентський комітет, в якому повинні перебувати народні депутати, які користуються і суспільною довірою, і відповідними навиками, і державницькою позицію, які&nbsp; повинні розслідувати всі ці факти, які, зокрема, виявлені журналістами-розслідувачами, і співпрацювати з правоохоронними органами. А це, я нагадаю, і Національне антикорупційне бюро, і Спеціалізована антикорупційна прокуратура, і Антикорупційний суд, який ми в цьому році вже повинні створити, щоб у нас була невідворотність покарання і щоб ми не продовжували, на жаль, те, що роблять наші багато хто з політиків, ерозію довіри до державних інституцій, серед яких армія є однією з основних.</p>
<p>Тому, шановні колеги, я, по-перше, закликаю нас всіх до відповідальності в наших заявах, не використовувати жахливі і дуже хвилюючі розслідування, результати розслідування в політичній боротьбі і взаємопоборення. А все-таки розуміти, що ми будуємо правову державу, щоб співпрацювати по всіх цих фактах, виявлених, з правоохоронними органами і чекати ефективних розслідувань, а не політизовувати особливо чутливі для суспільства теми.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, шановний пане Остапе.</p>
<p>Шановні колеги, попередні виступаючі справедливо закликали колег повернутися до сесійної зали, тому що за шість хвилин відбудеться голосування, маємо ще два виступи. І потім я дам можливість підсумувати авторам законопроектів ще їх законопроекти. І також буду просто апелювати до авторів говорити по темі законопроектів.</p>
<p>Будь ласка,&nbsp; Вікторія Пташник, ваш виступ.</p>
<p>&nbsp;</p>
<p>17:10:58</p>
<p>ПТАШНИК В.Ю.</p>
<p>Прошу передати слово Павлу Кишкарю.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; Павлу Кишкарю мікрофон увімкніть.</p>
<p>&nbsp;</p>
<p>17:11:05</p>
<p>КИШКАР П.М.</p>
<p>Дякую пані Вікторія. Павло Кишкар, Народний Рух України. Насправді законопроект змусив всіх в залі говорити більше про проблеми якраз в правоохоронній сфері, у сфері притягнення до відповідальності за корупцію, яка зараз чиниться у Міністерстві оборони чи Збройних Силах. Безумовно, що цей законопроект потрібно приймати, визначаючи ті важливі елементи, які зараз в ньому прописано щодо і звернення, і повноважень військових. І ми будемо голосувати за цей законопроект.</p>
<p>Але натомість, відповідаючи на репліки пана Івана як секретаря Ради нацбезпеки, як діючого голову тимчасової слідчої комісії щодо унеможливлення корупції в Міністерстві оборони та Збройних Силах, варто наголосити, що тимчасова слідча комісія, в тому числі, ставила собі за мету напрацювання конкретних інструментів щодо боротьбі з корупцією, точніше її унеможливлення. Бо ще зовсім недавно ми виступали з трибуни і говорили про незадокументовані права Міністерства оборони на 92 військових містечка у Одеському гарнізоні. І на сьогоднішній день така ж ситуація, жодного зрушення, жодної системи фіксації, жодного… жодної земельної ділянки Міністерства оборони в Одеському гарнізоні не зареєстровано. Натомість під тиском забудовників, під тиском влади Труханова ми й до сих пір роздаємо землі військового полігону "Шкільний". Тимчасова слідча комісія як єдиний поки що можливий інструмент парламентського контролю за військовими, за воєнною організацією держави, усіх військових формувань повинна стосуватися, в тому числі і військової прокуратури, її діяльності.</p>
<p>Сьогодні я мав прес-пойнт з колегами, з адвокатами, які захищають наших військових від діяльності, а точніше бездіяльності військової прокуратури і ми вимагаємо зараз внесення змін до Кримінально-процесуального кодексу з метою&nbsp; зміни підсудності, щоб наших хлопців не&nbsp; судили "сепари" в судах Лисичанська чи Бахмута, щоб наші хлопці мали нормальний судовий&nbsp; захист у судах Центрального регіону чи Західного регіону.</p>
<p>Ми вимагаємо розглянути, парламент, можливість відновлення військових судів на час проведення воєнних… воєнної операції проти&nbsp; Російської Федерації.</p>
<p>Дякую. І прошу проголосувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Пане Павле, дуже&nbsp; актуальна тема вашого виступу, в той же час як головуюча змушена звернути увагу виступаючих з проханням дотримуватися норм Регламенту.</p>
<p>Будь ласка, Андрій Іллєнко. І Андрій, пам'ятайте, що&nbsp; у вас ще буде&nbsp; 2 хвилини для заключного слова.</p>
<p>Дякую.</p>
<p>&nbsp;</p>
<p>17:14:16</p>
<p>ІЛЛЄНКО А.Ю.</p>
<p>Я хотів би передати слово Олегу Осуховському.</p>
<p>&nbsp;</p>
<p>ГОЛОВУЮЧИЙ. Будь ласка, пане Осуховський. Мікрофон увімкніть, будь ласка, пану Олегу.</p>
<p>&nbsp;</p>
<p>17:14:24</p>
<p>ОСУХОВСЬКИЙ О.І.</p>
<p>Пан Осуховський, &nbsp;Всеукраїнська об'єднання "Свобода", місто Рівне. Нещодавно ми прийняли&nbsp; зміни до Конституції, які дають нам&nbsp; стратегічний&nbsp; напрямок до&nbsp; Європейського Союзу і до НАТО. А що ми&nbsp; вимагаємо основне, "свободівці": Це&nbsp; мінімум&nbsp; 5 відсотків ВВП для українського війська не на весь блок: прокуратура, СБУ і інші правоохоронні органи – а тільки для українського війська. Ми маємо переобладнати українське військо до стандартів НАТО. Але також я як член антикорупційного комітету нещодавно зустрічався з експертами НАТО, які вимагають реальної боротьби з&nbsp; корупцією саме в оборонному секторі. Це і стосується закупівлі, і це стосується корупції в "Укроборонпромі", яку ми бачимо зараз наявну, що там величезна&nbsp; корупція. А також в Антикорупційному комітеті була створена робоча група десь рік-півтора назад, яка саме займалася корупційними діями в "Укроборонпромі". Але, на жаль, від правоохоронних органів ніякої суттєвої реакції щодо корупційних дій в "Укроборонпромі" не надходило.</p>
<p>Тому і ми вимагаємо, зокрема, також створення і прийняття законопроекту про тимчасові і слідчі спеціальні комісії, бо всі ті робочі групи, тимчасові слідчі комісії, які створюються зараз, звичайно, це є непогано і дуже добре, але має бути чіткий законопроект про тимчасові слідчі і спеціальні комісії, які будуть реально регламентувати роботу народних депутатів в тих тимчасових слідчих спеціальних комісіях, і ми зможемо тоді реально побороти корупцію загалом в Україні і зокрема в українському війську.</p>
<p>Дякую. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякую вам, шановний пане Олеже.</p>
<p>Шановні колеги, зараз ми вже маємо заключні слова підсумовуючі від авторів альтернативних законопроектів. Я дуже прошу повертатися до сесійної зали, щоби ми мали результативне голосування. Тим більше, попри таку емоційну дискусію немає в нас розбіжностей щодо необхідності голосування.</p>
<p>Пане Шевчук, будь ласка, вам 2 хвилини для підсумку, і потім пан Андрій Іллєнко.</p>
<p>&nbsp;</p>
<p>17:17:12</p>
<p>ШЕВЧУК О.М.</p>
<p>Шановні народні депутати, Міністерство оборони просить підтримати законопроект щодо вдосконалення питань проходження військової служби, упорядкування дисциплінарних повноважень, врегулювання питань повсякденної діяльності, визначення прав та обов'язків головних сержантів і старшин підрозділів військових частин Збройних Сил.</p>
<p>Також законопроектом передбачається визначення зарахування військовослужбовців до списків особового складу навічно, визначені дисциплінарні права щодо стягнень, нагородження іменною вогнепальною та холодною зброєю, ритуал підняття флагу…&nbsp; Державного Прапору України.</p>
<p>За висновками Головного науково-експертного управління Апарату Верховної Ради законопроект може бути прийнятий за основу, не потребує додаткових витрат, просимо підтримати.</p>
<p>&nbsp;</p>
<p>ГОЛОВУЮЧИЙ. Дуже дякуємо. Дуже дякуємо.</p>
<p>Шановні колеги, шановні колеги, в нас емоції сьогоднішні наші навіть мікрофони не витримують трошечки.</p>
<p>Дякуємо вам, шановний колего. Ви можете повертатися на робоче місце.</p>
<p>Будь ласка, заключне слово, Андрій Іллєнко, який є автором альтернативного законопроекту. І перед тим, як ми надамо це заключне слово, я ще раз хочу закликати від президії всіх народних депутатів, які знаходяться в кулуарах, в їдальні, на інтерв'ю з журналістами, повертатися до сесійної зали, тому що за 2 хвилини відбудеться голосування.</p>
<p>Будь ласка, пане Андрію.</p>
<p>&nbsp;</p>
<p>17:19:02</p>
<p>ІЛЛЄНКО А.Ю.</p>
<p>Андрій Іллєнко, Всеукраїнське об'єднання "Свобода". Треба голосувати за відповідний законопроект 7549, тому що він унормовує цілий ряд питань, які стосуються наших Збройних Сил. І, безумовно, армія – це є те, що сьогодні зберігає нашу країну, наші герої на фронті – це ті люди, яким ми завдячуємо тим, що ми можемо ходити по вулицях, що ми можемо ходити на роботу, що сьогодні існує наша держава і на наших вулицях наших міст не йдуть окупаційні танки. І, власне, це та страшна ціна, яку сьогодні платить Україна за свою незалежність, за свою територіальну цілісність. Ми маємо розуміти, що нема нічого важливішого, ніж наші Збройні Сили, ніж наш солдат на фронті. Тому Верховна Рада повинна зробити все для підтримки наших Збройних Сил, а ті, хто під час війни крадуть з оборонних бюджетів, які обкрадають армію, обкрадають солдата на фронті, це – мародери і це ті люди, які просто не мають права ходити по нашій землі.</p>
<p>І так само Верховна Рада не повинна засовувати голову в пісок і ігнорувати ті факти, які зараз стали відомі. Вони мають бути розслідувані. Правоохоронні органи негайно мають дати їм оцінку. Всі причетні мають бути затримані і покарані. Тільки тоді буде довіра, тільки тоді буде порядок в державі, тільки так можна говорити про те, що&nbsp; ми переможемо в цій війні, ми відстоїмо свою незалежність, тому що з крадіями і мародерами це буде зробити дуже важко.</p>
<p>&nbsp;</p>
<p>ГОЛОВУЮЧИЙ. Шановний пане Андрію, ми дякуємо вам за презентацію вашого законопроекту.</p>
<p>Шановні колеги, Голова Верховної Ради України зараз буде оголошувати вже голосування по двом альтернативним законопроектам. Дозвольте ще раз попросити всіх повернутися до сесійної зали.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>17:21:04</p>
<p>ГОЛОВУЮЧИЙ. Шановні колеги, ми завершили обговорення. Я прошу всіх голів фракцій запросити депутатів в зал і прошу приготуватись до голосування. Я прошу повернутися на свої робочі місця. Колеги, будь ласка,&nbsp; з лож урядових, з кулуарів прошу усіх заходити в зал.</p>
<p>Хочу надати, ми маємо два законопроекти: один – базовий, другий – альтеративний. Комітет пропонує базовий взяти за основу. І першим я поставлю на голосування рішення і пропозицію комітету, а потім вже – альтернативний. Але я бачу, що в залі ще недостатньо людей. Я прошу секретаріат повідомити,&nbsp; щоб усі з кулуарів повернулися з&nbsp; зал, і прошу усіх приготуватися до голосування.</p>
<p>Колеги, це блок безпекових питань! Я впевнений, по тих питаннях, які запропонував комітет, ми завжди об'єднувалися і маємо зараз об'єднатися. Я прошу, колеги, приготуватися до голосування, зайняти робочі місця, повернутися на робочі місця. Будь ласка,&nbsp; заходіть, займайте робочі місця.</p>
<p>І я ставлю на голосування проект Закону про внесення змін до деяких законів України з питань проходження військової служби (№ 7549). Прошу проголосувати, прошу підтримати. За основу, за основу голосуємо, підтримуємо, колеги. Питання безпеки, підтримуємо, голосуємо.</p>
<p>&nbsp;</p>
<p>17:23:02</p>
<p>За-165</p>
<p>Я поставлю, колеги, наступну пропозицію: в комітет на повторне перше читання. Отже, я ставлю на голосування пропозицію, давайте навколо неї об'єднаємося, щоб ми повернули в комітет на повторне перше читання. Прошу, колеги, підтримати, прошу проголосувати – в комітет на повторне перше читання. Голосуємо.</p>
<p>&nbsp;</p>
<p>17:23:36</p>
<p>За-171</p>
<p>І наступне – повернути 7549 суб'єкту законодавчої ініціативи на доопрацювання. Прошу проголосувати, прошу підтримати.</p>
<p>&nbsp;</p>
<p>17:24:00</p>
<p>За-171</p>
<p>Згідно закону я маю поставити також і альтернативний. Ставлю на голосування альтернативний законопроект 7549-1. Прошу проголосувати, прошу підтримати хоча б альтернативний. Голосуємо.</p>
<p>&nbsp;</p>
<p>17:24:25</p>
<p>За-155</p>
<p>Колеги, і я змушений оголосити, що проект Закону про внесення змін до деяких законів України з питань проходження військової служби (7549 і 7549-1) відхилено.</p>
<p>Зараз, колеги, до мене дійшла в президію заява від двох фракцій – "Блоку Петра Порошенка" і "Народного фронту" – на перерву, але вони готові замінити перерву виступом від трибуни.</p>
<p>І я запрошую до виступу Івана Вінника. Будь ласка, 3 хвилини.</p>
<p>&nbsp;</p>
<p>17:25:03</p>
<p>ВІННИК І.Ю.</p>
<p>Шановні колеги народні депутати, народе України, в нас, на жаль, продовжується ганебна ситуація: ми провалили черговий законопроект в сфері безпеки та оборони, ми не включаємо в нашу роботу законопроекти в сфері безпеки та оборони.</p>
<p>Я розумію причини. Причини – це початок передвиборчої кампанії. Інформаційні приводи в публічному середовищі використовуються керівниками окремих фракцій для того, щоб саботувати засідання.</p>
<p>Ми як Комітет нацбезпеки та оборони не можемо цього дозволити. Ми просимо, шановний Андрій Володимирович, припинити цей безлад. Ми пропонуємо і наполягаємо наразі зняти всі інші законопроекти, які стосуються нацбезпеки та оборони, в нашому сьогоднішньому засіданні від подальшого розгляду.</p>
<p>Окрім того, прошу зараз невідкладно оголосити перерву в нашому засіданні для проведення відповідних політичних консультацій. Досить займатися політичною агітацією, не дбаючи про власну державу, шановні колеги. Схаменіться! Ми зобов'язані підтримати нашу державу Україну, а не державу нашого ворога. А фактично своїм саботуванням ми граємо на руку Путіна, колеги.</p>
<p>Прошу оголосити перерву невідкладно для проведення консультацій. Прошу зняти всі законопроекти в сфері нацбезпеки та оборони фактично по технічних політичних причинах.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Отже, ви вимагаєте реальної перерви, так?</p>
<p>&nbsp;</p>
<p>ВІННИК І.Ю. Да.</p>
<p>&nbsp;</p>
<p>ГОЛОВУЮЧИЙ. Так. Колеги, дві фракції оголошують реальну перерву, але хочу попередити, але я хочу попередити, я вже вам не дам слово пізніше, оскільки дав перед тим. Якщо вимагаєте реальної перерви, після завершення я вам надам слово.</p>
<p>&nbsp;</p>
<p>ВІННИК І.Ю. Я наполягаю на перерві зараз.</p>
<p>&nbsp;</p>
<p>ГОЛОВУЮЧИЙ. Так, так. Колеги, так. Дві фракції оголошують реальну перерву, колеги. І представник комітету, виступаючи від двох фракцій, пояснив, що це пов'язано з тим, що просто зриваються свідомо всі проекти безпеки і оборони.</p>
<p>Оскільки через 30 хвилин 18 година, і завершується робота Верховної Ради України, до обіду дві фракції брали реальну перерву, зараз інші беруть реальну перерву, і через 30 хвилин буде завершення роботи, і тому вже зараз в зв'язку з тим, що дві фракції взяли перерву на 30 хвилин, я оголошую вечірнє засідання Верховної Ради України закритим.</p>
<p>Завтра о 10 годині я всіх запрошую в зал для продовження нашої роботи. І, колеги, хочу наголосити, наше завдання як найвищого законодавчого органу – впорядковувати законодавче поле України, а не вести передвиборчу агітацію. Завтра всіх о 10 годині ранку я чекаю в залі для продовження нашої роботи.</p>
<p>Дякую.</p>
<p>&nbsp;</p>

