Стенограма пленарного засідання
28 березня 2014
&nbsp;
<p align=center>ЗАСІДАННЯ ДЕВ'ЯТНАДЦЯТЕ</p>
<p align=center>Сесійний зал Верховної Ради України</p>
<p align=center>28 березня 2014 року, 10 година</p>
<p align=center>Веде засідання Голова Верховної Ради України О.В.ТУРЧИНОВ</p>
<p><b>&nbsp;</b></p>
<p>ГОЛОВУЮЧИЙ. Доброго ранку, шановні народні депутати! Прошу сідати на свої робочі місця, підготуватися до реєстрації.</p>
<p>За нашою традицією я інформую, що у нас сьогодні святкують день народження народні депутати Матвєєв Валентин Григорович і Чорноволенко Олександр Віленович.&nbsp; <i>&nbsp;(Оплески) </i></p>
<p>&nbsp;Я прошу секретаріат у зв'язку з тим, що багато людей зібралося біля Верховної Ради включити звук на вулицю, щоб люди могли чути і розуміти ті&nbsp; рішення, які приймає наш&nbsp; парламент.</p>
<p>Шановні колеги, я&nbsp; бачу, що всі уже готові до&nbsp; реєстрації. Прошу включити систему "Рада" та зареєструватися.</p>
<p>10:11:31</p>
<p>Зареєструвалося в залі 271 народний депутат. Верховна Рада розпочинає свою роботу.</p>
<p>Шановні колеги, у нас&nbsp; вчора був дуже важливий день для нашої країни. Так, переважна більшість країн світу на Генеральній Асамблеї Організації Об'єднаний Націй повністю підтримали Україну,<i> (Оплески) </i>&nbsp;&nbsp;засудивши агресію Російської Федерації, вимагаючи звільнення окупованої української території.&nbsp; Це дуже важливо для нашої&nbsp; держави це рішення Генеральної Асамблеї ООН і підтримка всього цивілізованого&nbsp; світу. Зокрема і в парламенті також&nbsp; приймались&nbsp; дуже важливі рішення. Я нагадаю нашим співвітчизникам і шановним колегам, що завдяки бездумній, злочинній діяльності Януковича і його оточення, його Кабінету Міністрів, Україна була доведена фактично до банкрутства. Уявіть собі: 200 мільярдів гривень розрив бюджету, які нічим не можна було перекрити. І саме тому Верховна Рада за поданням Кабінету Міністрів прийняла дуже мужнє рішення, зробила дуже мужній крок. Ми з вами проголосували Закон "Про запобігання фінансовій катастрофі та створення передумов для економічного зростання України". Ми з вами зупинили країну за крок до повного банкрутства, до зупинення платежів по пенсіям і зарплатам. Ми з вами створили передумови для проведення антикризових заходів Кабінетом Міністрів. І я дякую всім народним депутатам, які проголосували за цей важкий пакет жорсткої економії, але необхідний для стабілізації ситуації у нашій країні.</p>
<p>Я також хочу нагадати, що вчора Верховна Рада підтримала звернення багатьох українців, схваливши у першому читанні, прийнявши за основу Закон "Про скасування сплати екологічного податку за утилізацію знятих з експлуатації транспортних засобів", того податку, який був непропорційно високим, прийнятий минулим урядом і який фактично перекривав можливість нашим громадянам мати пристойний автомобіль і користуватися їм.</p>
<p>Я також хочу подякувати шановним колегам за те, що вони вчора розпочали процес відновлення довіри до судової системи, схваливши відповідний закон у першому читанні. А також ми з вами забезпечили нормальну можливість для проведення мобілізації, схваливши в цілому Закон "Про гарантії працівникам на час виконання ними обов'язків щодо мобілізації." Ми зберегли людям, патріотам, які підуть до лав Збройних Сил і Національної гвардії, середню зарплату, зберегли їхні робочі місця і створили їм нормальні умови для виконання свого конституційного обов'язку.</p>
<p>На шляху стабілізації нашої країни стоїть агресія Російської Федерації. Саме спроба&nbsp; дестабілізувати ситуацію в Східних, Південних регіонах проводилась протягом останнього місяця. Але вони не отримали очікуваний результат. Вони не змогли розпалити пожежу сепаратизму в наших регіонах. І тому відбувається спроба дестабілізувати ситуацію в Україні – в центрі, в серці України – в Києві. Саме таке завдання ставить політичне керівництво Російської Федерації перед своїми спецслужбами.</p>
<p>На превеликий жаль, вчора, свідомо, або не свідомо деякі громадяни спробували створити провокацію біля Верховної Ради. Я хочу сказати всім, що український парламент – це фундамент легальної української влади. Це фундамент, без якого в Україні влада існувати не може. Подобається парламент, не подобається, але іншого парламенту сьогодні в Україні не існує.</p>
<p>І для тих, хто хоче змінити парламент, є тільки один шлях – голосувати на виборах. На чесних, прозорих, демократичних виборах обрати тих народних депутатів, яким вони довіряють. Іншого шляху, силового тиску, провокацій –&nbsp; сьогодні не існує.</p>
<p>Цей шлях, який веде до катастрофи країни, це шлях проти власної держави, це шлях на підтримку агресора, який концентрує свої Збройні сили на кордонах нашої країни.</p>
<p>Саме тому я дякую всім патріотам, в тому числі і нашим депутатам, які вчора не допустили провокацій проти Верховної Ради. Я дякую всім патріотам, які сьогодні вийшли до парламенту, щоб захистити Верховну Раду України від провокаторів, від спроб дестабілізувати, розхитати ситуацію, посіяти зневіру і анархію.</p>
<p>Я звертаюся до всіх громадян. Шановні співвітчизники, Майдан стояв за те, щоб всі були рівні перед законом, щоб всі були рівними перед нашою Конституцією. І тому або ми захистимо закон і зможемо на цьому фундаменті відновити демократичну європейську могутню країну, або ми перекреслимо закон і зруйнуємо нашу державу. Всі рівні перед законом, і за порушення закону всі повинні відповідати, Без обмежень, без виключено, без особливих політичних, корпоративних дивідендів. Цього не буде. В Україні&nbsp; буде панувати закон, і всі громадяни повинні цей закон захищати.</p>
<p>Шановні колеги, на превеликий жаль, у нас виникла проблема навколо загибелі Олександра Музичка в Рівненській області, якого більше людей знають як Сашка Білого. І я хочу сказати, шановні колеги, щоб не було навколо цього провокацій, якихось незрозумілих таємниць, чуток, Верховна Рада повинна забезпечити &nbsp;чітку і прозору перевірку обставин загибелі цієї людини. Це наш обов'язок і я би просив, шановних народних депутатів, щоб ми з вами першим питанням прийняли рішення щодо створення Тимчасової слідчої комісії Верховної Ради України з розслідування обставин загибелі Олександра Музичка. Я прокоментую дуже коротко цю постанову. Ми пропонуємо утворити тимчасову слідчу комісію, обрати головою тимчасової слідчої комісії Юрія Дерев'янко і відповідне пропорциональное представництво від наших депутатських груп і фракцій.</p>
<p>Для того, щоб комісія проводила об'єктивне розслідування, і у громадян, які хочуть з'ясувати чіткі обставини тих подій, які відбулись в Рівному, ми пропонуємо залучити до роботи в тимчасовій комісії трьох представників громадських організацій, зацікавлених в об'єктивному розслідуванні.&nbsp;</p>
<p>Тому, шановні колеги, я переконаний, що парламент підтримає пропозицію і я би просив включити до порядку денного першим питанням Постанову Верховної Ради України (за № 4598) про утворення Тимчасової слідчої комісії Верховної Ради з розслідування обставин загибелі Олександра Музичка.&nbsp; Вибачте, мені, я бачу руку, якраз підказують, що нам не треба включати, така комісія голосується без включення. Дякую.</p>
<p>Шановні колеги, ми можемо поставити на голосування створення цієї комісії? Можемо.&nbsp; Я прошу, прошу, шановні колеги, підтримати і проголосувати за основу і в цілому Постанову щодо створення Тимчасової слідчої комісії Верховної Ради. Прошу голосувати.</p>
<p>&nbsp;</p>
<p>10:22:29</p>
<p>За-232</p>
<p>Рішення прийнято.</p>
<p>Слідча комісія створена. Дякую, шановним народним депутатам.</p>
<p>По фракціям, будь ласка. Партія регіонів – 17, "Батьківщина" – 78, "УДАР" – 32, "Економічний розвиток" – 22, "Суверенна європейська Україна" – 26, "Свобода" – 32, Компартія – 0, позафракційні – 25.</p>
<p>Шановні колеги, за традицією… Я прошу, у нас нема за Регламентом виступів з процедури. У нас, шановні колеги, відповідно до організації роботи нашого парламенту кожну п'ятницю ми з вами оголошуємо депутатські запити і звернення народних депутатів.</p>
<p>Я би просив Руслана Володимировича допомогти мені в цьому питанні. Будь ласка.</p>
<p>&nbsp;</p>
<p>КОШУЛИНСЬКИЙ Р.В.</p>
<p>Шановні народні депутати,&nbsp; надійшли запити народних депутатів:</p>
<p>Віктора Р<a name=s1></a>азвадовського до голови Житомирської обласної державної адміністрації щодо надання фінансової допомоги на ремонт дошкільно-навчального закладу "Ластівка" в селі Ліщин Житомирського району Житомирської області.</p>
<p>Віктора Развадовського до Прем'єр-міністра України щодо сприяння у виділенні коштів на придбання медичного обладнання для Житомирської обласної клінічної лікарні імені Олександра Гербачевського.</p>
<p>Андрія Пишного до виконуючого обов'язки Генерального прокурора України стосовно здійснення перевірки фактів порушень вимог чинного законодавства, а також протиправної бездіяльності окремих працівників Управління Міністерства внутрішніх справ України в Івано-Франківській області щодо своєчасного, всебічного, повного та неупередженого розслідування кримінального провадження.</p>
<p>Леоніда Байсарова до Прем'єр-міністра України щодо погашення заборгованості перед колишніми працівниками шахти "Красноармійська" із забезпечення побутовим паливом за 2006-2008 роки.</p>
<p>Володимира Ар'єва до виконуючого обов'язки Генерального прокурора України щодо перегляду справи засудженого Володимира Пєтухова відповідно до рішення Європейського суду з прав людини.</p>
<p>Групи народних депутатів (Гриневич, Апостола та інших. Всього 7 депутатів) до виконуючого обов'язки Генерального прокурора України щодо неправомірних, рейдерських дій колишнього президента Національної академії аграрних наук України Миколи Безуглого, спрямованих на зухвале захоплення приміщення Академії та силове звільнення її керівників.</p>
<p>Анатолія Гончарова до Прем'єр-міністра України щодо державної підтримки вугільної галузі.</p>
<p>Сергія Гриневецького до Прем'єр-міністра України про забезпечення виконання вимог статті 6 Закону України "Про соціальний захист дітей війни" щодо виплати надбавки до пенсії або щомісячного довічного грошового утримання чи державної соціальної допомоги, що виплачується замість пенсії.</p>
<p>Сергія Гриневецького до Прем'єр-міністра України щодо стану виконання Закону України "Про Загальнодержавну цільову програму передачі гуртожитків у власність територіальних громад на 2012-2015 роки".</p>
<p>Олексія Кайди до Прем'єр-міністра України, виконуючого обов'язки міністра оборони України&nbsp; щодо використання майнового комплексу колишньої 11-ї окремої гвардійської артилерійської Київської, Тернопільської орденів Червоного Прапора і Богдана Хмельницького бригади для розташування однієї з військових частин.</p>
<p>Олексія Кайди до Прем'єр-міністра України, міністра молоді та спорту України щодо вжиття заходів для недопущення скорочення фінансування сфери фізичної культури та спорту.</p>
<p>Вікторії Булах до голови Національного банку України стосовно невиконання Приватним акціонерним товариством "Комерційний банк "ПІВДЕНКОМБАНК" умов договору про обслуговування поточного рахунку для участі у програмі будівництва доступного житла з отримання державної підтримки у частині неперерахування грошових коштів.</p>
<p>Олега Гелевея до міністра охорони здоров'я України щодо законності закриття відділу виробництва препаратів крові при Київському міському центрі крові.</p>
<p>Олександра Шевченка до голови Національного банку України щодо діяльності підприємства "Північгеологія", переданого в управління Національного банку України.</p>
<p>Геннадія Москаля до виконуючого обов'язки Генерального прокурора України щодо перевірки фактів неправомірних дій, свавілля та зловживання з боку корумпованих посадових осіб Державної служби України з лікарських засобів та вжиття невідкладних мір по захисту сучасного фармацевтичного підприємства Товариства з додатковою відповідальністю "ІНТЕРХІМ".</p>
<p>Віктора Пинзеника до Прем'єр-міністра України щодо надання інформації про чисельність працівників, оплату праці та непрофільні активи Національної акціонерної компанії "Нафтогаз України".</p>
<p>Сергія Куніцина до виконуючого обов'язки Генерального прокурора України щодо бездіяльності правоохоронних органів Дніпропетровської області стосовно зґвалтування 8-річної дівчинки.</p>
<p>Федора Негоя до Прем'єр-міністра України, міністра аграрної політики та продовольства України щодо необхідності розгляду проекту постанови Кабінету Міністрів України "Про затвердження Методики нормативної грошової оцінки земель сільськогосподарського призначення" для приведення показників нормативної грошової оцінки земель сільськогосподарського призначення у відповідність до сучасних умов господарювання та захисту землекористувачів малопродуктивних регіонів.</p>
<p>Анатолія Гончарова до Прем'єр-міністра України щодо розробки програми розвитку центрального району Донбасу.</p>
<p>Романа Ілика до Прем'єр-міністра України&nbsp; щодо фінансування реконструкції та добудови загальноосвітньої школи І-ІІ ступеня в селі Ролів Дрогобицького району Львівської області.</p>
<p>Павла Кириленка&nbsp; до виконуючого обов'язки Генерального прокурора України щодо рейдерського захоплення нерухомого майна рибоконсервного заводу "Ліверман-Україна".</p>
<p>Марії Матіос до міністра освіти і науки України, виконуючого обов'язки Генерального прокурора України щодо ситуації у Київському лінгвістичному національному університеті України.</p>
<p>Олександра Бригинця до голови Київської міської державної адміністрації стосовно накладання мораторію на будь-які дії щодо передачі Будинку актора за адресою: місто Київ, вулиця Ярославів Вал, 7 до обрання нової Київради та Київського міського голови.</p>
<p>Руслана Сольвара до Міністерства внутрішніх справ України, Уповноваженого Президента України з прав дитини, Міністерства соціальної політики України, Генеральної прокуратури України щодо захисту конституційного права на житло малолітніх дітей.</p>
<p>Руслана Сольвара до Міністерства освіти і науки України, Київської обласної державної адміністрації, Макарівської районної державної адміністраціїя Київської області стосовно необхідності ретельного вивчення пропозицій вчителів Новосілківської загальноосвітньої школи I-III ступенів Макарівського району Київської області щодо вирішення нагальних проблем освітньої галузі та вжиття відповідних заходів.</p>
<p>Євгена Мельника до віце-прем’єр-міністра України - міністра регіонального розвитку, будівництва та житлово-комунального господарства України щодо дотримання державних будівельних норм під час реконструкції вулиці Тараса Шевченка у місті Володимирі-Волинському Волинської області.</p>
<p>Леоніда Байсарова до голови Державної служби геології та надр України щодо спрощення процедур отримання дозволів на спеціальне водокористування.</p>
<p>Володимира Чуба до міністра екології та природних ресурсів України щодо вжиття невідкладних заходів для оздоровлення басейну річки Сіверський Донець.</p>
<p>Володимира Чуба до Прем'єр-міністра України щодо врегулювання порядку визначення класу професійного ризику виробництва для гірничо-збагачувальних підприємств.</p>
<p>Артура&nbsp; Палатного до виконуючого обов'язки Генерального прокурора України щодо перевірки діяльності прокурора міста Артемівська Донецької області Вікторії Ткачук.</p>
<p>Миколи Паламарчука до Голови Служби безпеки України, першого заступника Генерального прокурора України щодо перевірки діяльності осіб, які користуючись привілеями та корупційними зв'язками з колишньою владою Януковича спричинили розкрадання державних коштів в особливо великому розмірі, та фінансували протиправні дії "Тітушок", направлені проти учасників мирної акції "Євромайдану".</p>
<p>Василя Деревляного до виконуючого обов'язки Генерального прокурора України щодо проведення перевірки діяльності голови комітету з конкурсних торгів Служби автомобільних доріг у Тернопільській області Богдана Юлика.</p>
<p>Василя Петьовки до виконуючого обов'язки Генерального прокурора України стосовно правомірності відчуження комунального майна у селищі Кобилецька Поляна Рахівського району Закарпатської області.</p>
<p>Юрія Гержова до Прем'єр-міністра України щодо забезпечення правового регулювання відносин, пов'язаних з використанням державного майна та надання прав на здійснення господарської діяльності в сфері газорозподілу.</p>
<p>Андрія Шипка до міністра охорони здоров'я України щодо вирішення питання відшкодування аптечним закладам міста Нікополя Дніпропетровської області коштів за реалізацію лікарських засобів для лікування гіпертонічної хвороби.</p>
<p>Євгена Мельника до міністра аграрної політики та продовольства України, міністра екології та природних ресурсів України щодо екологічних ризиків під час діяльності Приватного акціонерного товариства "Володимир-Волинська птахофабрика", що може призвести до виникнення надзвичайної ситуації.</p>
<p>Володимира Яворівського до Прем'єр-міністра України з приводу перерахунку розміру боргу та суми, вказаної Міністерством фінансів Російської Федерації, при проведенні взаєморозрахунків у 1997 році між Україною та Російською Федерацією при передачі в оренду майна Чорноморського флоту, оскільки на момент взаєморозрахунків не було проведено інвентаризації нерухомого майна.</p>
<p>Володимира Яворівського до виконуючого обов'язки Генерального прокурора України, голови Київської міської державної адміністрації, начальника Інспекції державного архітектурно-будівельного контролю у місті Києві щодо порушення вимог законодавства у сфері містобудівної діяльності Публічним акціонерним товариством "Домобудівний комбінат - 4" при будівництві 20-го мікрорайону житлового масиву "Вигурівщина - Троєщина" у Деснянському районі міста Києва, що позбавляє мешканців на комфортну та соціальну інфраструктуру.</p>
<p>Олега Тягнибока до Голови Служби безпеки України, Національної ради України з питань телебачення і радіомовлення, секретаря Ради національної безпеки і оборони України щодо антиукраїнської діяльності "Телерадіокомпанії Одеської національної юридичної академії "Академія".</p>
<p>Романа Ілика до Прем'єр-міністра України щодо Постанови Кабінету Міністрів України №175 від 20 березня 2013 року.</p>
<p>Ірини Фаріон до виконуючого обов'язки Генерального прокурора України щодо бездіяльності посадових осіб Генеральної прокуратури України із забезпечення належного функціонування державної мови у Східноукраїнському національному університеті імені Володимира Даля.</p>
<p>Ірини Фаріон до виконуючого обов'язки Генерального прокурора України щодо незаконного позбавлення волі і погроз убивством мешканцеві міста Севастополя Ігореві Георгійовичу Кірющенку та його дружині, а також примусу покинути Крим з боку неназваних осіб із білими пов'язками та написом "Русский блок" на лівій руці.</p>
<p>Миколи Дзарданова до міністра внутрішніх справ України щодо незаконного захоплення приміщення Центрального Комітету Комуністичної партії України за адресою: місто Київ, вулиця Борисоглібська, будинок 7.</p>
<p>Богдана Бенюка до виконуючого обов'язки Генерального прокурора України щодо побиття депутата Вишневої міської ради Юрія Лісничого.</p>
<p>Богдана Бенюка до Голови Служби безпеки України щодо антидержавної діяльності так званої Української правовірної греко-католицької церкви та її керівника Антоніна Догнала.</p>
<p>Едуарда Леонова до виконуючого обов'язки Генерального прокурора України щодо численних нападів спецпідрозділу "Беркут" протягом 2013-2014 років на народних депутатів України та мирних громадян.</p>
<p>Едуарда Леонова до виконуючого обов'язки Генерального прокурора України, міністра внутрішніх справ України, Голови Служби безпеки України щодо незаконного привласнення важливих об'єктів комунальної власності структурами, що пов'язані зі злочинною діяльністю В'ячеслава Супруненка.</p>
<p>Сергія Гордієнка до голови Полтавської обласної державної адміністрації, начальника територіальної державної інспекції з питань праці у Полтавській області, прокуратури Полтавської області щодо захисту інтересів працівників філії "Оржицький райавтодор" дочірнього підприємства "Полтавський облавтодор", яким декілька місяців не виплачується заробітна плата.</p>
<p>Сергія Гордієнка до Прем'єр-міністра України, міністра соціальної політики України про вимоги ветеранів війни та військових конфліктів міста Кременчука щодо недопущення зниження соціальних гарантій громадян у зв'язку з підписанням документів співпраці з Міжнародним валютним Фондом.</p>
<p>Володимира Пилипенка до голови Полтавської обласної державної адміністрації щодо відновлення автобусного маршруту Лубни-Заріг Полтавської області та забезпечення користувачам транспортних послуг Лубенського та Оржицького районів сприятливих умов для пасажирських перевезень.</p>
<p>Олега Зарубінського до віце-прем’єр-міністра України - міністра регіонального розвитку, будівництва та житлово-комунального господарства України щодо заходів з упередження підтоплень комунікацій та населених пунктів України.</p>
<p>Олега Зарубінського до міністра соціальної політики України щодо стимулювання роботодавців України до працевлаштування інвалідів.</p>
<p>Ольги Михайленко до Голови Верховної Ради України, виконуючого обов'язки Генерального прокурора України, міністра внутрішніх справ України щодо звільнення приміщень Центрального та інших Комітетів Комуністичної партії України від озброєних бандитських формувань та притягнення їх до відповідальності.</p>
<p>Андрія Міщенка до виконуючого обов'язки Генерального прокурора України, міністра економічного розвитку і торгівлі України щодо ліквідації існуючої корупційної схеми у Міністерстві економічного розвитку і торгівлі України за часів управління Ігоря Прасолова та притягнення винних осіб до встановленої законом відповідальності.</p>
<p>Валерія Чернякова до віце-прем’єр-міністра України - міністра регіонального розвитку, будівництва та житлово-комунального господарства України, голови Київської обласної державної адміністрації щодо створення належної інфраструктури в селі Забір'я Києво-Святошинського району Київської області.</p>
<p>Вікторії Булах до виконуючого обов'язки Генерального прокурора України, міністра внутрішніх справ України стосовно вжиття заходів щодо звільнення Центрального Комітету Комуністичної партії України за адресою: місто Київ, вулиця Борисоглібська, 7 від незаконних воєнізованих формувань та припинення переслідування членів партії.</p>
<p>Романа Шугала до виконуючого обов'язки Генерального прокурора України, голови Полтавської обласної державної адміністрації стосовно вжиття заходів щодо захисту прав та законних інтересів жителів Наріжанської сільської ради Семенівського району Полтавської області у частині встановлення межі з Селечанською сільською радою.</p>
<p>Романа Шугала до виконуючого обов'язки Генерального прокурора України стосовно вжиття заходів прокурорського реагування щодо незаконного відібрання земельних ділянок у жителів села Чудей Сторожинецького району Чернівецької області та захисту їх прав та законних інтересів.</p>
<p>Юрія Бублика до виконуючого обов'язки Генерального прокурора України про грубе порушення природоохоронного законодавства Публічним акціонерним товариством "Транснаціональна фінансово-промислова нафтова компанія "Укртатнафта", створення зони екологічного лиха Кременчуцького регіону при використанні у виробництві ставка - випарника, ігнорування рішень центральних та обласних органів влади про його виведення з експлуатації протягом кількох десятиріч.</p>
<p>Олександра Онищенка до Прем'єр-міністра України щодо передбачення субвенції місцевим бюджетам на здійснення заходів соціально-економічного розвитку Миронівського, Богуславського, Кагарлицького, Рокитнянського районів Київської області при перегляді показників Державного бюджету України на 2014 рік.</p>
<p>Олександра Онищенка до Прем'єр-міністра України, міністра соціальної політики України щодо виконання Закону України "Про статус і соціальний захист громадян, які постраждали внаслідок Чорнобильської катастрофи" в частині забезпечення безоплатного харчування дітей в Богуславському, Кагарлицькому, Миронівському, Рокитнянському та інших районах Київської області.</p>
<p>Олега Ляшка до виконуючого обов'язки Генерального прокурора України про порушення кримінального провадження по факту державної зради проти осіб, що закликали до участі в так званому Кримському референдумі, та приймали участь в його організації та проведенні.</p>
<p>Юрія Сиротюка до Прем'єр-міністра України, тимчасово виконуючого обов'язки генерального директора Державного концерну "Укроборонпром" щодо негайного призупинення поставок військової техніки до Російської Федерації та перегляду усіх військових контрактів.</p>
<p>Юрія Сиротюка до Голови Служби безпеки України щодо забезпечення доступу до документів архівів Служби безпеки України та оприлюднення даних про осіб, що співпрацювали з карально-репресивними органами СРСР, та які перебували або перебувають на державній службі в Україні та інших суспільно значущих посадах.</p>
<p>Василя Пазиняка до голови Вищої кваліфікаційної комісії суддів України, виконуючого обов'язки Генерального прокурора України щодо вжиття заходів прокурорського реагування з метою перевірки наявності фактів численних порушень норм матеріального та процесуального права під час проведення досудового слідства та розгляду кримінальної справи №760/27869/13к (1-6/2012) за обвинуваченням громадянина Віталія Маковецького у організації розбійного нападу на громадянина Болдирєва, вжиття відповідних заходів реагування для відновлення справедливості та притягнення винних осіб до встановленої законодавством України відповідальності.</p>
<p>Віктора Губара до виконуючого обов'язки Генерального прокурора України, міністра внутрішніх справ України щодо вжиття заходів відповідного реагування стосовно завершення розслідування кримінальних справ, пов'язаних з діяльністю Відкритого акціонерного товариства "Срібне Райагротехсервіс".</p>
<p>Віктора Губара до міністра внутрішніх справ України, виконуючого обов'язки Генерального прокурора України щодо неналежного розслідування Чернігівським міським управлінням Міністерства внутрішніх справ України в Чернігівській області злочинів, вчинених групою радикально налаштованих осіб, в місті Чернігові в лютому 2014 року.</p>
<p>Олега Панькевича до виконуючого обов'язки міністра закордонних справ України щодо доцільності перебування на посаді Генерального консула України в Чикаго Андрія Праведника.</p>
<p>Олега Панькевича до президента Національної академії наук України щодо позбавлення Сергія Глазьєва статусу іноземного члена Національної академії наук України.</p>
<p>Сергія Власенка до Генеральної прокуратури України щодо притягнення до кримінальної відповідальності суддів Печерського районного суду міста Києва, які виносять завідомо неправомірні рішення.</p>
<p>Сергія Власенка до Міністерства внутрішніх справ України, Служби безпеки України, Генеральної прокуратури України щодо припинення корупційних оборудок сім'ї Януковича в Міністерстві охорони здоров'я України.</p>
<p>Ольги Михайленка до Прем'єр-міністра України щодо виділення коштів з Державного бюджету України, необхідних для завершення будівництва підвідного газопроводу до селища міського типу Нововоронцовка Херсонської області.</p>
<p>Ірини Спіріної до виконуючого обов'язки Генерального прокурора України стосовно вжиття заходів прокурорського реагування щодо звільнення Центрального Комітету Комуністичної партії України за адресою: місто Київ, вулиця Борисоглібська, 7 - від незаконних воєнізованих формувань та припинення переслідування членів партії.</p>
<p>Сергія Баландіна до виконуючого обов'язки Генерального прокурора України щодо відсутності реагування органів прокуратури та державної адміністрації Дніпропетровської області стосовно порушення земельного законодавства та незаконного виділення земель товариству "Добробут" та повернення цих земель до Державного підприємства "Агроцех "Жовторічанський" П'ятихатського району Дніпропетровської області.</p>
<p>Сергія Баландіна до виконуючого обов'язки Генерального прокурора України, Антимонопольного комітету України щодо перевірки господарської діяльності комунального підприємства "Жовтоводськтепломережа" по факту незаконного нарахування заборгованості за фактично не надану теплову енергію мешканцям міста Жовті Води, які згідно актів від'єднанні від мережі централізованого опалення.</p>
<p>Ігоря Рибакова до Прем'єр-міністра України щодо неналежного… щодо належного забезпечення жителів Городнянського, Коропського, Корюківського, Новгород-Сіверського, Семенівського, Сосницького та Щорського районів Чернігівської області скрапленим балонним газом.</p>
<p>Леоніда Даценка до виконуючого обов'язки Генерального прокурора України щодо незаконної передачі земель Канівським районним відділом земельних ресурсів та Канівською районною державною адміністрацією.</p>
<p>Леоніда Даценка до виконуючого обов'язки Генерального прокурора України щодо передачі з державної власності службового житла в приватне користування колишньому голові Канівської районної адміністрації Олексію Гиці.</p>
<p>Марії Матіос до міністра внутрішніх справ України щодо ситуації із побиттям депутата міської ради міста Вишневого Київської області, представника Антикорупційного комітету Майдану Юрія Лісничого.</p>
<p>Олега Буховця до міністра освіти і науки України, голови Харківської обласної державної адміністрації щодо збереження навчального закладу –&nbsp; Харківського автотранспортного технікуму, забезпечення його державним замовленням на підготовку молодших спеціалістів у 2014-2016 роках, відповідно до запропонованого технікумом обсягу, а також, збереження будівлі технікуму, як власності Міністерства освіти і науки України.</p>
<p>І останній запит Олега Буховця до голови Державного агентства земельних ресурсів України щодо відведення земельної ділянки громадянам селища Артемівка орієнтовною площею два гектари, розташованої за межами населеного пункту на території Артемівської сільської ради Печенізького району Харківської області, з подальшою передачею у власність для ведення особистого селянського господарства.</p>
<p>Це всі запити, які надійшли від народних депутатів України.</p>
<p>&nbsp;</p>
<p>ГОЛОВУЮЧИЙ. Шановні колеги! Я&nbsp; прошу секретаріат зробити оголошення, щоб всі депутати повернулися до сесійної зали. Зараз ми будемо приймати&nbsp; рішення. Прошу, шановні колеги, сідати на свої місця. Прошу підготуватись до прийняття рішень. Сідайте, будь ласка.</p>
<p>Шановні колеги, фракція "УДАР" наполягає, щоб одним із перших питань ми розглянули заяву народного депутата Сергія Миколайовича Аверченка, який відповідно до пункту першого частини&nbsp; другої статті 81 Конституції України, "Про статус народного депутата" також закону просить Верховну Раду&nbsp; підтримати його заяву щодо складання повноважень.</p>
<p>Я прошу тому, шановні колеги, я хочу сказати, що парламент у нас же не факультативний орган, а це серйозна і відповідальна робота. Тому я прошу сідайте, шановні колеги!</p>
<p>Я сказав секретаріату оголосити запрошення всіх депутатів. Давайте, поки колеги підходять, народний депутат Канівець. Будь ласка. Включіть мікрофон.</p>
<p>&nbsp;</p>
<p>10:42:34</p>
<p>КАНІВЕЦЬ О.Л.</p>
<p>Олександр Валентинович, дякую. В мене пропозиція до президії, щоб ми в п'ятницю відновили роботу так, як було колись. Депутатські запити зачитувати з 12.30 до 13.00 перед "Різним", тому що ми розхолоджуємо зараз залу депутатську і тому не маємо тої кількості складу депутатів для того, щоб розглядати закони. Дякую.</p>
<p>&nbsp;</p>
<p>ГОЛОВУЮЧИЙ. Дякую за пропозицію. Шановні колеги, я думаю, що ми її обов'язково врахуємо у наступну п'ятницю. Єдине що: є Закон "Про Регламент", нам треба тоді... Я просив би регламентний комітет внести зміни до цього закону, щоб ми могли саме таким чином працювати.</p>
<p>Окрім того, шановні колеги, я розумію,що сьогодні не так багато депутатів, на превеликий жаль, тому що вчорашні вечірні події негативно вплинули на явку сьогоднішню нашого парламенту. Але я сподіваюсь, що патріоти України забезпечать безперебійну і ефективну роботу нашого парламенту і таких провокацій більше не буде.</p>
<p>Будь ласка, включіть мікрофон народного депутата Соболєва. І я бачу ще одну руку –&nbsp; я також дам можливість виступити. Будь ласка.</p>
<p>&nbsp;</p>
<p>10:43:45</p>
<p>СОБОЛЄВ С.В.</p>
<p>Шановний Олександр Валентинович, шановні колеги! В сьогоднішньому порядку денному є проект Закону про амністію. Але там другий законопроект, який йшов фактично як одне ціле – це (4525) про внесення змін до Кримінально-виконавчого кодексу України щодо адаптації правового статусу засуджених до європейських стандартів. Він готовий. Нам роздали вже навіть висновки комітету. Якщо є така можливість, поставити його так само, оскільки ці законопроекти пов'язані. Дякую.</p>
<p>&nbsp;</p>
<p>ГОЛОВУЮЧИЙ. Я не заперечую проти цього. Єдине давайте подивимось, наскільки сьогодні Верховна Рада має можливість приймати відповідальні рішення. Щоб ми просто не викреслили цей закон з порядку денного неефективним голосуванням.</p>
<p>Будь ласка, включіть мікрофон народного депутата Зарубінського.</p>
<p>&nbsp;</p>
<p>10:44:41</p>
<p>ЗАРУБІНСЬКИЙ О.О.</p>
<p>Дякую. Шановний Олександре Валентиновичу, шановні колеги, ми поступово входимо в нормальне річище, нормальний формат роботи парламенту. І тому я хотів би сказати про таку річ, у вівторок нам роздали план або порядок денний на цілий тиждень, і це важливо, щоб ми могли орієнтуватися, які питання будуть в середу, в четвер, в п'ятницю.</p>
<p>І ось там було сказано, що в п'ятницю буде "година запитань і відповідей до Уряду". Я розумію, що вчора фактично був цілий день запитань і відповідей до уряду, але хотілось би, щоб з наступної п'ятниці у нас це було просто, що називається аксіома, яку не треба доводити, і це зрозуміло.</p>
<p>Але, у зв'язку з тим, що сьогодні мала бути "година запитань" з приводу правопорядку в країні, я хотів запитати таке, можливо, це риторичне запитання. Може нам би хтось надав аналітику от в розвиток того, що Олександр Валентинович щойно сказав з приводу вчорашніх подій, як реагують у наших різних сусідів на Заході, на Сході, в Євросоюзі на спроби захоплень…</p>
<p>&nbsp;</p>
<p>ГОЛОВУЮЧИЙ. Дайте можливість завершити.</p>
<p>&nbsp;</p>
<p>10:45:51</p>
<p>ЗАРУБІНСЬКИЙ О.О.</p>
<p>Як реагують? Дати якусь інформацію правоохоронні органи на спроби захоплення легітимних державних органів влади, не в плані констатації, а в плані реакції на ці дії, чи вважають їх протиправними. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я думаю, що ви розумієте відповідь на це риторичне питання. Я скажу, що навіть під час жорсткого протистояння на Майдані ми ніколи не ставили за задачу захоплення парламенту для того, щоб не припинити існування легітимності влади в Україні.</p>
<p>В той же час ви звернули увагу, що одним із перших рішень я доручив знести огорожі, які відділяли парламент від людей. Український парламент відкритий для всіх людей. Більше того, я думаю, що ми з вами організуємо процес, коли будь-який бажаючий зможе побувати в парламенті, відвідати його. І це нормальна практика. Інше питання, що багато людей, ви знаєте, у нас зал не вміщує, в тому числі і верхня його трибуна. Але ж ми організуємо і цей процес. В той же час, я ще раз хочу сказати те, що парламент відкритий, те, що парламент не запрошує для свого захисту підрозділи Міністерства внутрішніх справ озброєні тощо, і ви також це постійно бачите, коли прибуваєте до парламенту. Це не означає, що парламент можна штурмувати, можна принижувати тощо. Я ще раз повторюю, саме те, що телебачення Російської Федерації там з'явилося за декілька хвилин до початку цих провокацій, свідчить, що це було організована провокація і провокація, скерована проти України, саме організована агресорами і тими, хто фактично сьогодні розв'язав військові дії проти нашої країни.</p>
<p>Шановні колеги, я так розумію, що депутат Каплін, і ми можемо (добре, я вам також дам слово) перейти до голосування.</p>
<p>&nbsp;</p>
<p>10:47:50</p>
<p>КАПЛІН С.М.</p>
<p>Шановний Олександре Валентиновичу! Шановні колеги! Подивіться, яка у нашому житті відбувається несправедливість. Відповідно до статті 41 Трудового кодексу, якщо простий український громадянин, селянин, робітник, шахтар не прийшов на роботу протягом 3 годин, він фактично позбавляється свого робочого місця, його викидають із підприємства, і він стає безробітним. Є окремі народні депутати, які протягом усієї роботи цього скликання, Верховної Ради&nbsp; цього скликання на роботі були один чи два рази.</p>
<p>Тому ви знаєте, наша політична сила, я особисто, внесли відповідні законопроекти, підготували відповідні законопроекти, зміни до Конституції статті 81 та статті 4, 5 до Закону України "Про&nbsp; статус народного депутата України",&nbsp; зміни до Регламенту, за яким народний депутат України після того, як пропустив 5 засідань протягом сесії, позбавляється…</p>
<p>&nbsp;</p>
<p>ГОЛОВУЮЧИЙ. Дайте можливість завершити цей цікавий виступ.</p>
<p>&nbsp;</p>
<p>10:49:01</p>
<p>КАПЛІН С.М.</p>
<p>Я прошу вас пришвидшити процес видачі мені бланків для збору 150 підписів народних депутатів для наступної зміни Конституції. І ми назавжди покладемо край цьому ігноруванню роботи Верховної Ради&nbsp; України і ігноруванню побажань і вимог простих українських громадян.</p>
<p>І переконаний, що після президентських виборів ми повинні ставити гостро питання про переобрання &nbsp;Верховної Ради України. Нехай виборці біля виборчих урн зроблять свої висновки і дадуть оцінку сотням депутатів, які не ходять на роботу і позбавляють парламент можливості контролювати ситуації почати реформи і привести Україну до процвітання. Дякую.</p>
<p>&nbsp;</p>
<p>ГОЛОВУЮЧИЙ. Дякую. Шановні народні депутати, як тільки ви отримаєте ці листи, підійдіть до мене, я перший поставлю свій підпис на цих підписних листах. &nbsp;Будь ласка, Олег Ляшко.</p>
<p>&nbsp;</p>
<p>10:50:10</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги, народні депутати, я щойно був на вулиці, де спілкувався з громадянами України, які прийшли висловити свою позицію щодо тих питань, щодо проблем, які є в Україні.</p>
<p>Я хочу вам сказати, от я дивлюся, деякі обличчя, які сидять посміхаються. Знаєте, життя за межами цього залу зовсім інше ніж в цьому залі. Багато із тих, хто зараз сидить посміхається, схоже, що ви просто засиділися тут, ви відірвалися від землі, ви не відчуваєте чим живуть люди і чого вони хочуть. І я хочу особливо звернутися до депутатів від нової коаліції, які виборювали, гнали банду Януковича, які виборювали і звільняли Україну від цієї "зарази" злодійської, яка вбивала людей, яка грабувала країну. Хлопці, революція не закінчена. Поміняти одні обличчя на інші, це не те, що вимагали люди, це не те, за що гинули люди. І тому прикриватися тим, що йде війна і не робити ті, не вирішувати…</p>
<p>&nbsp;</p>
<p>ГОЛОВУЮЧИЙ. Дайте завершити виступ.</p>
<p>&nbsp;</p>
<p>ЛЯШКО О.В. Прикриватися тим, що йде війна і не вирішувати проблеми, які вимагає суспільство – це дорога в нікуди. Ніяка війна не скасовує потреби люстрації державних чиновників, коли сьогодні призначають тих, хто вчора служив банді Януковича, ніяка війна не знімає з порядку денного питання скасування депутатської недоторканності, нііяка війна не знімає з порядку денного питання побудови відповідальної і прозорої влади. І тому я хочу звернутися до колег парламентарів.</p>
<p>Учора ми – я, там ще колеги депутати зупинили людей, сьогодні зупинимо. А завтра не зупинимо. Знаєте, чому? Бо народ… революція вивільнила народні маси. Люди зрозуміли, що сьогодні вони керують країною, не ми з вами, а народ сьогодні нарешті усвідомив, що саме він керує країною.&nbsp; І я хочу, щоб депутати парламенту так само це усвідомили, що життя змінилося, народ змінився, Україна змінилася. І не можна жити так, як ми жили до революції.</p>
<p>І тому, але водночас я звертаюся до тих, хто провокує захоплювати парламент, хто закликає захоплювати органи державної влади – це лити воду на мельницю Путіна, це лити воду на ФСБ, бо Путні по всьому світу розказує, що в Україні нема влади, одні бандерівці бігають зі зброєю.</p>
<p>І тому, громадяни України, коли ви виходите відстоювати свої інтереси…&nbsp; Ви можете кричати мені: "Регламент", коли вас винесуть на вилах, ви за мою спину всі ховатиметесь. Так що мовчіть.</p>
<p>&nbsp;</p>
<p>ГОЛОВУЮЧИЙ. Я прошу заспокоїтись. Олег Валерійович, завершуйте.</p>
<p>&nbsp;</p>
<p>ЛЯШКО О.В. Тому я кажу, Україні – радикальні зміни, але парламент має працювати як єдиний легітимний орган влади в Україні.</p>
<p>&nbsp;</p>
<p>ГОЛОВУЮЧИЙ. Дякую. &nbsp;Шановні колеги, у нас уже починають затягуватися виступи. Давайте депутат Мирний від "Свободи" і риску підведемо. Ганна Миколаївна, давайте вам обов'язково ми дамо слово. Обов'язково. Будь ласка.</p>
<p>&nbsp;</p>
<p>10:53:38</p>
<p>МИРНИЙ О.Б.</p>
<p>Олександр Мирний, Всеукраїнське об'єднання "Свобода".</p>
<p>Олександре Валентиновичу, я вас закликаю, давайте ми будемо працювати, а не займатися президентською кампанією. Тому що, коли є регламент хвилина, а йде виступ –&nbsp; практично ні про що: про те, який я молодий, світлий і геройський і всі ми за моїми вузькими плечима сховалися від натовпу –&nbsp; п'ять хвилин, то, вибачте, ми дійсно перетворюємо в цей момент&nbsp;&nbsp; парламент на балаган.</p>
<p>Тому фракція Всеукраїнського об'єднання "Свобода" вимагає, підкреслюю, вимагає дотримуватися порядку і у нас стоять важливі державницькі питання, а не питання піару тих чи інших осіб. Ті, хто не ходять на сесію,&nbsp; мають відповідати, ми маємо це розглядати. Ми маємо розглядати поведінку комуністів, якщо ми про зал кажемо. Ми маємо розглядати відповідальність.</p>
<p>Дякую, Олександр Валентинович.</p>
<p>&nbsp;</p>
<p>ГОЛОВУЮЧИЙ. Шановні колеги, дякую за виступ. Я звертаюсь до всіх колег. Я даю можливість завершувати виступ, але ж завершення виступу не повинно бути вдвічі, ніж регламент на сам цей виступ.</p>
<p>Тому я прошу, сказати, що від опозиції ніхто не виступав, народний депутат Герман, будь ласка. І будемо приймати рішення. Дякую.</p>
<p>&nbsp;</p>
<p>10:54:55</p>
<p>ГЕРМАН Г.М.</p>
<p>Шановний Валентин Олександрович!</p>
<p>&nbsp;</p>
<p>ГОЛОВУЮЧИЙ. Олександр Валентинович, ну можна і так.</p>
<p>&nbsp;</p>
<p>ГЕРМАН Г.М. Даруйте. Шановний Олександре Валентиновичу, я прошу вас не призначати в цьому залі провокаторів і патріотів, ми для того вас обирали. То раз.</p>
<p>Друге. Я прошу вас поставити на голосування питання про&nbsp; відставку міністра Авакова. Тому що в країні було допущено політичне вбивство, і поки не буде розслідування ця справа, не можна, щоби людина працювала у Міністерстві внутрішніх справ і мала вплив на це розслідування. <i>(Шум у залі)</i> Я дуже прошу вас, не повторювати тих помилок, які були. Ви згадайте, як ви самі вимагали відставки Захарченка. Якби ваш попередник був відреагував вчасно, може би не було вбито стільки людей на Майдані. Дякую вам. І надіюся, що ви дослухаєтеся.</p>
<p>&nbsp;</p>
<p>ГОЛОВУЮЧИЙ. Шановні колеги, я дам відповідь на цей запит депутатський. Спокійно. У випадку, коли під час розслідування цієї справи парламентська комісія визнає порушення з боку будь якого посадовця, заступника міністра, міністра, кого іншого, парламент не буде коливатись і буде приймати рішення щодо звільнення. Зараз, іще раз хочу сказати, без розслідування цього питання ми не можемо займатись з вами розправою. Комісія зробить доповідь. Для того, щоб комісія проводила об’єктивне розслідування, ми включили представників від громадськості, в тому числі і тих, які вимагають розслідування цього питання і зацікавлені в об’єктивності його проведення. І за висновками цієї комісії парламент, Кабінет Міністрів&nbsp; буде приймати рішення. Дякую.</p>
<p>Шановні колеги, я&nbsp; ставлю питання на голосування, я його оголосив. Була можливість депутатам висловитись для того,&nbsp; щоби підійшли люди до залу. &nbsp;І я прошу, шановні колеги,&nbsp; підтримати заяву&nbsp; народного депутата Аверченка,&nbsp; фракція&nbsp; "УДАР", щодо складання&nbsp; з себе депутатських повноважень. Прошу голосувати.</p>
<p>&nbsp;</p>
<p>10:57:25</p>
<p>За-198</p>
<p>Рішення не прийнято.&nbsp;</p>
<p>Я бачу, що у парламенту немає&nbsp; бажання пана Аверченка позбавляти повноважень, це вже другий варіант голосування, який також знову&nbsp; невдалий.</p>
<p>Шановні колеги, у нас є питання, віднесені до порядку денного, у тому числі питання щодо організації&nbsp; роботи нашої Центральної виборчої комісії. Я би дуже просив,&nbsp; шановні колеги, щоб ми зараз попрацювали над цим питанням, тому що до виборів президентських і виборів до&nbsp; місцевих рад залишилось дуже&nbsp; мало часу. У нас питання пов'язані не&nbsp; тільки&nbsp; з кадровими рішеннями, а в тому числі і зі змінами до&nbsp; Закону про вибори депутатів Верховної Ради АРК Крим, місцевих та сільських, селищних рад.</p>
<p>Коли ми&nbsp;&nbsp; днями не приймемо&nbsp;&nbsp;&nbsp;&nbsp; це рішення, на превеликий жаль, вибори до місцевих рад будуть проводитись дуже в такому проблематичному режимі.&nbsp; Це відповідальність наша з вами, парламенту і ми повинні приймати рішення.&nbsp; Шановні колеги, проект Постанови&nbsp; (4562) про дострокове припинення повноважень члена Центральної виборчої комісії.&nbsp; Я би просив міністра юстиції&nbsp; Петренка Павла Дмитровича коротко проінформувати з цього приводу.</p>
<p>Я побачу,&nbsp; коли немає&nbsp; голосів, ми будемо&nbsp; з вами приймати відповідні рішення.</p>
<p>&nbsp;</p>
<p>ПЕТРЕНКО П.Д.</p>
<p>Доброго дня,&nbsp; шановні колеги. До вашого розгляду пропонується проект Постанови&nbsp; про дострокове припинення&nbsp; повноважень члена Центральної виборчої&nbsp; комісії&nbsp; відповідно до пункту&nbsp; 21 частини першої статті 85 Конституції&nbsp; України Верховна Рада постановляє: звільнити з посади члена Центральної виборчої комісії Копиленка Олександра Любимовича у зв'язку&nbsp; з&nbsp;&nbsp; поданням ним заяви про складання повноважень. Даний проект постанови пройшов відповідний профільний комітет і отримав позитивне рішення щодо того, щоб його підтримати в сесійній залі. Дякую.</p>
<p>&nbsp;</p>
<p>ГОЛОВУЮЧИЙ. Дякую. Давид Важаєвич, коротко. Будь ласка. Підтримує це рішення.</p>
<p>Будь ласка, сідайте, шановний пане міністре.</p>
<p>Шановні колеги, я прошу зал підтримати і це якраз буде тестове голосування щодо подальшої форми роботи Верховної Ради. Прошу підтримати проект Постанови (4562) про дострокове припинення повноважень члена Центральної виборчої комісії.</p>
<p>Я прошу, враховуючи доповідь міністра, підтримати цей проект, проголосувавши його за основу і в цілому. Прошу голосувати.</p>
<p>&nbsp;</p>
<p>11:00:23</p>
<p>За-203</p>
<p>Рішення не прийнято.</p>
<p>Шановні колеги, по фракціям, будь ласка, щоб ми подивилися, як воно працює. Партія регіонів – 2, "Батьківщина" – 77, "УДАР" – 31, "Економічний розвиток" – 22, "Суверенна Україна" – 19, "Свобода" – 33, Компартія – 0 і позафракційні – 19.</p>
<p>Шановні колеги, давайте порадимось. Я розумію, що сьогодні багато депутатів у зв'язку з вчорашніми вечірніми подіями не прийшли до залу. Я сподіваюсь, що таких проблем у нас не буде в подальшому. Я тоді оголошую, шановні колеги, щодо подальшого формату роботи парламенту. Зараз ми пройдемо традиційне, різні питання, дамо можливість висловитися народним депутатам, обговорити їхні виступи, а парламент ми зберемо наступного тижня у вівторок. Я сподіваюсь, що всі принципові питання, кадрові питання, пов'язані із змінами до виборчого законодавства, питаннями амністії, яку зобов'язаний проголосувати парламент, інші стратегічні питання, ми зможемо розглянути протягом одного дня у вівторок. І тоді за календарним планом парламент зможе працювати в округах, зустрічаючись з виборцями, отримуючи від них накази і доручення щодо подальшої роботи.</p>
<p>У випадку надзвичайної ситуації, а ми в такому режимі працюємо, ми зберемо ще тоді додатково парламент. Тому я прошу Руслана Володимировича, який буде закривати засідання після проведення "Різного", ще раз наголосити, що парламент продовжить свою роботу наступного вівторка з 10 години ранку.</p>
<p>Будь ласка, Руслан Володимирович, прошу провести "Різне" в роботі Верховної Ради. Будь ласка.</p>
<p>&nbsp;</p>
<p align=center>Веде засідання заступник Голови Верховної Ради України</p>
<p align=center>Р.В.КОШУЛИНСЬКИЙ</p>
<p>&nbsp;</p>
<p>ГОЛОВУЮЧИЙ.&nbsp; Шановні народні депутати, до питання "Різне" прошу записатися для виступів. Прошу до слова народного депутата Котеляк. Прошу підготуватися народному депутату Кайді.</p>
<p>&nbsp;</p>
<p>11:02:57</p>
<p>КОТЕЛЯК Л.Л.</p>
<p>123 виборчий округ, Лідія Котеляк, фракція "Батьківщина".</p>
<p>Шановні колеги народні депутати!&nbsp; Я як голова підкомітету з питань охорони атмосферного повітря, зміни клімату, наукових досліджень екологічної освіти Комітету з питань екологічної політики природокористування та ліквідації наслідків Чорнобильської катастрофи звертаюсь до вас із проханням відновити соціальну справедливість і повернути у власність&nbsp; народу спеціалізовані мисливські резиденції вищих державних чиновників, які більше як 13 років фактично були відчужені з державної власності.</p>
<p>Так у 2000-2001 роках підпорядкування Державному управлінню справами Президента України незаконно були передані колишні мисливські господарства, колишніх членів політбюро ЦК КПСС Залісся та Білозерське, що в Київській області, Синьогора, що на Івано-Франківщині. У 2009 році відповідно до Указу Президента України Віктора Ющенко ці державні мисливські резиденції були реорганізовані в Національні природні парки.</p>
<p>Однак Державне управління справами Президента України саботували виконання&nbsp; даних указів. Більше того, за час свого правління Янукович незаконно привласнив інші території – Межигір'я та Дніпровсько-Тетерівське мисливське господарство у Київській області, де створив свої особисті резиденції. Усі ці мисливські резиденції Януковича перебували поза контролем правоохоронних органів, не мали доступу і журналісти і громадські організації. Завдяки Майдану правда відкрилася і про відмивання державних бюджетних коштів на різноманітні будівлі та ремонти в даних резиденціях, ведення варварських і безконтрольних полювань. Стало відомо, що ще наприкінці 2000-х років в резиденцію Синьогора були незаконно завезені зубри, яких занесено до Червоної книги України. Варто зазначити, що вчені-екологи, громадські природоохоронні організації України неодноразово піднімали питання про повернення даних мисливських резиденцій народу України у статусі національних природних парків. Однак тодішня влада на чолі з Януковичем до останнього робила все аби втримати нагарбане. Зважаючи на це, прошу вас вжити відповідні заходи щодо повного виконання указу Президента України від 2009 року про створення на місці державних мисливських резиденцій Залісся, Білоозерське і Синьогора національних парків із однойменними назвами, передавши їх в правління Мінприроди України.</p>
<p>Користуючись нагодою, хочу звернутися до засобів масової інформації із повідомленням про те, що 3 квітня разом з екологами і громадськими активістами наш підкомітет запланував....</p>
<p>&nbsp;</p>
<p>ГОЛОВУЮЧИЙ. прошу дати завершити.</p>
<p>&nbsp;</p>
<p>КОТЕЛЯК Л.Л. Наш підкомітет запланував побувати на території Національного природного парку Залісся. Тож, шановні журналісти, запрошую вас долучитися до цієї поїздки, аби на власні очі побачити стан цього природнього заповідного фонду і розповісти нашим громадянам про справжнє багатство, яке належить тільки їм. Дякую.</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Кайду. Підготуватися народному депутату Мельнику.</p>
<p>Кайда передає слово народному депутату Фаріон. Будь ласка.</p>
<p>Народні депутати, поки пані Ірина підготується до виступу, ще раз вас проінформую, що наступне засідання відбудеться 01 квітня о 10 годині. Це не жарт. Прошу, пані Ірино.</p>
<p>&nbsp;</p>
<p>11:07:08</p>
<p>ФАРІОН І.Д.</p>
<p>Сумно. Краще, щоб це було жартом.</p>
<p>Шановні колеги, пані та панове! Ірина Фаріон, місто Львів. Проте я сьогодні буду зовсім не голосом Західної України, а голосом, власне, Східної України і Південної. І моє слово звернене в першу чергу до Голови Верховної Ради України, який, на жаль, зараз відсутній на нашому засіданні.</p>
<p>Упродовж цього тижня ми чули безпрецедентні виступи путінських путан з політичних партій, які давним-давно у цій залі треба перейменувати вже на партії політики Путіна. Я маю на увазі Партію регіонів, яку в народі вже давно називають партією вбивць, або чортячою партією, а також партію комуністів. Принаймні це буде абсолютно відповідати вашій суті, і ви перестанете використовувати словесні налички, які абсолютно не приховають вашого українофобського змісту.</p>
<p>Так от, шановна громадо, я хочу оголосити звернення архієпископа полтавського і харківського до Голови Верховної Ради України з огляду на те, що на півдні і сході України безпрецедентно розгортається українофобія. Звісно, що ми з вами цю українофобію намагалися спинити, проголосувавши за скасування Закону Ківалова-Колесніченка. 232 депутати з почуттям високої людської національної гідності задемонстрували свою поставу. Натомість Голова Верховної Ради ні не ветував, ні не підписав цей закон.</p>
<p>З огляду на це світлі українські голови сходу і півдня України&nbsp; категорично не сприймають такої позиції і звертаються, зокрема, до Голови Верховної Ради з тим, аби припинити язикову вакханалію по всій Україні.</p>
<p>Отож, зачитую звернення архієпископа харківського і полтавського Ігоря Ісиченка.</p>
<p>"Протягом останніх тижнів вірні Харківсько-Полтавської єпархії Української автокефальної православної церкви, парафії яких розташовані на терені Східної України, живуть за умов постійного терору з боку диверсійних груп, що прибули з Російської Федерації, та суто кримінальних і криміналізованих політичних злочинців, утримуваних задля проросійської орієнтації <a name=Temp></a>коштами з-за кордону України. Склалася парадоксальна ситуація, коли постійно говориться про&nbsp; захист російськомовної частини нашого населення. Власне, населення, а пора ставати нацією, яка насправді потребує захисту лише від нав'язливого маніпулювання її настроями з-за кордону. В той час українська більшість мешканців Харківської, Донецької, Луганської областей стає жертвою бандитських нападів і постійного психологічного тиску.</p>
<p>Попри фактичний розрив дипломатичних взаємин з режимом путіна майже безперешкодно здійснюється прокремлівська, антиукраїнська пропаганда у тому числі і деякими&nbsp; працівниками бюджетних установ. Люди гинуть щодня. Наразі одиниці як жертви бандитських нападів, але вже десятки й сотні – від серцево-судинних та інших хвороб, спричинених психологічним терором. У людних місцях стає небезпечним спілкуватися українською мовою, мати національну символіку, висловлювати вголос&nbsp; думки, відмінні від гасел….</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>ФАРІОН І.Д. … нав'язуваних російськими медійними засобами. І не лише російськими.</p>
<p>Як єпархіальний&nbsp; архієрей я уповноважений передати вам вимогу клиру -&nbsp; …&nbsp; Харківсько-Полтавської єпархії.</p>
<p>Перше. До унормування взаємин України з Російською Федерацією запровадити для громадян&nbsp; Російської Федерації візовий режим в'їзду&nbsp; на територію&nbsp; України.</p>
<p>Друге. Заборонити&nbsp; на території України&nbsp; діяльність&nbsp; політичних партій, громадських організацій, якщо вона суперечить Конституції України, ставить під сумнів адміністративну цілісність держави та плекає&nbsp;&nbsp; міжнаціональну ворожнечу. (У нас в залі дві таких чортячих партій. Щонайменше, це партії убивць)</p>
<p>Третє. Звільняти з посад державних службовців, вчителів та інших працівників бюджетних установ, які використовують свої посади для антиукраїнської пропаганди.</p>
<p>І останнє. Голос&nbsp; студентів з Харківського університету. В університетах Сходу і Півдня страшна ситуація, яка після Майдану лише&nbsp; загострилася. На прохання проводити лекцію українською мовою отримуєш відповідь: "Не указывайте мне на каким языке (у них на правду язик зостався тільки) разговаривать".</p>
<p>Нині апелювання до законів форми протесту не діють. Особливо катастрофічна ситуація на природничих та технічних факультетах…</p>
<p>&nbsp;</p>
<p>ГОЛОВУЮЧИЙ. Пані Ірино, якщо можна, ми… тоді голос ми передамо Євгена Мельника пару хвилин, щоб це було… Євгена Мельника заберемо, а ви, будь ласка,&nbsp; продовжуйте.</p>
<p>&nbsp;</p>
<p>ФАРІОН І.Д. …студентів-націоналістів, у кращому випадку, по 2-3 людини. Тому колективних заяв і скарг написати неможливо. Нас просто методично винищують, намагаються перетворити у стадо рабів російської Імперії. Майдан переміг, але ми все одно ще у суцільному мороку московської окупації. І цей морок московської окупації централізований і концентрований тут, у верховному тераріумі також.</p>
<p>Наша система освіти, – пишуть мені студенти з сходу і півдня – майже зруйнована, тримається лише, підкреслюю, бо знаю це сама дуже добре, на поодиноких викладачах – променях світла у совковій темряві. Проте, зазначають студенти далі, націоналістична молодь є на сході і півдні. Ви б бачили оці тих студентів, які намагалися скинути пам'ятник Леніну на площі Свободи у Харкові. Пишуть студенти також із донецького університету, зокрема Донецького національно-технічного. "Вчусь на контракті, здобуваю другу вищу освіту. Мене обурює той факт, що у студентів не приймають платежі в Укрсоцбанку тільки через те, що вони написані українською мовою. Нас змушують виключно заповнювати російською. Прошу, врятуйте донецьких українців".</p>
<p>Наше завдання: розмосковити Україну і розпочати процеси українізації. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Шевченка Олександра Оксеньтійовича. Прошу підготуватися народного депутата Рудьковського.</p>
<p>&nbsp;</p>
<p>11:13:05</p>
<p>ШЕВЧЕНКО О.О.</p>
<p>Прошу передати слово Сиротюку Юрію Миколайовичу.</p>
<p>&nbsp;</p>
<p>ГОЛОВУЮЧИЙ. Дякую. Прошу, Юрій Сиротюк!</p>
<p>&nbsp;</p>
<p>11:13:22</p>
<p>СИРОТЮК Ю.М.</p>
<p>Юрій Сиротюк. Всеукраїнське об'єднання "Свобода", Черкащина.</p>
<p>Шановне товариство! В умовах зовнішньої анексії і нестабільності держави. В умовах, коли діють групи провокаторів, сепаратистів, диверсійні групи сусідньої окупаційної країни надзвичайно нагальною є проблема дозволу використання населенням України цивільної зброї та боєприпасів.</p>
<p>Цей закон давно потребувала Україна. Його потребуємо ми зараз, особливо в той час, коли в обігу на руках людей в Україні незаконно перебуває понад 3 мільйона одиниць вогнепальної зброї. Коли кожен бандит і кожен чиновник, бо десятки тисяч нагородної зброї мають сьогодні від дільничного інспектора до колишнього глави&nbsp; районної державної адміністрації і чи не кожен член тієї партії Путіна, про яку ми щойно говорили.</p>
<p>Сьогодні український громадянин себе почуває абсолютно не захищеним. Почуває себе абсолютно не захищеним, як в середині країни, де процвітає бандитизм, так і від зовнішньої анексії.</p>
<p>Я і група народних депутатів України&nbsp; разом з експертами в зброї, Асоціація власників зброї, підготували Закон "Про цивільну зброю та боєприпаси".&nbsp; На жаль, цей закон не реєструється Верховною Радою України тому, що сьогодні дуже сильна так звана "мєнтовська мафія", яка контролює незаконний обіг зброї. І "п'ята колона", яка хоче, щоб коли російський чобіт у російського окупанта став на територію України, щоб українці і далі були беззахисними. Я вимагаю негайно внести на розгляд Верховної Ради цей Закон "Про цивільну зброю та боєприпаси".</p>
<p>Сьогодні держава поставила поза законом мільйони українців, які відчуваючи зовнішню небезпеку мають зброю. Ми бачимо, що так званий місячник добровільної здачі&nbsp; зброї і боєприпасів в умовах зовнішньої агресії фактично провалився.</p>
<p>І сьогодні держава або визнає, що три мільйони українців, які боролися під час Революції гідності, є злочинцями і їх будуть вбивати різними спецпідрозділами міліції, або потрібно створити правові механізми легалізації ринку зброї. Коли зброя буде легальна, коли кожен вид боєприпасу буде відстріляний, коли буде складений реєстр зброї.</p>
<p>Я вважаю, що ми невідкладно повинні ухвалити Закон "Про цивільну зброю та боєприпаси". Більш дивно це виглядає в той період, коли українське підприємство "Укроборонсервісу" і далі поставляє зброю, боєприпаси на багато серйозніше – в Російську Федерацію.</p>
<p>Тому так само вимагаю,&nbsp; вчора наша фракція ставила це питання перед віце-прем'єром України. Я звертався офіційно до керівництва держави і керівництва "Укроборонпрому". Сьогодні я направив відповідний запит.</p>
<p>Ми маємо негайно припинити будь-які поставки військової техніки, товарів подвійного призначення в Російську Федерацію до закінчення збройної анексії і до того часу, коли ми не повернемо всі суверенні частини України. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Рудьковського. Підготуватися народному депутату Кириленку.</p>
<p>&nbsp;</p>
<p>11:16:31</p>
<p>РУДЬКОВСЬКИЙ М.М.</p>
<p>Шановні колеги, ви знаєте, чуючи останні виступи, мені здається, що ми неадекватно сприймаємо ситуацію, яка відбувається в країні.</p>
<p>Перед загрозою зовнішній агресії в той час, коли вся країна повинна забезпечити всім необхідним армію, щоб ми допомогли нашим військовим на кордоні, так як це роблять жителі на Чернігівщині, передаючи все необхідне для військовослужбовців. В той час для того, щоб спокійно, впевнено провести навчання в літніх таборах військовозобов'язаних, ми зараз виясняємо стосунки, пробуємо знову забити клин між Східною і Західною Україною.</p>
<p>Шановні колеги, нам в парламенті потрібно почути людей, які живуть в Східній Україні. Я був у Харкові, зустрічався з людьми. Я запропонував пану Тягнибоку поїхати і зустрітися з колективами в Харкові, щоб почути їх. Вони хочуть жити в єдиній великій європейській могутній Україні, але щоб їхня точка зору була врахована, щоб вони відчували себе гідно в нашій країні. Давайте ми зробимо паузу, дамо можливість людям в Східній Україні&nbsp; говорити тією мовою, якою вони хочуть, дамо можливість здавати екзамени тією мовою, якою вони вчаться в навчальних закладах. Давайте дбати про те, щоб ми зберегли цілісну державу. Чи ми хочемо, створюючи провокації, як була вчора, створюючи провокації, які ми мали на "Першому національному", розколоти країни і мати Україну тільки на західній частині Дніпра? Я думаю, цього ми не повинні допустити.</p>
<p>Я звертаюся також до політичних сил, які були на Майдані. Ви висунули пана Авакова на посаду міністра внутрішніх справ. Будь ласка, запросіть його до себе на Майдан, виясніть стосунки і більше не штурмуйте парламент, не лякайте країну, хай громадяни України бачать, що правоохоронна система, міліція бореться з корупцією, з бандитизмом, наводять порядок, а не виясняє стосунки із своїми вчорашніми партнерами. Давайте все-таки будувати країну, давайте об'єднувати країну, а не творити те, що бачить ця країна і бачить весь світ. Спасибі.</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Кириленка. Прошу підготуватися народному депутату Катеринчуку.</p>
<p>&nbsp;</p>
<p>11:19:48</p>
<p>КИРИЛЕНКО В.А.</p>
<p>В'ячеслав Кириленко, Партія "За Україну!", "Батьківщина". Шановні виборці, шановні колеги, зараз Україна переживає безпрецедентні часи, у будь-яку мить може початися збройний наступ Російської Федерації і війська Російської Федерації, скопичені на південно-східних і північно-східних кордонах України.</p>
<p>Разом з тим, треба сказати, що мешканці Харківської, Луганської, Донецької, Запорізької, Дніпропетровської, Херсонської, Миколаївської, Одеської областей зберігають спокій і повну лояльність до того, що Україна і надалі є і завжди буде територіально неподільною і цілісною Україною. Так Україна є багато в чому різною, але не настільки різною, як-то думав у Кремлі Путін. Всі спроби розколоти, роз'єднати українців за будь-якою ознакою зазнають і неодмінно зазнають остаточного краху. Так на Південному Сході багато російськомовних українців, так ми маємо поліконфесійність, так дотепер була велика дискусія по цінностях. Але всі ці чинники відходять на другий план, а в плані цінностей український народ стає дедалі більш єдиним. Права людини і права народу виходять на перший план, українці всіх частин і Заходу, і Сходу хочуть бути мешканцями вільними гордої європейської країни. І тому всі плани Путіна щодо поневолення через внутрішню окупацію чи зовнішню агресію завжди будуть &nbsp;зазнавати краху, в тому числі в Криму, у якому українській військові показали взірець того, як треба тримати витримку і боротися за честь свого прапору, маючи переважаючі сили агресора.</p>
<p>І саме тому такі люди як Юлій Мамчур повинні отримати керівні посади у військах, Збройних Силах, а може би полковник Юлій Мамчур якраз той, хто має очолити новостворену Національну гвардію України. Оце був би правильний крок з боку нової влади.</p>
<p>Меджліс кримськотатарського народу повинен дістати підтримку на всіх рівнях від української влади. Тут у Верховній Раді меджліс повинен отримати окрему кімнату і всі можливості до спільної законотворчої роботи. При Кабінеті Міністрів&nbsp; має бути утворене представництво меджлісу кримськотатарського народу. Те саме майбутній новий Президент повинен укласти угоду з меджлісом і взаємодіяти із меджлісом кримськотатарського народу по всіх кримських питаннях.</p>
<p>Бо українці і кримські татари, які в Криму не визнають окупаційної влади, не братимуть російських паспортів це є основа відновлення суверенітету України над Автономною Республікою Крим. І ці дії…</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>КИРИЛЕНКО В.А. ... І ці дії необхідно роботи терміново.</p>
<p>Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Катеринчука. Підготуватися народному депутату Дубневичу.</p>
<p>&nbsp;</p>
<p>11:23:10</p>
<p>КАТЕРИНЧУК М.Д.</p>
<p>Дяку, пане головуючий. Шановні народні депутати,&nbsp; шановні радіослухачі, шановний народ України! Ви всі пам'ятаєте, як у нас вибирався уряд. І на цій трибуні стояв кандидат тоді в Прем'єр-міністри України Арсеній Яценюк і я йому задав тоді питання: коли буде підписана Угоду про асоціацію?</p>
<p>І так дійсно політична частина цієї угоди була підписана за три тижні перебування його на посаді. Але це означає, що нам треба змінюватися. Вже починати змінювати наші підходи до вимог громадян, які сказали: "Ми хочемо зміни системи влади. Ми хочемо децентралізації. Ми хочемо контролювати владу".</p>
<p>І тому ми очікуємо, що в середу на Кабінеті Міністрів&nbsp; буде заслухана пропозиція у вигляді концепції зміни системи самоврядування. Ліквідація&nbsp; адміністрації, ліквідація обласних рад, я вважаю, це потрібно зробити, і взагалі наближення влади до людей, чого вони&nbsp; і вимагають.</p>
<p>Друге питання, на якому я не можу не зупинитися, – це питання недоторканності. Чому ми зволікаємо? Ми коли були в опозиції 4 роки до цього бандитського режиму, 4 роки у нас її не було, ми вже звикли працювати без неї. Нас били, як і протестувальників, нас арештовували взагалі без будь-яких підстав, але це питання має бути вирішене. І якщо Турчинов сьогодні говорить про те, що закон для всіх, то починаємо з себе і на наступному тижні приймаємо зімни до Конституції, і ліквідуємо депутатську недоторканність. Вона буде виключно в обмеженому вигляді, як це в країнах Європейського Союзу.</p>
<p>І останнє. Зараз наближаються вибори, і президентські, і місцеві вибори. Я хотів би зупинитися на місцевих виборах.&nbsp; У нас така традиція вже з'явилася, що коли обирається мер міста, то при ньому народжуються, при ньому, скажемо, одружуються, при ньому йдуть в армію, повертаються і нічого не змінюється і цей мер не змінюється. Тільки тому, що політики встановили систему, яка дозволяє можливість політичного підкупу. У нас мери обираються, працюють з однією соціальною групою, гречки, там, все інше те, що вони можуть зробити, там, наприклад, 20-30 відсотків, а інші мешканці просто поза увагою цієї політики. Тому я пропоную змінити систему. Встановити систему двохтурності обрання мерів міст. І це дасть можливість обирати більшістю мешканців того мера і нести йому політичну відповідальність.</p>
<p>Я просив би на наступному тижні підтримати цю, скажемо, не нову ідею, але вона піде на користь саме відповідальності влади і відповідальності виборців. Дякую за увагу. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Дубневича. Підготуватися народному депутату Томенку.</p>
<p>&nbsp;</p>
<p>11:26:18</p>
<p>ДУБНЕВИЧ Я.В.</p>
<p>Доброго дня, шановні виборці, шановний пане Голово, шановні депутати! Ярослав Дубневич, фракція "УДАР", 120 виборчий округ, Львівщина.</p>
<p>Сьогодні звернутись до вас мене змусило наступне. Від нас, легітимного органу чекають не лише вирішення глобальних проблем оборони і безпеки. Чимало інших&nbsp; питань суспільного буття є не менш болючими і потребують&nbsp; вирішення.</p>
<p>Сьогодні нами, народними депутатами, зареєстровано законопроект за номером 4341. Мова йде про внесення змін до Митного кодексу України щодо встановлення&nbsp; строків транзитних перевезень&nbsp;&nbsp; для автомобільного транспорту - це питання&nbsp; є вкрай болючим для мешканців усіх прикордонних територій. Діюча на сьогодні норма Митного кодексу, за якою власники не розмитнених машин змушені кожних 5 днів перетинати&nbsp; кордон туди-сюди, створює не лише&nbsp; суспільне незадоволення. Черги на кордонах створюють затримки для всіх транзитних вантажів, в тому числі і для&nbsp; гуманітарної допомоги. В нашому&nbsp; законопроекті&nbsp; 4341 ми цю норму піднімаємо&nbsp; до 30 днів.&nbsp;</p>
<p>У&nbsp; мешканців прикордоння&nbsp; панує стійке враження, що держава робить все, щоб&nbsp; їм жилося гірше.&nbsp; На жаль, більшість можливостей працевлаштування&nbsp; у прикордонній смузі пов'язано із зайнятістю&nbsp; за межами&nbsp; України. Тому зволікання з вирішенням даного&nbsp; питання тепер, коли влада змінилася, є неприпустимим.&nbsp;</p>
<p>Закликаю представників Уряду підтримати законопроект про усунення перешкод щодо реалізації&nbsp; прав громадян&nbsp; України вільно володіти і&nbsp; користуватися&nbsp; своєю власністю, транспортними засобами.</p>
<p>Прошу про підтримку законопроекту 4341 від усіх фракцій парламенту.</p>
<p>Звертаюся до керівництва парламенту сприяти визначенню його&nbsp; як невідкладним опісля отримання необхідних висновків передбачених Регламентом Верховної Ради&nbsp; України.</p>
<p>І ще одне питання,&nbsp; шановні&nbsp; народні депутати. Нам обов'язково потрібно підготовити і внести в сесійну залу, зареєструвати законопроект про простий,&nbsp; доступний відклик народних депутатів, коли вони не виконують своїх депутатських повноважень. Щоби виборці, коли&nbsp; обирають депутата мажоритарника, який&nbsp;&nbsp; став "тушкою"&nbsp; і не виконує&nbsp; завдань перед виборцями, повинен бути відкликаний. Депутати, які не приходять сюди&nbsp; на сесійне засідання, щоби голосувати тут в цей нелегкий час&nbsp; для України повинні бути звільнені. І на їхнє місце повинні&nbsp; прийти ті народні&nbsp; обранці, які готові працювати заради держави неньки України. Слава&nbsp;&nbsp; Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Томенка. Прошу підготуватися депутату Михайленку.</p>
<p>&nbsp;</p>
<p>11:29:08</p>
<p>ТОМЕНКО М.В.</p>
<p>Шановні колеги, я хотів би привернути увагу до, я вважаю, принципової фундаментальної проблеми, яка не знімається з порядку денного України, це проблема захисту територіальної цілісності, проблема захисту єдності країни. Поки ми тут дебатували, як Верховній Раді працювати, ІТАР-ТАСС поширив звернення Віктора Януковича. Ви знаєте, цей чоловік, колишній Президент України у вигнанні, який в Ростові знаходиться. Я не знаю, чи він живий, чи від його імені хтось виступає? Але, путінські тексти, які озвучуються від імені Віктора Януковича, не просто небезпечні, а цей є тексти, за якими наші правоохоронні органи повинні відкривати додаткові справи.</p>
<p>І я звертаюсь до Генеральної прокуратури, відкрити додаткову справу проти Віктора Януковича за розпалювання міжнаціональної ворожнечі, за спробу розколоти Україну і поставити під сумнів її територіальну цілісність. Хто не читав, скажу, що мова зводиться до того, що Віктор Янукович сказав, що вважає за необхідне не проводити президентські вибори, а провести місцеві референдуми, щоб кожний регіон і область визначилися, що їй дали робити, чи бути в Україні, в Росії чи деінде. Тому ідея сепаратизму, ідея розколу країни, ідея знищення України як держави залишається, на жаль, ключовою в планах Володимира Путіна і, в даному випадку, Януковича, і його команди, яка зараз на території Російської Федерації знаходиться. І в мене немає жодних сумнівів, що всі посили, пропозиції, ініціативи, які надходять звідти, є тими посилами, ініціативами, які, на жаль, підтримуються певними політичними силами в Україні. Крім цих&nbsp; легальних політичних сил, є і певні радикальні угрупування, і для мене не виглядає дивним, що коли в Україні і в парламенті відбуваються дуже важливі події, в ці події відбуваються певні провокації і які дають можливість і в українських медіа, і в російських медіа показати, що нова влада не контролює ситуацію в Україні, що в новій владі, як пише тут Янукович або як пише Путін в тексті Януковича, є анархія і бардак. Тому я вважаю, що ми всі повинні розуміти те, що дії, які створюють телевізійну картинку для Володимира Путіна і вигнанця Януковича – це дії, які на користь Росії і ті, які проти України.</p>
<p>Натомість, добру новину скажу, вчора нам нарешті вдалося ухвалити законопроект про розширення території доступу до інформації і я думаю, що ми ближчим часом оцінимо цей законопроект. Це законопроект, який повністю знімає всі таємниці з української держави, з української влади, можна отримати доступ до будь-якого рішення органів державної влади, рішення по приватизації, по земельних питаннях, по інших питаннях. Тому сподіваюсь, що&nbsp;&nbsp; виконуючи обов'язки Президента невідкладно це підпише і ми будемо працювати по цьому закону. Переконананий, ми захистимо свою державу, тому ганьба сепаратистам, слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Михайленка. Підготуватися народному депутату Марцінківу.</p>
<p>&nbsp;</p>
<p>11:32:22</p>
<p>МИХАЙЛЕНКО О.Д.</p>
<p>Дякую. Ольга Михайленко, фракція Комуністичної партії України, Херсонщина. Уважаемые коллеги! Избиратели, новая, старая власть олигархов довела страну до полного краха, посмотрите, что делается на юге Украины? Их бездарная политика превратила левобережную часть Херсонщины в прифронтовую зону. Скажите, знает ли это исполняющий обязанности Президента, Премьер-министр? Почему ни разу не появились в Крыму, в Херсоне? Или вам министр обороны не говорил, что гибнут люди, звучат взрывы, против нас никто не ведет боевых действий, но льется кровь. По степи собирают останки,&nbsp; головы, ноги, руки, туловища, а командиры говорят: учения идут. Почему такие учения стоят жизни молодых ребят?&nbsp; Во что превратили наши города: Каховку,&nbsp; Новую Каховку, Цюрупинск? Блок- посты с сомнительными людьми, которые унижают других людей, нарушая Конституцию Украины, вы же тем самым нагнетаете психоз, лучше признайтесь, что вы не способны созидать, поэтому разрушаете наше государство. Скажите, а что это за глава администрации в &nbsp;Херсоне, которым руководят представители "Правого сектора". Что это за власть? Вы же ее взяли, отвечайте, почему вы безответственным людям позволили руководить регионами? Почему во всех госструктурах вооруженные до зубов люди, не дающие нормальному человеку спокойно пройти? Херсонцы себя чувствуют беззащитными перед вашими ястребами. Мы требуем от руководства государства: приведите их в&nbsp; чувство. Народ вам не верит, на разжигании вражды далеко не поедете. Исполняющий обязанности Херсонского городского головы Николаенко звонит руководству государства, о каком-то сепаратизме говорит, в СМИ сообщают, что выходит на Путина. Он что, неадекватен?</p>
<p>Люди добрые, коммунисты Херсонщины требуют от власти обеспечьте целостность страны, мир, спокойствие, работу, защиту и зарплату. Спасибо.</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Марцінківа. Підготуватися народному депутату Ілику.</p>
<p>&nbsp;</p>
<p>11:35:15</p>
<p>МАРЦІНКІВ Р.Р.</p>
<p>Руслан Марцінків, Всеукраїнське об'єднання "Свобода".</p>
<p>Шановні колеги, українці, на жаль, Верховна Рада України, в тому числі Партія регіонів і комуністів провалила Закон України про внесення змін до деяких законодавчих актів України щодо забезпечення безперешкодного доступу громадян до узбережжя водних об'єктів для загального водокористування. Ухвалення цього законопроекту дозволило б припините незаконне обмеження доступу&nbsp; українців до узбережжя водних об'єктів і зокрема пляжних зон в окупованому українському Криму і не тільки. Цей законопроект – це виконання програми захисту українців Всеукраїнського об'єднання "Свобода" та очікування мільйонів наших громадян. А саме, забезпечення&nbsp; державою рівних прав для усіх громадян та однакового дотримання закону усіма громадянами, не залежно від рівня їх статків чи належності до влади. Підготовлений ще до окупації Криму російськими загарбниками, але підставно не включався в порядок денний&nbsp; попередніх сесій майже рік. А зараз ганебно провалений &nbsp;олігархами, комуністами, а також представниками Партії регіонів у Верховній Раді, які не хочуть справедливості та реальної боротьби з корупцією.</p>
<p>Даний законопроект стосується такого чутливого питання, як вільний доступ громадян до узбережжя водойм, права яких впродовж багатьох років нахабно і безкарно порушуються місцевими феодалами за ганебної бездіяльності правоохоронних органів. Ця проблема набула соціальної гостроти особливо в місцях масового відпочинку громадян: на узбережжі Чорного та Азовського морів, на берегах Дніпра, Десни, - та стосується кожного села, селища, містечка, де є річка, озерце, водойма.</p>
<p>Запропонований законопроект забороняє обмеження загального водокористування у зв'язку з наданням прибережних захисних смуг, в тому числі пляжних зон, а це щонайменше 100 метрів для морів, 50 метрів для великих річок та водойм і 25 метрів для маленьких річок в користування юридичним або фізичним особам. А також передбачає, що перешкоджання такому доступу є підставою для припинення права користування цими смугами.</p>
<p>Хотів би, що Всеукраїнське об'єднання "Свобода" повідомляє, що зараз реєструє оновлений законопроект. І звертаємося до всіх народних депутатів, до громадськості, до українців, що вкрай важливий цей законопроект, і ми зобов'язані його прийняти, для того щоб показати і нашому українському Криму, що ми можемо давати позитивні сигнали, і українцям, що ми реально боремося з корупцією і реально готові сьогодні змінювати нашу державу. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Ілика. Підготуватися народному депутату Міщенку.</p>
<p>&nbsp;</p>
<p>11:38:21</p>
<p>ІЛИК Р.Р.</p>
<p>Роман Ілик, 121 виборчий округ, фракція "Батьківщина", Дрогобичина. Дорогі українці, шановні колеги депутати! Говоритиму сьогодні про національну безпеку, національну безпеку в тій частині, що б необхідно зробити було ще невідкладно і вже сьогодні.</p>
<p>Перше, що треба було… нам необхідно було: заборонити усі сепаратистські ідеології і це зробити відповідним законом. Друге – це реформувати армію. Третє – це належно звернути увагу на патріотичне виховання особового складу Збройних сил та силових структур. І четверте – це про нову інформаційну політику.</p>
<p>Отже, загалом підтримуючи ініціативи виконувача обов'язків Президента України, уряду, РНБО, хочу звернути увагу на те, що в частині заборони сепаратистських настроїв і ідеологій які панують сьогодні в Україні, важливо терміново прийняти закон про заборону і кримінальну відповідальність проросійських та інших антиукраїнських сепаратистських ідеологій, партій та громадських організацій, діяльність котрих прямо призводить в країні до сепаратизму та чужоземної агресії.</p>
<p>Йдеться про структури, чимало представників котрих систематично проявляють свою антидержавну та антиукраїнську позицію і ведуть свою сепаратистську діяльність у регіонах.</p>
<p>Щодо другого. Реформування армії. Чому б не взяти чудовий досвід таких країн як Швейцарія і не провести цю реформу&nbsp; в українській армії саме у такий спосіб. І закріпити це насамперед на законодавчому рівні.</p>
<p>Третє. Забезпечити належне національно-патріотичне виховання особового складу силових структур та армії, унеможливити ті ганебні факти, які мали місце серед "Беркута", те, що ми бачили. І в такий спосіб, щоб служба в Збройних силах і силових структурах була доступна для осіб, котрі сповідують насамперед українську ідеологію, а не антиукраїнські та антидержавні.</p>
<p>Четверте. Прийняти Верховною Радою України засади нової інформаційної політики, котра б унеможливила діяльність на території України антидержавних засобів масової інформації. Особливо проросійських телеканалів, радіостанцій, програм, фільмів, котрі підривають державний суверенітет і цілісність України. Вже тепер зробити українські ЗМІ ефективними. І вони повинні бути потужним засобом української пропаганди та ефективної контрпропаганди стосовно російського агресора.</p>
<p>Друзі! Нам необхідно виграти війну. Інформаційну війну за Південь. І в еру телекомунікацій &nbsp;інформаційні війни сьогодні дорівнюють війнам і змаганням військовим. Ми обов'язково переможемо. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Міщенка. Підготуватися народному депутату Іллєнкові.</p>
<p>Включіть мікрофон Міщенку. Дякую.</p>
<p>&nbsp;</p>
<p>11:41:39</p>
<p>МІЩЕНКО А.М.</p>
<p>Шановний головуючий, прошу передати слово народному депутату України Михайлу Головку.</p>
<p>&nbsp;</p>
<p>ГОЛОВУЮЧИЙ. Дякую. Прошу Михайло Головко.</p>
<p>&nbsp;</p>
<p>11:41:55</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода", 164 виборчий округ, Тернопільщина.</p>
<p>Шановні депутати, колеги, ми вчора ухвалили дуже важливий ряд законів, які стосуються виведення нашої держави з економічної кризи. З цієї глибокої кризи, куди нас&nbsp; ввела попередня влада, антинародна, олігархічна влада, яка знищила економіку і нашу державу розграбувавши практично країну до нитки, залишивши дірку в бюджеті – 280 мільярдів. Це можемо тільки собі уявити, які масштаби&nbsp; були розграбунку нашої країни. В принципі ми їх бачили, бачили в Межигір'ї, бачили на їхніх будинках, де вони зберігали в сейфах золото і мільярди, і мільйони доларів. Тому, звісно, вже та ситуація, до якої ми сьогодні дійшли, ми зараз повинні приймати ряд радикальних законопроектів, які би змогли наповнити український бюджет, які би змогли дійсно підняти українську економіку.</p>
<p>Але, науковці економісти завжди говорять, що в час кризи потрібно зазвичай не піднімати оподаткування, а навпаки зменшувати. Таким чином ми би змогли вивести з тіні, які на сьогоднішній день експертами підраховано, що знаходиться близько 60 відсотків економіки України в тіні, і ці кошти повернути їх в державний обіг. І, звісно, таким чином наповнювати бюджет України.</p>
<p>Тому, звісно, Всеукраїнське об'єднання "Свобода" зареєструвала ряд законопроекті, яким вже більше року. І ми їх піднімаємо, постійно з трибуни про це говоримо, що потрібно розглядати їх в парламенті. І якраз ці законопроекти, які дозволять наповнювати нам бюджет. Це законопроекти про повернення капіталів, що перебувають на зареєстрованій Республіці Кіпр, офшорних та інших юрисдикціях, які, якраз законопроект 1248. Цим законопроектом&nbsp; визначаються засади повернення капіталів, що перебувають та зареєстровані в Республіці Кіпр та інших офшорних зонах. Ми зможемо, звісно, таки чином наповнювати бюджет України. Адже ми знаємо, що з України було вивезено понад 72 мільярда доларів за останніх два роки. Це ті кошти, які мали би піти на переозброєння української армії, на інфраструктуру, на соціальну сферу, на захист потребуючих потреб українців.</p>
<p>А також законопроект 1247, який ми постійно піднімаємо, про закон України щодо ліквідації дефіциту Пенсійного фонду України. Тим законопроектом&nbsp; передбачається встановити, що максимальний розмір пенсії не може перевищувати п'ять мінімальних розмірів пенсії. Так би мовити таким чином ми скасуємо ті спецпенсії, які мають по 50 і по 100 тисяч гривень.</p>
<p>Звісно ж, законопроект 1250 – про ліквідацію приватних монополій. Теж, який руйнує систему економіки, який знищує конкуренцію, який не дозволяє розвиватися малому і середньому бізнесу, так як це є в європейських державах, де основа економіки – малий, середній бізнес займає понад 60 відсотків. І ліквідація приватних монополій дасть можливість і дасть поштовх для розвитку малого і середнього бізнесу.</p>
<p>Тому ми вимагаємо, щоб наші законопроекти неодмінно були поставлені на наступному пленарному тижні, і ми їх змогли розглянути і ухвалити в парламенті. &nbsp;Дякую. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Іллєнка. Підготуватися народному депутату Павловському.</p>
<p>&nbsp;</p>
<p>11:45:09</p>
<p>ІЛЛЄНКО А.Ю.</p>
<p>Андрій Іллєнко, фракція Всеукраїнського об'єднання "Свобода", місто Київ, 215 виборчий округ.</p>
<p>Шановні виборці, сьогодні ми маємо ситуацію, коли, нарешті, у місті Києві відбудуться вибори міського голови і міської ради, призначені на 25 травня. І ми розуміємо, що саме Київ був основним двигуном нашої революції гідності, саме кияни брали найбільш активну і найактивнішу участь у всіх цих подіях. І сьогодні, насправді, ми повинні не забувати про ті вимоги, які стояли і які досі ставлять кияни для вирішення повністю, відновлення самоврядування у місті Києві, яке було зруйновано злочинним режимом Януковича, і відновлення взагалі базової справедливості щодо киян. Тому що дуже добре, що наслідком дуже тяжкої боротьби вдалося все-таки призначити в Києві місцеві вибори, але не треба забувати також про те, що в Києві мають бути відновлені районні ради, в свій час абсолютно свавільно скасовані, мають відбутися також вибори до районних рад. Ми розуміємо, і тут багато є спекуляцій, що нібито це, вот, будемо плодити чергових депутатів, чергових, там бюрократів. Це абсолютно неправда, тому що це депутати, які працюють на громадських засадах, навпаки це збільшення народного контролю за бюрократичними апаратами адміністрацій. Також ми повинні зараз не гаяти час і приймати зміни до Бюджетного кодексу в частині того, що єдиний регіон України, який має дискримінаційну норму щодо себе – це місто Київ, де 50 відсотків податку на доходи фізичних осіб вилучаються з місцевого бюджету Києва, таким чином фактично грабуються кияни. Ми повинні не забувати про це і приймати відповідні зміни. Також ми повинні приймати зміни до Закону про столицю, тому що досі ми живемо за тим законом і навіть обраний міський голова, якщо не буде змінений, буде жити за законом, коли фактично в нього не зрозуміло обрізані повноваження, коли він є фактично номінальною фігурою в місті Києві. Ми повинні чітко зробити таким чином, щоб міський голова був повноцінним міським головою, щоб кияни мали право на повноцінне місцеве самоврядування. Так, звичайно, нам треба розмежувати повноваження виконавчої влади і місцевого самоврядування, і нам це треба треба зробити грамотно, є у Верховній Раді давно зареєстровані відповідні фахові законопроекти, нам не треба гаяти час і приймати відповідні рішення.</p>
<p>Щодо інших питань звичайно, які турбують киян, це не треба також затягувати процес із кадровими змінами в місті Києві. Я думаю, що це питання теж всіх турбує, маємо якнайскоріше призначати відповідних голів і районних адміністрацій, голів департаментів міської адміністрації для того, щоб місто почало нормально, повноцінно функціонувати. Тому, шановні друзі, я закликаю всіх не забувати про киян, не забувати про тих людей, які брали активну участь в революції і не забувати про місто Київ, тому що саме це є вимога нашої столиці для реалізації в Верховній Раді.</p>
<p>Дякую. Слава Україні.</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Павловського, підготуватись народному депутату Зарубінському.</p>
<p>&nbsp;</p>
<p>11:48:22</p>
<p>ПАВЛОВСЬКИЙ А.М.</p>
<p>Шановні співвітчизники, Андрій Павловський, "Батьківщина". Шановні громадяни України, ймовірність розв'язання російськими агресорами широкомасштабної війни проти України залишається, на жаль, доволі високою. Саме тому Путін концентрує свої війська на північних і південних, східних кордонах України. І саме тому Верховна Рада прийняла рішення про часткову мобілізацію, а також прийняла Закон про Національну гвардію України. І тисячі, сотні тисяч українських чоловіків-патріотів, які хочуть захищати свою державну зі зброєю в руках, мають право тепер записатися в Національну гвардію.</p>
<p>Також найближчим часом буде створено трудову гвардію, членам якої буде запропоновано здійснювати роботи щодо благоустрою наших українських міст і селищ з відповідною оплатою праці.</p>
<p>Ми повинні разом з вами, шановні українці, зрозуміти, що зараз головний Майдан країни не на Хрещатику, не в центрі Києва, а на північному, східному на південному кордонах нашої держави. Тому кожен, хто прагне служити Україні, захищати її зі зброєю, будь ласка, вступайте в Національну гвардію, записуйтеся штатними працівниками міліції, збройні війська наші українські і служіть Україні.</p>
<p>Ті ж громадяни, які мають незаконну зброю, ці угрупування згідно чинного закону рахуються бандитськими угрупуваннями. І проти них міліція, правоохоронні органи мають право діяти відповідним чином.</p>
<p>Шановні громадяни, закликаю вас до того, що постреволюційний хаос і безлад треба замінити жорсткою військовою дисципліною і законністю, в умовах постійної агресії з боку Путіна на нашу країну. Ще раз підкреслюю, для тих, хто бажає захищати Україну зі зброєю в руках, записуйтеся в законні державні збройні структури.</p>
<p>Хотів би сказати, що всі особи, які здійснюють провокацію, підбурюють людей на сепаратистські заворушення, захоплюють приміщення державних приміщень, протидіють українській армії, є спільниками нашого ворога, &nbsp;спільниками російського агресора, які провокують протистояння і руйнують Україну зсередини. Всі вони будуть жорстко покарні згідно українського законодавства, а в умовах відкритої війни і збройного протистояння будуть покарані по…</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Зарубінського. Підготуватись народному депутату Медуниці.</p>
<p>&nbsp;</p>
<p>11:51:44</p>
<p>ЗАРУБІНСЬКИЙ О.О.</p>
<p>Шановний пане головуючий, шановні колеги, які присутні зараз, шановні громадяни! Я перший раз записався в своєму житті на виступ у "Різному", в цьому форматі, тому що хочу говорити зараз в українському парламентів, в єдиному законодавчому органі, про українське законодавство.</p>
<p>Сьогодні 28 березня 2014 року. Рівно 10 років, практично 10 років тому, 18 березня 2004 року український парламент прийняв Загальнодержавну програму адаптації українського законодавства до законодавства Європейського Союзу, вона саме так називається, так звана АКІ комюніке. Я запропонував, оскільки не маю права це робити як народний депутат, а має це робити профільний комітет, і Голові Верховної Ради… Шановний головуючий, я хотів би, щоб ви зафіксували ті речі, які зараз скажу, вони стосуються роботи парламенту. Я запропонував пану Турчинову і профільному комітету, щоб ми провели парламентські слухання, серйозні і потужні парламентські слухання, на честь 10-річчя дії&nbsp; Загальнодержавної програми адаптації українського законодавства до законодавства Європейського Союзу з приводу того, а що зроблено. Щоб проаналізувати, як ми адаптуємо своє законодавство до кращого законодавства&nbsp; в світі. Бо кращого немає, ви це прекрасно розумієте. Я вніс цю пропозицію. Не маю права це зробити, хотів би, щоб це зробив профільний комітет, ви розумієте.</p>
<p>Друге. Я зареєстрував законопроект щодо змін до Закону про Кабінет Міністрів України, в якому зазначається, що ті закони, які ми приймаємо після того, як вони в цілому ухвалені, мають бути&nbsp; перевірені і протестовані в Кабінеті Міністрів&nbsp; на&nbsp;&nbsp;&nbsp; предмет їхньої відповідності європейському законодавству,&nbsp; відповідно до діючої Загальнодержавної програми&nbsp;&nbsp;&nbsp; законодавства. Інакше ми займаємося&nbsp;&nbsp; спорадичним, стихійним законотворенням, не маючи системного підходу до того,&nbsp; чим має бути українське&nbsp; законодавство.</p>
<p>І ще одне, попросила моя колега поставити&nbsp;&nbsp;&nbsp; це питання з приводу&nbsp; благодійної допомоги. Сьогодні координація&nbsp; завезення благодійної допомоги в Україні здійснюється на відміну від того, що колись це робилося Кабінетом Міністрів, Міністерством соціальної політики. Це затримує ситуацію ввезення цієї благодійної допомоги, вона багато днів, а то і тижнів, а то і місяців&nbsp; знаходиться&nbsp;&nbsp;&nbsp; на кордоні, вона псується. Більше того, ті хто хочуть допомогти українським громадянам, часто – це&nbsp; туберкульозники, хворі на СНІД, діти, вони мають платити за простій цих вантажів на українському&nbsp; кордоні.</p>
<p>Прошу зафіксувати це і&nbsp; поставити питання в якості депутатського запиту щодо повернення цієї функції&nbsp; Кабінету Міністрів&nbsp; України.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Медуницю.</p>
<p>Підготуватись&nbsp; народному депутату Бублику.</p>
<p>&nbsp;</p>
<p>11:55:00</p>
<p>МЕДУНИЦЯ О.В.</p>
<p>Олег Медуниця, Партія "За Україну!",&nbsp; фракція "Батьківщина", місто Суми.</p>
<p>Шановний головуючий,&nbsp; шановні народні депутати, шановні виборці! Зараз наша&nbsp;&nbsp;&nbsp;&nbsp;&nbsp;&nbsp; країна переживає не легкі часи,&nbsp; фактично ми всі з вами знаходимося в умовах війни із Російською Федерацією. Частина української території окупована і окупант готує новий наступ,&nbsp; він сконцентрував на кордонах з&nbsp;&nbsp;&nbsp;&nbsp;&nbsp;&nbsp;&nbsp; Україною значні військові сили. І намагається зробити все,&nbsp; щоб дестабілізувати ситуацію&nbsp; в Україні, щоби відшматувати&nbsp; від української землі ще частину української території.</p>
<p>Зараз&nbsp; головна ціль&nbsp; керівництва Російської Федерації&nbsp; - це&nbsp; недопустити легітимних виборів Президента&nbsp; України.&nbsp; Абсолютно очевидно, що завдання найвищого політичного керівництва Росії зробити так, щоб перед усім світом Україна&nbsp; виглядала як країна, яка не має доброго керівництва, яка розшматована, яка не є повноцінною територіальною державою і повноцінною нацією.</p>
<p>Ми прекрасно розуміємо ці цілі Російської Федерації і робимо все як на міжнародній арені, так і в Україні, щоб цього не відбулося, щоби збройний наступ агресора був відбитий.</p>
<p>Генеральна Асамблея ООН (більш, ніж 100 держав) підтримала територіальну цілісність України і визнала на весь світ агресором Російську Федерацію. Всі українці, які живуть поза межами України, особливо в діаспорі, підтримують незалежність України. Тут українська влада, сконсолідувавшись навколо ідеї збереження Української держави, вже прийняла перші кроки, які позитивно відображуються на обороноздатності країни: оголошено часткову мобілізацію; виділено необхідні, але звичайно не в повній мірі фінансові ресурси для&nbsp; Збройних сил України; зроблено передислокацію&nbsp; військових частин в тій території України, які можуть опинитися перед загрозою агресора. Тільки в моїй Сумській області дві тисячі чоловіків добровільно – підкреслюю,&nbsp; добровільно – у військкоматах стали на захист&nbsp; Української держави. Це не рахуючи тих, які були мобілізовані до Збройних сил України.</p>
<p>Ми робимо все, щоб відбити агресію.</p>
<p>Ми відіб'ємо агресію, відвоюємо Крим, перемога буде за нами, ворог буде розбитий. Слава Україні!</p>
<p>&nbsp;</p>
<p>ГОЛОВУЮЧИЙ. Прошу до слова народного депутата Бублика. Підготуватися народному депутату Стойкову. Прошу, народний депутат Леонов.</p>
<p>&nbsp;</p>
<p>11:58:31</p>
<p>ЛЕОНОВ Е.В.</p>
<p>Слава Україні! Брати і сестри українці, вже кілька тижнів триває окупація суверенної території української держави кримського півострова. Агресор вже зчинив фактично державний заколот, мало того, що на території Криму знаходяться окупанти, так вони ще і намагаються легалізували своє перебування там створенням нібито місцевих органів влади, створенням нібито місцевої адміністрації. Але кримчани вже зрозуміли, що все це брехня, що все це призводить лише до одного, Росія намагається проковтнути суверенну територію України і Крим це тільки початок, це тільки перший майданчик. Слава Богу, на вулицях моєї рідної Євпаторії, інших міст у Криму вже люди починають розуміти, що сталося. На початку багато людей були обдурені якоюсь бравадою про якийсь там "великорусский патриотизм" чи щось інше, а зараз люди вже зрозуміли, що по вулицях ходять окупанти, які, ніяк інакше, не сприймають місцевих мешканців моїх земляків-побратимів кримчан, як другосортний народ, окупований народ, народ, який вони захопили в полон, і фактично бачать в них своїх рабів, і обслугу. І ми прекрасно розуміємо, що за цим першим шоком настане і інший шок, шок глибокого економічного колапсу і шок глибокого морального падіння. Тому що вже починається мародерство на території Республіки Крим, вже починається зухвале пограбування кримчан, вже було оголошено, що призупинені всі приватизаційні, так звані, процеси і що відбувається процес націоналізації українського майна. Фахівці підрахували, що майновий комплекс Криму можна оцінити &nbsp;приблизно в 30 трильйонів гривень. Фактично українську державу пограбувала зараз Російська Федерація на 30 трильйонів гривень. Тому що Україна – це єдина держава, яка взяла на себе, ще коли була сама під окупацією Радянського Союзу, взяла на себе повністю зобов'язання по підняттю економіки, того повністю винищеного війнами і голодоморами регіону. І все, що створено в Криму, створено українцями і Україною. Те, що зараз Російська Федерація робить, нічим іншим не можна назвати як пограбування, як збройна агресія, як окупація. І тому Верховна Рада України зобов'язана найближчим часом ухвалити низку законопроектів, якими повністю закріпити статус окупованої території, створити спеціальні органи державної влади, які б опікувалися виключно громадянами України на окупованій території. Це обов'язок Верховної Ради України і ми не повинні зволікати. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Прошу до слова народного депутата Стойко, підготуватись народному депутату Булаху. Народний депутат Булах буде останній виступ, Дзарданов. Так, будь ласка.</p>
<p>&nbsp;</p>
<p>12:01:44</p>
<p>СТОЙКО І.М.</p>
<p>Іван Стойко, Партія "За Україну!", фракція "Батьківщина".</p>
<p>Шановні колеги народні депутати! Шановні співвітчизники! Справді сьогодні Україна переживає найважчі часи історії своєї незалежної держави. Ми знаходимося в стадії війни із нашим сусідом із Російською Федерацією, і хто б, що не говорив, але сьогодні Путін виглядає не інакше як сучасний Гітлер, котрий хоче знищити Україну і наш народ. Котрий хоче, щоб Україна стала перед ним на коліна і робила все, що він забажає, але цього ніколи не буде і ми сьогодні не одні, з нами сьогодні світ. І це доказала вчорашня Генеральна Асамблея, на засіданні якої було надано Україні підтримку 100 країнами світу. Підтримали Путіна тільки ті країни, в яких сьогодні існує диктаторський режим – це Північна Корея, Сирія, Венесуела, на жаль, наші сусіди Білорусія і також ще декілька країн, який ми вважаємо не демократичними. Але прикро, що на сьогоднішній день&nbsp; &nbsp;іще в парламенті існують депутати, котрі жодного разу за місяць фактично окупації українських територій не сказали ті слова, які повинні би сказати, що є агресор у вигляді Путіна, є ті, хто колонізувати хоче нині українську державу. Але їм дасть оцінку на наступних парламентських виборах, саме Партії регіонів і&nbsp; комуністам, український народ. Сьогодні треба говорити про одне – про наш стан, стан держави, стан української економіки і стан особливо українських збройних сил. І парламент робить усе аби їх посилити. Я впевнений, що ми правильно зробили тактично, перебуваючи в Криму оцей місяць наші війська не зробили жодного пострілу і, маючи&nbsp; залізну витримку, зробили усе аби ворог не поліз далеко. Бо ситуація була складною, на протязі чотирьох років Янукович і його команда&nbsp; робили все, аби знищити наші силові структури і взагалі оборонний сектор. І тому сьогодні, коли говорять, що буде виступати Янукович, якісь зробить посили, ми повинні розуміти, що це сьогодні зрадник України, прихвостень Путіна і від нього вже нічого не залежить. Від нас усе залежить: яким буде і Крим, який сьогодні хочуть перетворити саме агресори в якийсь гральний майданчик, а це уже, ми розуміємо, що наркоманія і проституція туди крокує. Ми сьогодні&nbsp; повинні зробити усе, аби захистити Україну. І я впевнений, що ми зробимо. І не зважаючи на жодні провокації, які вчора були в вечорі...</p>
<p>&nbsp;</p>
<p>ГОЛОВУЮЧИЙ. Прошу дати завершити.</p>
<p>&nbsp;</p>
<p>СТОЙКО І.М.&nbsp;&nbsp; ... які вчора були в вечорі на підступах до Верховної Ради, коли намагалися пробити сюди вхід, двері. І дуже обре, що люди із правого сектору, особливо Ігор Мазур, який сказав, що до цього не причетний Правий сектор, я вважаю, що це були диверсанти, ті, котрі працювали в Криму, в Харкові, в Одесі і вони сьогодні добралися до Києва. Тому ми повинні бути пильними, ми повинні робити все, аби Україна була міцною, єдиною і непереможною. І обов'язково ми переможемо.</p>
<p>Слава Україні!</p>
<p><b>&nbsp;</b></p>
<p>ГОЛОВУЮЧИЙ. Прошу до слова народного депутата Дзарданова. Це останній виступ.</p>
<p>&nbsp;</p>
<p>12:05:34</p>
<p>ДЗАРДАНОВ М.С.</p>
<p>В народе говорят: "Кто сеет ветер, тот пожнет бурю". И мы получили эту ситуацию на Украине, особенно это показал вчерашний день. Но я не об этом.</p>
<p>Я хочу сказать следующее. Почему за 22 года независимой Украины мы пришли к сегодняшней ситуации такими слабыми? И я скажу, почему. Судить надо не только Януковича, судить надо всех главнокомандующих – это президентов Украины, – и все министров обороны. А теперь скажу, почему. Украине от Советского Союза и коммунистов достался третий в мире ядерный потенциал. Куда он делся? Почему под влиянием США этот потенциал был уничтожен? Почему сотни баллистических ракет, крылатых ракет были уничтожены? Почему 31 самолет ТУ-22 и другие стратегические самолеты были уничтожены? Под чьим влиянием это все происходило? Под влиянием НАТО и США и под руководством действующих президентов.</p>
<p>Я скажу следующее. Почему был уничтожен оборонный комплекс: 3 с половиной тысячи заводов оборонных, из них 700 только военных? Почему мы продаем СУ-27 – стратегические самолеты, ракеты залпового огня, зенитные установки? Почему мы продаем авианосцы тому же Китаю? Могли бы достроить. Почему у нас в Николаеве стоит крейсер "Украина" привязанный к берегу? Да потому что бездарное руководство, потому что продается оружие налево, направо – и никто не несет за это ответственность. Почему Ющенко бесплатно отдавал вооружение Грузии. Это преступление! Еще раз подчеркиваю: судить надо всех президентов, и в том числе многих сидящих здесь бывших министров обороны.</p>
<p>Почему не приводится к ответственности… Вот несколько статистики. 225 крылатых ракет, 31 бомбардировщик ТУ-22, ракети СКА могли до сегодняшнего дня служить Украине, и это было бы сдерживающим фактором. Все это уничтожено за 22 года, а сейчас мы хотим воевать с Россией! В 16 раз они сильнее нас. Это только по численному составу. Было 800 тысяч,&nbsp; сейчас 40 тысяч не можем набрать.</p>
<p>Перестаньте глупости говорить! С Россией надо дружить и с Россией надо договариваться. Спасибо.</p>
<p>&nbsp;</p>
<p>ГОЛОВУЮЧИЙ. Час для виступів завершений. Шановні народні депутати, наступне пленарне &nbsp;засідання відбудеться 1 квітня о 10 годині.</p>
<p>Дякую. До побачення.</p>
<p>&nbsp;</p>
<p>&nbsp;</p>

