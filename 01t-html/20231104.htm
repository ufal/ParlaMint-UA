Засідання 1 (продовження)
04. 11. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>04 листопада 2023 року, 14 година 43 хвилини</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>14:43:28</p>
<p>ГОЛОВУЮЧИЙ. Шановні колеги, слава Україні!</p>
<p>Шановні народні депутати, я попрошу всіх зайняти свої місця.</p>
<p>Шановні народні депутати України, відповідно до прийнятої нами Постанови "Про деякі питання організації роботи Верховної Ради України дев'ятого скликання в умовах дії воєнного стану" сьогодні ми продовжуємо наше пленарне засідання.</p>
<p>Звертаю увагу, що згідно з прийнятою Верховною Радою України постановою усі присутні на пленарному засіданні не повинні поширювати інформацію щодо його початку, перебігу та прийнятих у парламенті рішень раніше ніж через годину після оголошення перерви у пленарному засіданні. Шановні колеги, я прошу всіх колег неухильно дотримуватися прийнятого українським парламентом рішення та відповідально поставитися до забезпечення безпеки єдиного законодавчого органу нашої держави.</p>
<p>Шановні колеги, у пленарному засіданні беруть участь керівники дипломатичних представництв іноземних держав. Я прошу привітати наших колег. <i>(Оплески)</i></p>
<p>Шановні колеги, я маю особливу честь запросити до зали засідань Верховної Ради України президентку Європейської комісії вельмишановну пані Урсулу фон дер Ляєн та очолювану нею делегацію. Прошу привітати. <i>(Оплески)</i></p>
<p>Шановні колеги, за парламентською традицією, я пропоную розпочати роботу з виконання Державного Гімну України.</p>
<p><i>(Лунає Державний Гімн України)</i></p>
<p><i> </i>Шановні народні депутати України, шановні гості Верховної Ради України, триває 619-й день широкомасштабної збройної агресії Російської Федерації проти України. Наші героїчні сили оборони дають рішучу відсіч масованим атакам рашистів, знищують їхній особовий склад та військову техніку, несуть наступальні операції на півдні України. На превеликий жаль, у цій кровопролитній боротьбі за незалежність і свободу ми втрачаємо найкращих захисників і захисниць. Від щоденних злочинних дій держави-агресора невинно гинуть мирні громадяни, у тому числі діти.</p>
<p>Я прошу хвилиною мовчання вшанувати світлу пам'ять усіх воїнів, які полягли за України, усіх жертв російської агресії.</p>
<p><i>(Хвилина мовчання)</i><b> </b></p>
<p>Дякую.</p>
<p>Шановні колеги, шановні народні депутати України, шановні гості Верховної Ради України, шановна пані Президентко! Для нас сьогодні велика честь приймати в українському парламенті справжнього друга України. Дозвольте мені від імені Верховної Ради України висловити слова глибокої вдячності Європейському Союзу, його Європейській комісії, особисто вам за солідарність та непохитну і дієву підтримку України та її народу у протистоянні російській агресії. Ми також знаємо і цінуємо про підготовку нових рішень на підтримку України. Вдячні вам за це.</p>
<p>1 липня 2022 року у день урочистого внесення прапора Європейського Союзу до залу засідань Верховної Ради України ви виступали у цьому залі по відеозв'язку. Це відбулося лише за кілька днів після того, як Європейська рада ухвалила рішення про надання Україні статусу країни-кандидата на вступ до Європейського Союзу. Ми вдячні Європейській комісії, яка тоді зробила безпрецедентну роботу з підготовки цього рішення. У своєму минулорічному виступі ви також окреслили очікування Євросоюзу від України, що дозволяють нам перейти до наступної інтеграційної фази перемовин про вступ – це відомі сім рекомендацій Європейської комісії.</p>
<p>За ці 16 місяців, що минули з того часу, Україна, її Президент, парламент та уряд – ми всі працювали задля реалізації цих рекомендацій. Ми робили це з чітким розумінням, що в першу чергу цих змін потребує українське суспільство і ці реформи зміцнюватимуть українську державу зсередини. Вже незабаром ми очікуємо на щорічну доповідь Європейської комісії щодо розширення. Я переконаний, що робота з трансформації України згідно з високими європейськими стандартами отримає належну оцінку. Впевнений, що ваша оцінка відкриє шлях для України до наступного етапу інтеграції і до кінця року лідери кран-членів ЄС ухвалять важливе рішення про початок перемовин з Україною.</p>
<p>Шановна пані президентко, членство у Європейському Союзі є вибором українського народу. Цей вибір цивілізаційний, і цей вибір остаточний. Сьогодні українці захищають цей вибір зі зброєю в руках, сьогодні українці віддають за цей вибір найдорожче – своє життя. Шлях до членства передбачає глибоку трансформацію країни. Я хочу запевнити вас, що Верховна Рада готова працювати над цією трансформацією та зробить все від неї залежне, щоб реалізувати очікування українського суспільства.</p>
<p>Ми робитимемо це максимально якісно, швидко і ефективно. Ми робитимемо це у чіткій, злагодженій координації з іншими гілками влади, та я впевнений, що ми також можемо розраховувати і на вашу підтримку і допомогу.</p>
<p>Слава Україні! Слава об'єднаній Європі!</p>
<p>І, шановні народні депутати України, шановні гості Верховної Ради України до слова запрошується президентка Європейської комісії Урсула фон дер Ляєн. <i>(Оплески)</i></p>
<p></p>
<p>14:52:27</p>
<p>УРСУЛА ФОН ДЕР ЛЯЄН.</p>
<p>Дякую! Дуже дякую, Голово пане Стефанчук! Вельмишановні народні депутати! Для мене величезна честь звернутися до вас в домі української демократії. Коли я перебуваю в цій величній залі, моє серце переповнюється емоціями, захопленням від вашої мужності і витривалості, смутком через всі страждання, які Росія спричинила у вашій коханій країні, повагою за всю неймовірну законодавчу роботу, яку в цих стінах виконують навіть під час війни за своє існування. Але найсильніше почуття – це почуття вдячності. Уся Європа відчуває глибоку подяку за те, що ви зробили від початку цієї брутальної війни. Ви боретеся не лише за свою свободу, свою демократію та своє майбутнє, але і за наше також. Ви боретеся за Європу. Це те, що ми з болем усвідомлюємо. Шановні народні депутати, шановний народе України, дуже вам дякую! <i>(Оплески)</i></p>
<p>На стіні однієї з будівель парламенту є чудовий мурал французького митця Крістіана Гемі. Він нам нагадує про глибокі зв'язки між народом України і рештою Європи, але також і про вашу мужність, і рішучість. На муралі зображено героя українського спротиву Олександра Мацієвського. Ви всі знаєте його історію. Росіяни уполонили його під час битви за Бахмут, вони примусили його викопати собі могилу і стратили його, скоївши один із багатьох воєнних злочинів у цій кривавій війні. Але, коли Олександр дивився на своїх убивць, в його очах не було страху, він відважно стояв перед ними, і він сказав два простих слова: слова свободи, слова гордості, слова, які означають, що Росія ніколи не переможе в цій війні. А тепер ці слова назавжди закарбовані на стіні і у серцях усіх вільних людей світу: "Слава Україні!" <i>(Оплески)</i></p>
<p>Олександр Мацієвський став національним героєм, бо ви всі поділяєте його дух. Усі українці встали проти російського варварства. І на тлі вашої мужності є лише одна річ, яку ми, решта європейців, мусимо зробити, – це бути поруч з Україною стільки, скільки буде потрібно. <i>(Оплески) </i>Ось чому наступного тижня ми оголошуємо про 12-й пакет санкцій проти Росії. Нові санкції передбачатимуть внесення до переліку майже сотню нових фізичних осіб, нові заборони на імпорт і експорт, дії щодо збільшення ліміту цін на нафту та сурові заходи щодо компаній, які обходять санкції.</p>
<p>Занадто тривалий час багато хто в Європі вважав, що ми можемо торгувати з Росією і інтегрувати її до європейського безпекового порядку, але це не спрацювало, і це не спрацює, допоки Росія у своїх діях керуватиметься божевільними мріями про імперію. І це один із найважливіших уроків, якому ви, народ України, навчили нас в результаті цієї війни. Отже, ми не маємо повторювати помилок 2014 року, і ми продовжуємо чинити максимальний тиск на Росію аж до кінця агресії і допоки Україна не встановить справедливий мир і тривалий.</p>
<p>І, дійсно, Європа багато чому навчається в України. Це ви чуєте недостатньо часто. Народ України не мусить вчитись, як бути європейцями, бо ви є європейцями. І коли Президент Зеленський звертався минулого тижня до Європейської ради, він говорив як європейський лідер.</p>
<p>Від початку війни Україна дуже багато чого довела. Ви демонструєте силу демократії, ви демонструєте силу винахідливості і ви демонструєте силу європейських цінностей. Це три основні теми, я хотіла би зупинитись сьогодні.</p>
<p>І тут перед обраними представниками українського народу я можу розпочати лише із сили демократії. Я дуже добре пам'ятаю, як рік тому ми представили сім необхідних кроків, які супроводжували би Україну в статусі кандидата на шляху до ЄС. Хтось казав, що вони занадто амбіційні, але ваша реакція була надзвичайною: усі ваші демократичні інституції мобілізувалися до максимуму, щоб утілити це прагнення народу України. І, як сказав Президент Зеленський, ви не просили знижок чи обхідних шляхів, замість цього ви показали, на що спроможна українська демократія. Розмах і глибина реформ, через які ви пройшли, вражають: конституційна реформа правосуддя, обрання членів Вищої ради правосуддя, антикорупційна програма, поступ у протидії відмиванню грошей, важливі заходи з обмеження тиску олігархів на суспільне життя, новий Закон "Про медіа" та поступ у сфері національних меншин. Ми знаємо, що це не завжди було легко, але це нормальний шлях для будь-якої демократії. Ми дискутуємо, ми розходимося в поглядах, ми дискутуємо ще завзятіше, потім ми знаходимо рішення, і зрештою ми ці рішення ухвалюємо.</p>
<p>І так, ви досягли великих успіхів, значно більших, ніж хтось очікував від країни, яка воює. Ви проходите через глибокі реформи, воюючи у повномасштабній війні. І ціль, дійсно, насправді в межах досяжності. Подальше зміцнення ваших антикорупційних зусиль, ухвалення Закону про лобіювання, зміцнення двох аспектів в межах системи декларування майна, а також виконання решти рекомендацій Венеційської комісії щодо національних меншин – це заходи, необхідні для повного виконання семи кроків. І ви можете це зробити, і зробити це швидко. Ви вже виконали їх більше ніж як на 90 відсотків. І ми будемо продовжувати надавати вам всю технічну і політичну підтримку, яка вам потрібна. Я впевнена, що ви можете досягти своєї амбіційної мети, тобто ухвалення історичного рішення про початок процесу переговорів про вступ вже цього року. <i>(Оплески) </i></p>
<p>Вельмишановні депутати, дорогі друзі! Мій другий пункт – це питання економіки цієї країни і винахідливості українського народу. Дозвольте мені розповісти історію молодого українського таланту з України, якого звуть Валентин Фречка. Йому було лише 17 років, коли він винайшов нову технологію виробництва паперу з опалого листя. Разом з місцевими підприємцями він започаткував стартап, який назвав RE-leaf. Вони зв'язалися з містами, які хотіли позбавитися тонн опалого листя. І вони почали виробляти паперові пакети для компаній, які прагнули працювати екологічно, не знищуючи жодне дерево.</p>
<p>І тоді, в 2021 році, ви, Верховна Рада, ухвалили Закон про заборону пластикових пакетів відповідно до Європейської зеленої угоди. <i>(Оплески) </i>І це дало поштовх для таких підприємств, як RE-leaf. І тепер завдяки фінансуванню від ЄС це перспективне українське підприємство розширюється і продає свої вироби по всій Європі. Це лише один приклад величезного таланту цієї країни. Україна – це країна новаторів, не лише великих сільськогосподарських підприємств і важкої промисловості, але і яскравих молодих талантів, які вже формують екологічно чисте цифрове майбутнє України.</p>
<p>Так, фінансові потреби України є вражаючими, але таким є економічний потенціал України, і Європа хоче інвестувати у вас. Ось чому ми запропонували механізм підтримки України, безпрецедентний план допомоги українській економіці на 50 мільярдів євро. Він буде фінансуватися за рахунок грантів з бюджету ЄС та позик на ринках капіталу.</p>
<p>Ми працюємо над тим, щоби використовувати прибутки від заморожених суверенних російських активів. Цей механізм підтримає відновлення та відбудову України впродовж наступних чотирьох років. І для порівняння: це буде більше, ніж будь-яка європейська країна отримала від американського "плану Маршалла", який ми отримали на допомогу Західній Європі після Другої світової війни, і ви це заслуговуєте. <i>(Оплески)</i></p>
<p>Критично важливим завданням є найоптимальніше використання цих фондів. Ось чому ми разом розробили План відновлення України. Завдяки цьому пану ви зможете створити нове бачення України майбутнього. Це ваш шанс не лише відбудувати свою економіку, але і надати їй нового вигляду шляхом зрозумілої програми реформ та інвестицій і єдиної цілісної програми. Продовжуючи шлях до членства в ЄС, ви можете формувати кращу країну для свого молодого покоління. А План відновлення України – це не лише спрямуватиме європейську підтримку, він також забезпечить керівництво та координацію міжнародних донорів в інтересах України. І тому вам зараз продемонструвати світові свої прагнення щодо майбутнього України.</p>
<p>Вельмишановні народні депутати, народе України, два місяці тому я вирішила завершити моє звернення про становище Європейського Союзу словами Вікторії Амеліної. Вікторія Амеліна була українською письменницею, матір'ю та правозахисницею, і її життя забрала Росія під час масового знищення мирного населення в Краматорську. Вікторія Амеліна була переконана, що ця війна багато чому навчила українців. Ви зрозуміли, що можете розраховувати один на одного, і ви також зрозуміли, що можете розраховувати на своїх друзів у Європі. Сьогодні ми відчуваємо, що ми належимо до однієї сім'ї та одного дому, бо, як сказала Вікторія, дім там, де ми довіряємо один одному.</p>
<p>Але ця війна також багато чому навчила і решту Європи, і найважливіший урок прямо перед вами – це сила цього прапору. Сила цього прапору, блакитного, синього прапора із жовтими зірками, який ви вирішили занести сюди. Я дуже добре пам'ятаю цю церемонію в серці української демократії, тут, в цій залі. Можливо, занадто часто ми забуваємо, що втілює цей прапор. Він означає свободу і демократію, він означає мир і процвітання. Це символ вікових цінностей та символ надії, і ви нагадали нам про це.</p>
<p>Ви навчаєте нас усіх справжньому значенню Європи. І це саме цей дух привів мене сюди. І привів мене і, як і мене, усіх європейських лідерів, які прибули до Києва після понад 600 днів війни. Ми несемо солідарність європейських громадян, але ми не приносимо Європи до вас, бо Європа вже тут. <i> (Оплески)</i> Європа вже тут - у вашій боротьбі за свободу, Європа тут - у ваших демократичних дебатах, Європа тут - у вашому спротиві тиранії, Європа в очах усіх українців, які воюють за краще майбутнє. І разом ми можемо перемогти в цій битві, разом ми можемо довершити наш союз, разом ми можемо привести Україну до нашого спільного європейського дому. Це мрія українських героїв та українських мучеників, і це також і наша мрія.</p>
<p>Разом ми – Європа. Хай живе Європа! Слава Україні!</p>
<p></p>
<p>15:14:19</p>
<p>ГОЛОВУЮЧИЙ. Шановні народні депутати, давайте ще раз подякуємо вельмишановній пані президентці Європейської комісії Урсулі фон дер Ляєн і вельмишановним представникам дипломатичного корпусу за участь у пленарному засіданні Верховної Ради України та беззастережну підтримку України і нашого євроінтеграційного майбутнього. Дякуємо!</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>15:15:09</p>
<p>ГОЛОВУЮЧИЙ. Давайте ще раз подякуємо нашим гостям сьогодні за підтримку України.</p>
<p>На цій оптимістичній ноті пропоную також привітати сьогодні, перш за все, іменинників: Євгена Павловича Пивоварова, Олександра Сергійовича Колтуновича. <i>(Оплески) </i>Бажаємо міцного здоров'я, плідної роботи та якнайшвидшої перемоги України.</p>
<p>Також є пропозиція привітати одну з організацій, яка, власне, долучилась до того, щоб багато українців змогли на початку війни переміститися по Україні, а сьогодні до нас завдяки цій організації потрапила і пані президентка Єврокомісії. Давайте привітаємо Укрзалізницю з їх професійним святом, привітаємо залізничників з днем залізниці. <i>(Оплески) </i>Я думаю, за часи повномасштабного вторгнення ця організація неодноразово довела, що вона найкраща і найпатріотичніше державне підприємство України.</p>
<p>Шановні колеги, у нас є кілька перерв із заміною на виступ, тому прохання, зараз ми дамо їм слово. Першим Юрчишин та колеги. Прошу. Перерва із заміною на виступ. Давайте ми дамо перерву, а потім з процедури. Давайте.</p>
<p>Дмитро Олександрович, з процедури? Будь ласка, Разумков з процедури.</p>
<p></p>
<p>15:16:50</p>
<p>РАЗУМКОВ Д.О.</p>
<p>Олександр Сергійович, шановні колеги, я з подивом дізнався, що сьогодні в нас не лише зустріч з поважними колегами в стінах Верховної Ради, а й ви під шумок вирішили провести правки по законопроекту 10037, сподіваючись на те, що народні депутати просто не прийдуть.</p>
<p>Олександр Сергійович, я прошу вас зараз поставити на голосування щодо інформації того, щоб "за" проголосували ті народні депутати, які станом на ранок знали, що цей законопроект буде розглядатися в стінах Верховної Ради України. Просто, щоб розуміти ту кількість привілейованих народних депутатів, які знали про те, що законопроект 10037 сьогодні буде на порядку денному Верховної Ради. До цього інформація була, що буде лише виступ шановної гості. Прошу вас поставити на голосування мою пропозицію, а далі так, як вирішать, будете працювати.</p>
<p><a name=_GoBack></a></p>
<p>ГОЛОВУЮЧИЙ. А що це за пропозиція, Дмитро Олександрович? Я щось таких не знаю пропозицій, і ви теж, мабуть, в Регламенті. Що це за вид голосування зараз? Це опитування депутатів, чи що це? Як ми це зараз реалізуємо? Я думаю, ви знаєте, у нас порядок денний Погоджувальна рада формує, тому ви до учасників Погоджувальної можете звернутися, вони вам прокоментують, як цей закон опинився в порядку денному, як взагалі сьогодні був сформований порядок денний.</p>
<p>Шановні колеги, я прошу вашої уваги. У нас виступ пана Ярослава Юрчишина і колег. Я прошу хвилинку уваги і в залі тишу, тому що сьогодні є також і такі неприємні дати певні.</p>
<p>П'ять років назад померла Катерина Гандзюк. Багато з нас знали її особисто, і для багатьох з нас ця справа стала тією справою, досягти в якій справедливості – це було справою всього життя. Тому давайте присвятимо ці три хвилини і пам'яті Катерини, і тим висновкам, які ми всі як суспільство і ми як його представники маємо зробити з цієї жахливої історії. Дякую.</p>
<p>Ярослав Юрчишин. Три хвилини, будь ласка.</p>
<p></p>
<p>15:18:57</p>
<p>ЮРЧИШИН Я.Р.</p>
<p>Дякую. Я ще раз запрошую всіх, хто вважав себе друзями Катерини Гандзюк, хто знав Катерину Гандзюк, хто входив до складу слідчої комісії стосовно нападів на активістів, прошу вийти, щоб ми спільно пом'янули приклад жіночого лідерства, приклад служіння і жертовності.</p>
<p>Я пам'ятаю, як я познайомився з Катериною на Українській школі політичних студій, як ми з нею довго дискутували, наскільки важливим є очищення півдня від російської агентури. Прикро, що ми досі не виконали те, про що мріяла Катя: у нас досі діє московська агентура в рясах, у нас досі навіть у залі присутні люди, які закликали приходити Росію сюди. Але ми маємо і здобутки: Менгер і Левін засуджені. Ми знаємо, і можемо вперше зняти футболки, відповідь на питання: хто замовив Катю Гандзюк? Чи всі відповіли? Напевно, ні. Але ми на шляху, щоб хоча б у цьому питанні справедливість була поставлена.</p>
<p>І я запрошую до слова співголів ТСК по нападам на активістів, які багато доклалися до того, щоб справедливість таки в цій справі відбулася.</p>
<p></p>
<p>15:20:27</p>
<p>ВАСИЛІВ І.В.</p>
<p>Дякую, колеги.<b> </b></p>
<p>Дійсно, іменем Катерини Гандзюк називалася тимчасова слідча комісія, яка вела більше 85 справ. І ім'я її дійсно було таким флагманом, де в багатьох таких справах ми і наслідували те, що вона робила. Колись Катя сказала, що "горніться один до другого, тому що, коли вони прийдуть, вони спочатку розберуться з правими руками лівих, а потім з лівими руками правих".</p>
<p>Тому, колеги, горнімось і продовжуємо цю справу, продовжуємо боротися за незалежність України. Слава Україні!</p>
<p></p>
<p>15:21:07</p>
<p>БОБРОВСЬКА С.А.</p>
<p>Ви знаєте, мені сьогодні важко говорити про Катю, бо паралельно ж є від втрати близьких друзів на фронті, і приходить такий момент, напевно, як у багатьох з вас, коли опускаються руки, бо віра є, а сил, мабуть, вже немає. Мені дуже шкода, що ми в Каті не розгледіли, який Херсон. А він показав себе у всій своїй силі і повноті опору, спротиву, українськості, державності, іншості від дуже багатьох областей, як він стояв, як його мучили, катували, а він стояв. Так, напевно, і наша Катя.</p>
<p>Я хочу подякувати сьогодні її тату, який оперує на фронті, на лінії фронту, за фронтом, який проходить просто неймовірні випробування, але продовжує служити нашій країні, і, напевно, в пам'ять про Катю спротиву всіх.</p>
<p>Я б дуже просила піднятися всіх на хвилину мовчання наших громадських активістів, які не дожили до великої війни, але які сформували цю країну. Дякую.</p>
<p><i> (Хвилина мовчання)</i></p>
<p></p>
<p>ГОЛОВУЮЧИЙ. Дякуємо.</p>
<p>Вічна пам'ять і вічна слава всім, хто в усі часи боровся за незалежність України, і особливо за те, щоб прапор Європейського Союзу був в цій залі. Давайте їм всім завжди дякувати.</p>
<p>У нас є ще одна перерва з заміною… А хто інша фракція, Арсеній Михайлович?</p>
<p>Зараз перерва із заміною або заходимо в закон. Зараз, якщо буде… Далі у нас один закон, тому тут без варіантів. Голосуємо? Там друге читання, на жаль, правки є. І в залі присутні колеги, які хочуть їх ставити.</p>
<p>Ну що, ви знайшли там перерву? Да? А, "Батьківщина" дала, добре.</p>
<p>Арсеній Пушкаренко, будь ласка, ПЗЖМ та "Батьківщина" – перерва із заміною на виступ, і далі будемо до закону переходити.</p>
<p></p>
<p>15:23:44</p>
<p>ПУШКАРЕНКО А.М.</p>
<p>Дякую. Шановні колеги, дорогі українці! Ви знаєте, що ці кілька тижнів були досить багатими на наші дипломатичні успіхи, в тому числі на міжпарламентському рівні. І це важливий результат в умовах війни, в якій сьогодні знаходиться наша країна. Сьогодні перед нашим парламентом виступала Урсула фон дер Ляєн, яка дала чіткі сигнали.</p>
<p>Перше. Україну бачать в Європейському Союзі.</p>
<p>Друге. Ми виконали, і в цьому залі в тому числі, ми виконали ті рекомендації, які ми повинні були виконали для початку перемовин.</p>
<p>Третє. В найближчі чотири роки ми отримаємо 50 мільярдів євро для підтримки нашої держави, нашого бюджету.</p>
<p>Це великий спільний результат сьогодні і Президента, і парламенту, і уряду – всіх нас, тому що це наша відповідальність як влади. І той вибір, який закріплений в нашій Конституції, – це вибір, за який сьогодні щодня воюють та гинуть наші захисники.</p>
<p>Також відбувся другий саміт, другий парламентський саміт Кримської платформи, де зібралися 69 країн та міжнародних організацій міжпарламентських з п'яти континентів. Це великий результат. І під головуванням нашого спікера Руслана Стефанчука та спікерки чеського парламенту Маркети Пекарової Адамової відбувся потужний саміт, де навіть представники тих країн, коли не дуже часто їхні уряди підтримують в окремих питаннях Україну, були рішучі.</p>
<p>РФ вчинила невиправдану агресію проти України з 2014 року. Всі території повинні бути деокуповані, російські війська виведені, всі заручники звільнені, особливо діти. РФ має компенсувати всі збитки, завдані війною, і, звичайно, широка підтримка Формули миру Президента Володимира Зеленського.</p>
<p>Це важливо і на фоні тої зустрічі радників з нацбезпеки та зовнішньої політики, яка відбулася на Мальті, де обговорювалися перші п'ять пунктів Формули миру Президента Володимира Зеленського: це ядерна безпека, енергетична стійкість, продовольча безпека, повернення сили дії Статуту ООН, міжнародного права, та знову ж таки повернення наших заручників і депортованих дітей, де було напрацьовано конкретні механізми реалізації формули миру.</p>
<p>Сьогодні глобальний саміт миру вже набуває не тільки актуальності в контексті України, а, ми бачимо, і тої кризи, яка є сьогодні на Близькому Сході. Тому я дякую всім колегам за те, що ми сьогодні так потужно, і повернулась наша делегація з Міжпарламентського союзу, де працювало понад 40 двосторонніх зустрічей, ми сьогодні рухаємося до перемоги і встановлення справедливого миру в Україні.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, відповідно до статті 28 Регламенту Верховної Ради перед початком розгляду питань пропоную провести сигнальне голосування. Нагадую, необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло.</p>
<p>Прошу взяти участь у сигнальному голосуванні.</p>
<p></p>
<p>15:27:22</p>
<p>За-108, проти – 7, не голосувало – 179.</p>
<p>З процедури – Герасимов.</p>
<p></p>
<p>15:27:33</p>
<p>ГЕРАСИМОВ А.В.</p>
<p>Шановний пане головуючий, шановні колеги, прошу подивитися на мене. Оце таблиця законопроекту, який сьогодні ви хочете почати розглядати, це, для розуміння, розмір. І одразу хочу сказати, що є правило, яке написано в Регламенті, що такі таблиці мають надаватися не менше ніж за 10 днів до початку засідання, для того щоб депутати не бездумно тиснули кнопки, а могли вивчити, що знаходиться в законопроекті, які норми пропонуються, яке рішення прийняв комітет. На жаль, цього не сталося, і ці таблиці були надані буквально пару днів тому, цього тижня. Хотів би знати, що ви… Хотів би повідомити вас, щоб ви знали, про це грубе порушення Регламенту під час того, як хочуть зайти в розгляд цього законопроекту.</p>
<p>Дякую.</p>
<p></p>
<p>ГОЛОВУЮЧИЙ. Дякую, Артур Володимирович.</p>
<p>Ще раз звертаюсь до колег із закликом неухильно дотримуватися безпекових правил у Верховній Раді України, не поширювати інформацію щодо перебігу пленарного засідання і прийнятих у парламенті рішень раніше ніж через годину після завершення нашої роботи.</p>
<p>З процедури – Геращенко. Будь ласка, Ірина Володимирівна.</p>
<p></p>
<p>15:28:51</p>
<p>ГЕРАЩЕНКО І.В.</p>
<p>Дякую. Шановні колеги, ви знаєте, ми дуже уважно моніторимо якраз інформаційний простір для виконання цих неухильних правил безпеки. І хочу зазначити, що перша інформація щодо присутності у Верховній Раді України і президентки Європейської комісії, і високих гостей вийшла не від депутатів Верховної Ради, а на сайтах, телеграм-каналах анонімних Офісу Президента України. І, власне, це ще раз свідчення абсолютно такої цинічної інформаційної політики, яка сьогодні існує в парламенті, коли є канал "Рада" і на нього виділяється 170 мільйонів гривень для того, щоб інформувало першим суспільство про блискучий виступ нашого європейського партнера, в якому, до речі, прозвучала важлива дуже думка, що Україна має розвиватися як демократія, що дуже важливою є свобода слова, що дуже важливим є плюралізм думок. І тому ми закликаємо, щоб і сьогоднішні дебати, які будуть зараз відбуватися щодо ПДФО, йшли потім не вночі в слоті каналу "Рада", а транслювалися, щоб українці могли це бачити і чути.</p>
<p>Дякуємо.</p>
<p></p>
<p>ГОЛОВУЮЧИЙ. Дякуємо, Ірино Володимирівно.</p>
<p>Отже, колеги, переходимо до… Демченко – з процедури. Будь ласка.</p>
<p></p>
<p>15:30:09</p>
<p>ДЕМЧЕНКО С.О.</p>
<p>Дякую, пане головуючий.<b> </b></p>
<p>Колеги, я, як завжди, закликав і закликаю зараз бути чесними один з одним, чесними з виборцями. Ми розуміємо, що зараз в залі присутня кількість голосів не дозволяє прийняти жодне позитивне рішення по жодні пропозиції в цій залі. Я вважаю, що, виходячи з поваги до наших виборців, до тих, хто все-таки бажає відповідні правки, щоб вони були проголосовані позитивно, в мене є така пропозиція до головуючого: щоб ми зараз обговорили правки, які пропонують ті чи інші автори, а голосування по правкам ми поставили на наступному засіданні, після перерви, щоб була достатня кількість голосів і дійсно оце було чесно. А так ми сидимо задля чого? Задля того, щоб показати, що просто пройшли всі правки? Ну, тоді давайте звільнимо просто залу і будемо далі обговорювати в кулуарах це. Просто я не бачу сенсу. Тому прошу таким чином зробити.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я єдине хотів би зазначити, що наявність в залі 300 людей не гарантує 226 за яке-небудь голосування. Ну, це просто так от, математично. <i>(Шум у залі)</i> Тут апелювали до наявності, тому я як би відреагував на це.</p>
<p>Дмитро Олександрович Разумков, будь ласка, з процедури.</p>
<p></p>
<p>15:31:32</p>
<p>РАЗУМКОВ Д.О.</p>
<p>Олександр Сергійович, до законів, і Регламенту, і рішення Конституційного суду я вам доповідаю. Є рішення Конституційного Суду, яке говорить про те, що прийняття рішення, будь-яких рішень в залі можливе лише, якщо є 226 народних депутатів. А в рамках порушення закону я хотів би вам зазначити, що ми почали засідання Верховної Ради під час повітряної тривоги. Це так просто, для інформації, як кажуть, для протоколу.</p>
<p>Наступне питання. Ви мене попросили, щоб я сформулював пропозицію, яку поставити на голосування. Я хотів би попросити вас поставити на голосування пропозицію щодо того, хто підтримує подальший розгляд законопроекту 10037 на цьому засіданні. Просто мені для інформації, буде тоді зрозуміло. Так чітко сформульовано я як народний депутат маю вас попросити поставити на голосування: хто підтримує подальший розгляд цього законопроекту на сьогоднішній день? Тому що у нас безперервне засідання. Будь ласка, поставте його.</p>
<p></p>
<p>ГОЛОВУЮЧИЙ. Це сигнальне голосування, чи що, Дмитро Олександрович? У нас порядок денний формується Погоджувальною радою, Дмитре Олександровичу.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>15:32:53</p>
<p><a name=Temp></a>ГОЛОВУЮЧИЙ. Дмитре Олександровичу, ще раз кажу, порядок денний формує Погоджувальна рада. Сьогодні вона була, зібралась, проголосувала, це рішення ми розглядаємо відповідно до рішення Погоджувальної ради.</p>
<p>Дякую. Йдемо далі. Заходимо в розгляд питання, так, шановні колеги. Будь ласка.</p>
<p>Шановні колеги, будь ласка, будуть люди, які будуть наполягати на своїх поправках залі? Будуть, так. Добре, тоді поїхали.</p>
<p>1-а поправка. Микиша. Наполягаєте? Будь ласка.</p>
<p></p>
<p>15:33:32</p>
<p>МИКИША Д.С.</p>
<p>Добрий день всім, колеги. Ну що, ми повертаємось до сумнозвісного законопроекту 10037. А що в ньому змінилось? А не змінилось нічого. Минулого разу ми його провалили, абсолютно правильно зробили, бо цей законопроект взагалі безглуздя: посеред бюджетного року забирати кошти у місцевого самоврядування. Скільки вже було проговорено, але на що сподіваються зараз? А зараз сподіваються на єдиний телемарафон. Що ми там бачимо? А ми там бачимо, що місцеве самоврядування – головний ворог нашої країни. Ось така думка сформована вже зараз. І я вам поясню, чому.</p>
<p>Таке враження, коли відкриваєш телемарафон, що саме не Росія вбиває наших людей і наших солдат, наших хлопців і дівчат, а місцеве самоврядування. Ось так формують думку. І ніхто в телемарафоні не скаже, що на серпень 2023 року вже більше 60 мільярдів виділялось з бюджетів місцевого самоврядування на допомогу.</p>
<p></p>
<p>ГОЛОВУЮЧИЙ. Будь ласка, шановні колеги, дивіться, я єдине, що попрошу. Давайте ми всі наші пламенні спічі перетворимо в обґрунтування поправок, якщо це можна. Тому що саме така вимога Регламенту, якщо ми вже по Регламенту. А ваша поправка стосується того, як по-новому назвати законопроект, правильно я розумію?</p>
<p>Тому, шановні колеги, перший номер поправки. Вона відхилена комітетом. Наполягає народний депутат Микиша на тому, щоб вона була врахована. Прошу голосувати.</p>
<p></p>
<p>15:35:27</p>
<p>За-51</p>
<p>Рішення не прийнято.</p>
<p>Дякую, колеги. Йдемо далі.</p>
<p>Наступна, 2 поправка. Неклюдов наполягає? Наполягаєте, Неклюдов? Не наполягає. Дякую.</p>
<p>3 поправка. Геращенко, будь ласка.</p>
<p></p>
<p>15:35:41</p>
<p>ГЕРАЩЕНКО І.В.</p>
<p>Дякую. Я прошу поставити, взяти 5 хвилин на сім поправок, будь ласка, пане Голово.</p>
<p></p>
<p>ГОЛОВУЮЧИЙ. Будь ласка, 5 хвилин. Наступних сім поправок Геращенко знімається.</p>
<p>Будь ласка, Ірино Володимирівно.</p>
<p></p>
<p>15:35:53</p>
<p>ГЕРАЩЕНКО І.В.</p>
<p>Дякую, шановний пане Голово.</p>
<p>Шановні українці, насправді "Європейська солідарність" робить усе для того, щоб ми мали сьогодні бюджет воюючої країни, бюджет, в якому всі кошти йшли на підтримку Збройних Сил України. Що ж ми бачимо насправді? В бюджеті на 2024 рік залишається 2 мільярди на серіали, 2 мільярди на марафон, а це кошти на олігархічні телеканали. Так-так, ті самі, з якими обіцяла боротися нова команда. І зараз ми чули виступ пані Урсули фон дер Ляєн, що Європейська комісія чекає від України обмеження впливу олігархів на українську дійсність, а насправді бачимо, коли кошти платників податків ідуть на олігархічний канал "1+1", який і досі належить родині Коломойського і інших олігархів, та інші олігархічні канали. Так само там залишається 400 мільйонів на серіали дурнуваті, замість того щоб ці кошти пішли на Збройні Сили України.</p>
<p>Але законопроектом 10037 влада збирається забрати кошти податку на доходи фізичних осіб, який сплачують військові за місцем постійної дислокації своїх підрозділів в регіонах, забрати їх в некий спецфонд, де вони будуть абсолютно безконтрольно витрачатися. Нам говорять, що ці кошти підуть на дуже важливі дійсно для держави дрони і снаряди, тому що, дійсно, сьогодні на фронті дефіцит як дронів, так і снарядів. Але пан Шмигаль, Прем'єр-міністр України, розповідав усій країні, що вже закуплено дронів на 400 мільярдів, правда, не сказав, де вони.</p>
<p>Так само не зрозуміло, чому і досі Україна не перебудувалася на рейки економіки воєнного стану. Всі ми, я думаю, прочитали блискучу статтю Головнокомандувача в журналі The Economist, де він дуже чітко зазначив, що для перемоги на фронті нам потрібно п'ять позицій. Це і перевага в повітрі (не тільки літаки, але і дрони, яких і досі не стали виробляти), це і антимінне спорядження (а ми таки не створили підприємства по виробленню саперної новітньої техніки, цим ніхто не займався в уряді), це так само фортифікаційні споруди. Вибачте, будь ласка, коли Росія захоплює будь-яку територію, вона мінує поля, вона будує фортифікаційні споруди.</p>
<p>Героїчна українська армія звільнила Херсон, звільнила Харківщину. Чи почали на лінії зіткнення будувати фортифікаційні споруди і на наших кордонах: на Сумщині, на Чернігівщині, на Харківщині? Ні. Тому що уряд цим не займається. І зараз ви забираєте кошти в регіонів, в тому числі у прикордонних регіонів.</p>
<p></p>
<p>ГОЛОВУЮЧИЙ. Дякую.</p>
<p>Ідемо далі. Наступна поправка, 4-а. <i>(Шум у залі)</i></p>
<p>А я ж сказав, 5 хвилин. Скільки пройшло? Я не дивився. Три було, да? Я перепрошую, я попросив 5 хвилин передати. Три було, да, Ірино Володимирівно? Одну секундочку, я уточню зараз.</p>
<p>Додайте 2 хвилини, будь ласка.</p>
<p></p>
<p>15:39:39</p>
<p>ГЕРАЩЕНКО І.В.</p>
<p>Пройшло тільки 2 хвилини 40 секунд. Я прошу додати мені 2 з половиною хвилини мого виступу.</p>
<p>І наголошую на тому, що кошти, які зараз Верховна Рада України хоче забрати в регіонів, в тому числі у прикордонних регіонів: у Чернігівщини, у Сумщини, Харківщини, - коли саме ці ПДФО мали б йти на бомбосховища, на фортифікаційні споруди, якими влада абсолютно не займається.<b> </b></p>
<p>Ви знаєте, минулого тижня тільки Київрада виділила 1 мільярд гривень ПДФО на підрозділи, в яких воюють сьогодні кияни. І ці кошти підуть на дрони, вони підуть на колеса, на ремонт техніки, на дуже важливе обладнання. Те, на що не вистачає коштів з центрального бюджету, де все це йде, як в безмірний котел, і ми бачимо по звіту Рахункової палати, як розкрадається у Міністерстві оборони.</p>
<p>І от нашими поправками, колеги, ми хочемо захистити кошти, які мають йти саме на військові підрозділи. Ми пропонуємо, щоб 10 відсотків залишалися в регіонах, на військові підрозділи йшли. Далі, щоби інші кошти наступним чином ділилися: 30 відсотків з центрального фонду - на військові підрозділи платників податків ПДФО, 35 відсотків – на Міністерство оборони, а не на незрозуміло які фонди, і саме воно відповідає за забезпечення тилу; і 35 відсотків має йти на Міністерство стратегічних галузей. Але бажано, щоби ці кошти не розкрадалися, а йшли на кредитування, нехай безвідсоткове, але на кредити, які потрібно повертати потім, і зі зрозумілими цілями, щоби витрачалися на розвиток економіки.</p>
<p>Те, що пропонується зараз, це буде, знаєте, таке безмірне абсолютно витрачання коштів з незрозумілим абсолютно фінансуванням, і, на жаль, без моніторингу їх витрачання. І тому, колеги, це неправильно - знищувати самоврядування і забирати кошти в підрозділів, які сплачують цей податок на доходи фізичних осіб.</p>
<p>Я прошу поставити на голосування мої поправки: 3, 1196, 1343, 1537, 911, 745 і 304. Це сім поправок. А 173-ю і 243-ю я озвучу під час, коли ми дійдемо…</p>
<p></p>
<p>ГОЛОВУЮЧИЙ. Ірина Володимирівна, дуже складно. Дивіться, ви вже взяли поправки, які будуть пізніше. Давайте ми до них дійдемо - і тоді поставимо. Тому я не можу скакати, в мене… Вибачте, я буду вибирати, незрозуміло. Ви виступили за наступних сім поправок. Я 5 хвилин перекреслив, йдемо далі. Потім я поставлю, коли до них дійде. Добре, але в мене немає цього папірчика і я не буду з 3-ї скакати на 1196-у.<b> </b></p>
<p>Добре, я зрозумів. Добре, я тоді поставлю, коли ми до неї дійдемо. Дякую.</p>
<p>Шановні колеги, йдемо далі. 4 поправка, Герасимом, будь ласка, Артур Володимирович. Хто буде?</p>
<p>Ар'єв, будь ласка.</p>
<p></p>
<p>15:42:53</p>
<p>АР’ЄВ В.І.</p>
<p>Ми говоримо про назву законопроекту. Так от, якраз щодо назви законопроекту, тому що ми маємо підтримати, перш за все, військовослужбовців. А тепер давайте перейдемо до практики. Скільки минає часу для того, щоб здійснити закупівлі для військових частин в місцевих органах влади? Максимум один місяць, і то, якщо буде хтось заперечувати. Зазвичай 15-20 днів. Скільки постачається від Міністерства оборони необхідні замовлення у військові частини? Деякі до пів року.</p>
<p>Тому, якщо ми хочемо їхати, то нам треба сьогодні все ж таки залишити ситуацію так, як є, з тими поправками, які внесла "Європейська солідарність". Але якщо нам потрібні "шашечки", то ми через певний час опинимося в ситуації, коли військові частини не будуть забезпечені тим, чим вони мали би бути забезпечені. Хлопці на передовій часто ходять взагалі в нічні без приладів нічного бачення.</p>
<p></p>
<p>ГОЛОВУЮЧИЙ. Наполягаєте? 4 поправка, авторства Ар'єва і колег, комітетом відхилена. Прошу голосувати.</p>
<p></p>
<p>15:44:20</p>
<p>За-41</p>
<p>Рішення не прийнято.</p>
<p>Наступна поправка, Мамка. Не наполягає.</p>
<p>6-а, Фріс. Не наполягає.</p>
<p>7-а, Рєпіна. Не наполягає.</p>
<p>8-а, Пасічний. Не наполягає.</p>
<p>9-а, Бабенко з колегами. Не наполягає.</p>
<p>10-а, Разумков. Будь ласка</p>
<p></p>
<p>15:44:40</p>
<p>РАЗУМКОВ Д.О.</p>
<p>Руслане Олексійовичу, 10-16. Це сім правок, дайте 5 хвилин, будь ласка.</p>
<p></p>
<p>ГОЛОВУЮЧИЙ. Будь ласка, 5 хвилин за сім правок. Будь ласка.</p>
<p></p>
<p>15:44:49</p>
<p>РАЗУМКОВ Д.О.</p>
<p>Шановні колеги, я, по-перше, хочу всіх попередити, що якщо ми так хочемо сьогодні почати по правкам, то я буду наполягати на всіх. Я звертаюся до Голови Верховної Ради, якщо є бажання не займатися профанацією, сьогодні не розглядати ці правки, а по ключовим пройтися в перший день засідання, і зробити так, щоб, дійсно, парламент працював на результат, а не на ефір. Це перше.</p>
<p>По-друге, велике прохання до всіх народних депутатів потім о 6-й або о 8-й вечора не починати писати пости в фейсбуці, розповідаючи, як вам важко, коли ви попрацювали тут 6, 7, 8 годин, особливо до тих народних депутатів, яких взагалі не було сьогодні в залі, особливо до тих народних депутатів, які не повернулися зі Сполучених Штатів Америки з окремо взятих фракцій, які потім пишуть пости, як їм важко попрацювати до 11-ї.</p>
<p>Ви б краще не до Америки їздили, ви б краще на передову змоталися, поспілкувалися з військовими, зрозуміли ті проблеми, які їх турбують, зрозуміли би, куди треба направляти гроші. Не забирати у місцевої влади, а ефективно витрачати гроші державного бюджету, щоб потім Рахункова не розносила вас. Тому що і в цій залі, і на комітетах, і на багатьох інших майданчиках розповідали, що яєць по 17 не було, зимових курток по ціні літніх, або навпаки, теж не було, снарядів ніхто в Польщі не закуповував на мільярд гривень, на мільярд доларів, які не доїхали до фронту. І сьогодні всі, хто їздять до наших захисників, знають, що це одна з ключових проблем, які є сьогодні у нашої армії – не вистачає снарядів, не вистачає мін, не дивлячись ні на що.</p>
<p>Але вам зручно, вам зручно забрати ці гроші, направити на дороги. Вам зручно забрати ці гроші, витратити так, щоб потім міжнародний аудит хапався за голову і не розумів, куди пішли ці гроші. Вам зручно розповідати в цій залі, як їх треба витрачати, але ви нічого не робите на те, щоб їх зберегти і направити на ті потреби, які сьогодні потрібні державі.</p>
<p>Я думаю, що всі, хто нас сьогодні дивляться і в залі, і на фронті, і по телевізору, не дивлячись на те, що це лише вночі будуть показувати, побачать, скільки народних депутатів зараз в залі. І насправді сьогодні керівництвом Верховної Ради і керівництвом фракції "Слуга народу" зроблено все для того, щоб народних депутатів в залі не було, тому що розгляд цього законопроекту не мав відбуватися. Мені розповідають, що сьогодні відбулася Погоджувальна. Так ви її взагалі вдвох провели, прийняти рішення, згідно Регламенту це працює, і зараз би голосували в залі. Скільки "слуг народу" навіть повідомлено про те, що сьогодні буде розглядатися цей законопроект?</p>
<p>Покажіть, будь ласка, порядок денний, який був направлений народним депутатам всім: і від фракцій, і позафракційним. Кому ви направили порядок денний і о котрій годині? Ви думаєте, що це вам забавки, що це ігри, що так можна зі своєю державою? Не можна! Не можна так робити з військовими, не можна робити з тими, хто забезпечує цей бюджет. Ви ж будете намагатися далі тягнути інші законопроекти: 10016 – повернути перевірки для всіх, прикриваючись МВФ. А що ви зробили для того, щоб працювала власна економіка, власна економіка, яка буде забезпечувати вашу державу і нашу з вами державу? Але чи нашу з вами? Нашу – так точно. Чи будуть гроші для повернення кредитів, які ви сьогодні набираєте і витрачаєте так, що робите це, як написано в статті Шустера, як в останній день, що післязавтра – хоч потоп?</p>
<p>Я пам'ятаю, в історії були вислови такі у Франції. Але пригадайте, чим завершилося для французів, якою була революція, і за кого потім треба було нести відповідальність, і кому треба було нести відповідальність. І багато інших прикладів, які сьогодні, на жаль, ми будемо вимушені проговорювати в цій залі. Але я впевнений, що у народних депутатів цього разу вистачить більше совісті попрацювати на користь держави і на користь Збройних Сил України. Дуже на це сподіваюся, тому що скоро вже військові будуть на це не сподіватися, а приходити і запитувати.</p>
<p>Дякую.</p>
<p></p>
<p>ГОЛОВУЮЧИЙ. 17 поправка, Мокан. Не наполягає.</p>
<p>18 поправка, Разумков, будь ласка.</p>
<p></p>
<p>15:49:52</p>
<p>РАЗУМКОВ Д.О.</p>
<p>18, 19, 20, 21, 22. П'ять правок, дайте 3 хвилини.</p>
<p></p>
<p>ГОЛОВУЮЧИЙ. Будь ласка, 3 хвилини.</p>
<p></p>
<p>15:50:03</p>
<p>РАЗУМКОВ Д.О.</p>
<p>У мене ще одне запитання. Шановні колеги, а скажіть, з влади, з монобільшості, а скажіть, будь ласка, а ви довго будете до бойових генералів ставитись як до непотребу? Ви послухайте, вам смішно, а мені за вас соромно, коли командуючий ССО в ефірі каналу говорить про те, що дізнався, що його зняли з посади, з ефіру. Нормально це? Це правильно? А чого ви не знімали їх з командування 24 лютого? Страшно було? Я щось не пам'ятаю тут таких бравих, так серйозно розповідаючих, як треба жити. Якщо ви їх будете далі знімати так з посад, то ворог дуже швидко повернеться до Києва, дуже швидко, знову будете тут ходити з піджилками тряситись, тому що 23-го розповідали, що війни не буде. А ССО якраз один з тих підрозділів, який захищав Київ, який не дав його захопити ворогу, який дав бій поруч з ГУР, з Альфою, з іншими підрозділами в Ірпені, в Мощуні. А ви сьогодні вже забули, що це таке, я розумію.</p>
<p>Руслан Олексійович, ви теж послухайте, це до вас, ви теж народний депутат, як і всі інші. Нам з вами не соромно, що так з бойовими офіцерами відбувається? Давайте не закон про те, як розпиляти місцеві гроші будемо розглядати, а запросимо сюди шановного пана генерала, задамо питання, як це відбувається. Я думаю, що він знайде час, тим більше, що в нього тепер його багато. Запросимо зі всією повагою Главкома, щоб він прийшов і зазначив свою позицію, а як це так відбувається, що в нього вибивають кадри, важливі кадри для захисту держави, для захисту обороноздатності країни. Мені дивно сьогодні дивитися і на представників профільного комітету, яких немає в залі, половини з них, і на представників інших фракцій і груп, які не слухають це. Вам байдуже? Дивіться, потім армії буде байдуже на вас, на кожного, і за це треба буде нести відповідальність. Це добре, коли ви розповідаєте у фейсбуці, як треба на дрони збирати, і дуже не добре, коли ви в залі потім сидите і смієтесь з проблем наших військових.</p>
<p>Шановні колеги, якщо можна так сказати, повірте мені, армія це бачить, армія робить висновки, і, на жаль, всім нам треба буде за це відповісти.</p>
<p>Дякую.</p>
<p></p>
<p>ГОЛОВУЮЧИЙ. З процедури? Будь ласка, Гетманцев.</p>
<p></p>
<p>15:53:15</p>
<p>ГЕТМАНЦЕВ Д.О.</p>
<p>Шановні колеги, дивіться, може, я те, що скажу, прояснить, чому так мало людей в залі. Дивіться, от я прийшов сюди послухати обґрунтування кожної поправки і прийняти рішення по кожній поправці. Замість цього ми слухаємо зараз серію промов для тіктоку, які жодним чином не мають відношення до тих поправок, які ми обговорюємо. Дивіться, ви робите зауваження головам комітету, що вони повинні доповідати по рішенню комітету відповідно до Регламенту. Ну, давайте ж займатися роботою, а не піаром конкретно окремо взятих осіб. Власне, тому і колег немає в залі, тому що їм не цікаво слухати те, що ви хочете запостити потім у себе в тіктоці.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, шановні колеги, 23 поправка, Мокан. Не наполягає.</p>
<p>Наполягає. Разумков, будь ласка, 23-я.</p>
<p></p>
<p>15:54:07</p>
<p>РАЗУМКОВ Д.О.</p>
<p>23–27. Шановні колеги, я розумію, що вам хотілося б, мабуть, більше послухати про Сівковича, про СБУ, про Кулініча. Я думаю, що і про це можна буде потім поговорити. І головам комітетів, які прийшли сюди щось послухати, а хотілося б, щоб вони прийшли тут попрацювати. Це раз. Не треба головою кивати. Це правильне зауваження. Вам смішно.</p>
<p>Але проблеми армії – це важливі проблеми. Я розумію, що не для всіх. Для окремо взятих народних депутатів – ні. Це не лотерея. Тому, будь ласка, не робіть мені зауваження, я не буду їх робити вам.</p>
<p>Дякую.<b> </b></p>
<p></p>
<p>ГОЛОВУЮЧИЙ. Дивіться, Дмитро Олександрович, ніхто вам зауваження не робить, ми просто просимо дотримуватися Регламенту, де ви повинні по 23 поправці, яка спрямована на зміну назви законопроекту, пояснити глибину вашої думки, а не розказувати і не робити зауваження колегам, яка прийшли послухати вас. Це так, просто прошу вас, і не роблю зауваження, просто взиваю до вашої як би оцієї відповідальності. Дякую.</p>
<p>24-а, Разумков. Теж поправка по назві законопроекту. Будь ласка.</p>
<p></p>
<p>15:55:24</p>
<p>РАЗУМКОВ Д.О.</p>
<p>Я ж їх поміняв. Руслан Олексійович, ви хочете, щоб я повторив? Я ще раз можу.</p>
<p></p>
<p>ГОЛОВУЮЧИЙ. Ви по 23-й виступили.</p>
<p></p>
<p>15:55:40</p>
<p>РАЗУМКОВ Д.О.</p>
<p>Ні- ні, я сказав, 23 – 27-а.</p>
<p></p>
<p>ГОЛОВУЮЧИЙ. 27-а. Добре. Дякую. Вибачте.</p>
<p>Тоді давайте 28-а. Теж ви. Будь ласка. І теж по назві законопроекту.</p>
<p></p>
<p>15:55:47</p>
<p>РАЗУМКОВ Д.О.</p>
<p>27 – 32-а. Дайте мені 3 хвилини, будь ласка.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>РАЗУМКОВ Д.О. Руслан Олексійович, щодо законопроекту. Вже раз Рада його провалила, я дуже сподіваюся, і вдруге його провалить. Тому що ті розумні пропозиції, які лунали і від нашої команди "Розумної політики", від інших фракцій, на жаль, не були враховані. Ви… Не ви в даному випадку, а Міністерство фінансів займається шулерством. Вони фактично в бюджеті цей же законопроект вже імплементували. Фактично імплементували, забравши кошти у місцевої влади. Я взагалі не розумію, навіщо ви знову його винесли в зал, для того щоб пройтись по декільком тисячам правок.</p>
<p>Але в мене запитання. Скажіть мені, будь ласка, шановні колеги, а як мають виживати громади, які знаходяться на прифронтовій території? Якщо можна, позицію комітету хотілося почути. Харків недоотримає 3,4 мільярда гривень. По різним оцінкам 3,4 мільярда. Інші території, які безпосередньо знаходяться на лінії фронту або поряд з лінією фронту, не будуть мати достатньо ресурсів не лише для відновлення, а для їх збереження.</p>
<p>Щодо самого законопроекту. Скажіть мені, будь ласка, ви ж Конституцію читали? Це така невелика книжка. Я сподіваюся, що народним депутатам на це вистачило часу, за цей проміжок їх діяльності, роботою важко це назвати. Скажіть мені, будь ласка, чи має право приймати Рада закони зворотної сили? Чи має право цей закон працювати з 1 жовтня? У вас так записано, з 1 жовтня, я нічого не плутаю? Пане Кузбит, шановний народний депутат, колега, представник комітету, я сподіваюсь, ви дасте на це відповідь. І чи не порушує це Конституцію?</p>
<p>Тут багато конституціоналістів, Голова Верховної Ради в цьому добре знається, є Представник Президента в Конституційному Суді, зараз у Верховній Раді. Хотілося б почути позицію, як так можуть прийматися зміни. Я розумію, що ви доповідач, і я дуже сподіваюся, що ви зможете на це дати професійну відповідь, тому що, наскільки мені відомо, це порушення закону. Але ви це ж продовжуєте робити, вам же байдуже на закон, байдуже на ці підходи. По закону зараз кажу, і хочу послухати відповідь, фахову, професійну щодо того, як треба йти: по правках, не по правках... Шановні колеги, тоді і таблиця повинна була за 10 днів з'явитися, і на комітеті ми мали пройтись по всіх правках, окремо по кожній голосуючи і приймаючи рішення. Можливо, там би вдалося переконати. Але, коли спочатку воно не так працює, то потім не варто говорити, що в залі воно має працювати якось по-інакшому. І порядок денний мав би з'явитися трошки раніше, а не за пів години до засідання, сподіваючись на те, що народні депутати просто не прийдуть. Прийшли.</p>
<p>Дякую. Я чекаю відповідь шановного представника комітету.</p>
<p></p>
<p>ГОЛОВУЮЧИЙ. Будь ласка, відповідь виключно по цих поправках. Я ще раз нагадаю, що 47 поправок стосуються зміни назви закону, однаковісінькі. Будь ласка, яка позиція комітету по цих поправках, тому що далі ми знову будемо обговорювати знову назву закону. Будь ласка.</p>
<p></p>
<p>15:59:09</p>
<p>КУЗБИТ Ю.М.</p>
<p>Руслан Олексійович, дякую вам. Позиція комітету: такі правки не підтримуються, тому що є позиція комітету з приводу назви законопроекту, яка вже визначена. З приводу бюджетів…</p>
<p></p>
<p>ГОЛОВУЮЧИЙ. Дякую. Тільки по поправці. Дякую.</p>
<p>Наступна поправка - 33. Дмитро Олександрович, які ще будуть у вас?</p>
<p></p>
<p>15:59:29</p>
<p>РАЗУМКОВ Д.О.</p>
<p>39-а давайте.</p>
<p></p>
<p>ГОЛОВУЮЧИЙ. 33-39-а.</p>
<p></p>
<p>РАЗУМКОВ Д.О. Правки, дійсно, схожі, як і відповідь, якої немає.</p>
<p></p>
<p>ГОЛОВУЮЧИЙ. Однакові поправки.</p>
<p></p>
<p>РАЗУМКОВ Д.О. Да, однакові, як і відповіді, якої немає. Це нагадує просто позицію страуса, який сховав голову в пісок. Дайте ж мені відповідь на те, що вас запитують, не по поправці, а по суті. На відміну від вас, шановний колего, голова комітету давала відповіді і фахові, і глибокі. Ми з нею можемо не погоджуватись, я не розумію, як вона боролася за той ганебний законопроект, який, на жаль, ви проголосували, але вона фахово давала відповідь. І я сподіваюсь, що не лише вона у вашому комітеті з представників монобільшості в чомусь розбирається, що і інші народні депутати знають, як дати відповідь на запитання, чому приймаються закони, які порушують Конституцію.</p>
<p>Руслан Олексійович, там хвилину мені поставили, якщо можна, додайте час.</p>
<p></p>
<p>ГОЛОВУЮЧИЙ. Ви просили скільки – три? Додайте ще 2 хвилини після хвилини.</p>
<p></p>
<p>16:00:32</p>
<p>РАЗУМКОВ Д.О.</p>
<p>І не треба казати, що назва не відповідає, тут суть закону взагалі нічому не відповідає. Ви приймаєте закон, який порушує, порушує все на своєму шляху. Порушує принцип нашої з вами реформи децентралізації, про яку ви багато говорили під час виборчої кампанії. Але, знаєте, місце сидіння міняє точку поведіння для дуже багатьох. Але не забувайте, що ви знову можете повернутися там, де були до парламенту, і треба буде людям дивитися в очі. І дуже сподіваюсь, що у вас на це вистачить сил. Тому ще раз, шановний Юрію Михайловичу, скажіть мені, будь ласка, як комітет прийняв рішення про закон зворотної сили, який порушує Конституцію, порушує Регламент, і чому взагалі ми сьогодні розглядаємо в залі?</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Йдемо далі. Наступна поправка - 40, теж Разумков. Будь ласка.</p>
<p></p>
<p>16:01:27</p>
<p>РАЗУМКОВ Д.О.</p>
<p>Руслан Олексійович, не будемо міняти традицію, з 40-ї по 45-у.</p>
<p></p>
<p>ГОЛОВУЮЧИЙ. Будь ласка, з 40-ї по 45-у. Скільки – 3 хвилини? Будь ласка.</p>
<p></p>
<p>16:01:43</p>
<p>РАЗУМКОВ Д.О.</p>
<p>Да, давайте 3 хвилини.</p>
<p>Шановні колеги, а скажіть мені, будь ласка, в цьому залі ніхто не хотів би підняти питання про розкрадення 42,5 мільярда, які розійшлися на МО? І це наша з вами структура дала таке заключення - шановна Рахункова палата. Давайте запросимо виконуючого обов'язки Майснера, давайте послухаємо, що він на це скаже. Це ж ваш бюджетний комітет, це ж ви ці гроші теж виділяли, правильно? Куди вони пішли? Яким чином вони витрачалися? Чому ви не контролювали? Чому ви не контролювали бюджет?</p>
<p>Скажіть мені, будь ласка, а як так відбувається, що зараз ви знову гарну назву ставите? Повертаємося до назви, ставите гарну назву закону: про комплекс обороноздатності, - так? А скажіть мені, будь ласка, а як у вас так вийшло, що на другий рік війни, ви до цього й цього не зробили, ви ж працівники влади? А де заводи Гусєва? Де снаряди Гусєва? Де закуплені снаряди у Польщі? Де ракети для систем залпового вогню? Де це все? Це ж бюджет. Це гроші, які ви виділяли разом з Мінфіном, разом з профільними структурами. Куди вони поділися?</p>
<p>У вас є звіт Рахункової палати, який ви мали би винести в зал. Я вам більше скажу, ми будемо звертатися до правоохоронних органів з проханням дати йому оцінку. Якщо я не почую адекватної відповіді від народних депутатів з профільного комітету, буду вимушений звертатися і щодо вашої бездіяльності, тому що, на жаль, зона відповідальності по бюджету – це ваша зона відповідальності. Ви можете і далі не давати відповіді на абсолютно прозорі і логічні запитання, чому ви порушуєте закон, але, на жаль, на них треба рано чи пізно буде дати відповідь або в залі, або десь в інакшому місці.</p>
<p>Але, шановні колеги, давайте працювати на державу, а не працювати на те, що від вас хтось вимагає, або скажіть, що ви заручники, ви хоч блимніть – і ми будемо розуміти.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, 46 поправка, Разумков.</p>
<p>Далі йдемо. 47-а. Теж пропустимо.</p>
<p>48-а, Разумков. Теж пропускаємо.</p>
<p></p>
<p>16:04:09</p>
<p>РАЗУМКОВ Д.О.</p>
<p>55-а, дайте мені, будь ласка.</p>
<p></p>
<p>ГОЛОВУЮЧИЙ. Всі до цього ви не на полягаєте. З 55-ї.</p>
<p></p>
<p>РАЗУМКОВ Д.О. 55-59 правка, 3 хвилини.</p>
<p></p>
<p>ГОЛОВУЮЧИЙ. 55-59-а. Будь ласка, 3 хвилини.</p>
<p></p>
<p>16:04:26</p>
<p>РАЗУМКОВ Д.О.</p>
<p>Шановні колеги, я повертаюся до кількості народних депутатів у залі, а потім давайте не дивуватися тому рівню довіри, який ми бачимо в соціологічних дослідженнях. Раді вже ніхто не довіряє, Раду, м'яко кажучи, не дуже люблять на фронті. Раду, народних депутатів взагалі не цінують, тому що бачать весь той цирк, який відбувається.</p>
<p>Скажіть мені, будь ласка, це ж не... Там можна мені багато закидати про те, що ми йдемо зараз по поправкам, але скажіть, мені, будь ласка, це ж не моя ініціатива сьогодні, в суботу, таємно намагатися їх поставити в порядок денний із сподіванням того, що народні депутати не прийдуть. Скажіть, будь ласка, ви ж член монобільшості, а чи писали вам в чаті, що можете взагалі сьогодні не приходити? Тому що будуть правки і, ну, не страшно, якщо ви за них не будете голосувати. Це, може, і не страшно, але це ваша робота, робота всіх народних депутатів, яких сьогодні немає в залі.</p>
<p>Руслан Олексійович, я до вас звертаюся. Це ваш функціонал як Голови Верховної Ради: забезпечити присутність народних депутатів. Ми з вами неодноразово спілкувалися щодо того, що голосувати за правки, а далі ми будемо ставити на голосування правки, як і за закон, якщо в залі немає 226 народних депутатів, не можна, це рішення Конституційного Суду. Або є якесь інше, то ви, будь ласка, мені його покажіть, я із задоволенням з вами подискутую. А якщо ні, то давайте дотримуватися закону. Ви Голова всього ж парламенту, не лише монобільшості, я сподіваюся, що ви будете притримуватися. Тим більше, що ви добре знаєте Конституцію, на відміну від багатьох. Це всі знають, це абсолютно стовідсоткова інформація, яка не потребує будь-якого підтвердження. Тому ми не можемо сьогодні розглядати цей законопроект, ми не можемо сьогодні взагалі перетворювати Раду в те, що сьогодні є. Ми не можемо далі зменшувати рівень довіри до Верховної Ради України.</p>
<p>Якщо можна, будь ласка, дайте пояснення, як ми розглядаємо цей законопроект. Я розумію, що це не по правкам, але я впевнений, що у вас є відповідь як у досвідченого фахівця.</p>
<p>Дякую.</p>
<p></p>
<p>ГОЛОВУЮЧИЙ. Дивіться, цей законопроект, як і всі попередні, ми розглядаємо у відповідності до Конституції і Регламенту Верховної Ради України.</p>
<p>Йдемо далі, шановні колеги. Наступна поправка - 61, Безгін. Не наполягає.</p>
<p>62-а, Лозинський. Не наполягає.</p>
<p>63-я, Мазурашу. Будь ласка, Мазурашу Георгій Георгійович.</p>
<p></p>
<p>16:07:10</p>
<p>МАЗУРАШУ Г.Г.</p>
<p>Руслан Олексійович, я попрошу поправки номер 63, 83, 100, 148, 192, 241 і 294. Прошу дати 5 хвилин. І одну буду ставити на врахування – 294-у.</p>
<p></p>
<p>ГОЛОВУЮЧИЙ. Єдине, давайте, ми її поставимо, коли ми до неї дійдемо, щоб ми не скакали. А зараз, будь ласка, 5 хвилин за сім от ваших поправок, які ви оголосили. Будь ласка.</p>
<p></p>
<p>16:07:39</p>
<p>МАЗУРАШУ Г.Г.</p>
<p>Георгій Мазурашу, "Слуга народу", 203-й округ, Чернівецька область.</p>
<p>Спершу я хочу відреагувати на цинічні слова колеги по фракції, який розказував, що - на жаль, його немає, але я буду так дипломатично, - що прийшли сюди слухати, щоб послухати аргументи і проголосувати. Одразу згадалось, як недавно я був присутній на засіданні цього комітету, який він очолює, і коли я попросив одну з поправок, одну з пропозицій поставити на голосування, він відмовив, і я запитую: а чому? А він каже: просто я не хочу. От ця людина, знаєте, розказує, що готова слухати, чути. Це трішечки цинічно, я би просив все-таки бути більш послідовними.</p>
<p>Тепер спочатку про правку, яку буду ставити на врахування. Я подавав ще до цього законопроекту свій законопроект, яким пропонував забирати в держбюджет на оборонні потреби 85 відсотків ПДФО від військових та інших учасників заходів з відсічі рашистської агресії. І, в принципі, десь приблизно, якби було таке рішення до фінішу розгляду цього законопроекту, я би був готовий голосувати за це. Але я хотів би запитати. Тут є, в принципі, представники Мінфіну, з повагою, я з повагою ставлюсь до роботи всіх, і це непроста робота, і міністра, і Міністерства фінансів, у воюючій країні - сформувати бюджет і якось там знаходити ресурси, резерви, зокрема для забезпечення армії. Але я хочу запитати: оте, що ми зараз на добру справу ніби хочемо направити ці кошти, там і на вироблення дронів і так далі, а що, лише тепер, більше ніж півтора роки повномасштабної війни минуло, лише тепер ми знаємо, що є такі проблеми з дронами?</p>
<p>Я вам хочу сказати, що, наприклад, я дуже пишаюся тим, що п'ятеро моїх громадських помічників пішли добровольцями на фронт, і це велика честь їм і вдячність за те, що вони пішли боронити державу. Але від одного з них, наприклад, я чую, що основним засобом розвідки в їхньому підрозділі була розвідка боєм. Знаєте, коли він каже, я запитую, а чи немає там в тій посадці рашистів, ворогів, а йому кажуть: зараз побачимо, розвідка боєм.</p>
<p>Звісно, що потрібні були би дрони чим побільше, звісно. А це треба було, напевно, ще минулого року думати. І в умовах, коли не секрет, що і та невеличка допомога, яку ми отримуємо, і велика допомога в якості кредитів, які нам партнери дають, вони нам надають на умовах, що ці кошти не можуть йти на війну, так, не можуть іти на оборонні потреби - це їхня філософія, ми не можемо вимагати від них іншого, це їхня позиція, - але хіба не просилося в цих умовах раніше, значно раніше ставити питання про те, щоб надходження в місцеві бюджети стягувати в держбюджет, тому що лише з власних надходжень ми можемо фінансувати армію і оборонні потреби, стягнути їх раніше? А з коштів, які ми отримуємо, а здебільшого беремо в кредит у міжнародних партнерів, компенсувати місцевим громадам, бюджетам, компенсувати не в ручному якомусь режимі, а за якоюсь зрозумілою прозорою формулою. Це ж хіба не просилося раніше зробити це? І це було би цілком логічно. Не вирішувати, тому що у нас дуже люблять вирішувати. Я пам'ятаю, як ми один з інших законопроектів розглядали тут, лейтмотив якого був приблизно такий: на місцях там зловживають. І справді, десь зловживають там, давайте ми стягнемо в центр і будемо ми тут зловживати. Тому що для того, щоб стягувати в центр і нормально ці кошти, як кажуть, використовувати ефективно, треба мати достатній рівень порядності взагалі на центральному рівні влади, щоб не було цих історій прикрих, коли там чуємо про ті яйця і інші там, і куртки, і тому подібне. Навіть у самій армії, у самому Міністерстві оборони примудряються вкрасти, що є, звісно, ганебним. Напевно, треба було раніше це робити. Але, о'кей, тепер зробили. Ну, можна хоча би трішечки почути і місцеве самоврядування? Не просто все забрати.</p>
<p>Я розумію, з чим це пов'язано. Напевно, пов'язано з тим, що десь там запахло виборами і, умовно, хай не вони піаряться на тому, що будуть надавати допомогу з місцевих бюджетів, а давайте ми заберемо з центру і ми будемо на центральному рівні піаритися. Взагалі піаритися на підтримці армії не варто, крім тих, хто кошти з власної кишені витрачають на армію. Треба мати трішки совісті.</p>
<p></p>
<p>ГОЛОВУЮЧИЙ. Дякую.</p>
<p>Наступна поправка - 64, Алєксєєв. Не наполягає.</p>
<p>65-а, Бондар. Не наполягає.</p>
<p>66-а, Кисилевський. Не наполягає.</p>
<p>67-а, Мамка. Не наполягає.</p>
<p>68-а, Разумков. Будь ласка.</p>
<p></p>
<p>16:13:01</p>
<p>РАЗУМКОВ Д.О.</p>
<p>"Для забезпечення стійкості місцевих громад, які перебувають у складному становищі у зв'язку з війною, пропонується дозволити збільшити місцевий борг, загальний обсяг місцевого боргу, та гарантовано Автономної Республіки Крим, обласною радою чи міською територіальною громадою. Стан боргу на кінець бюджетного періоду не може перевищувати 300 відсотків від бюджету, бюджету міста Києва 500 відсотків середньорічного обсягу доходів загального фонду місцевого бюджету, які надійшли за три попередні бюджетні періоди." Ви відхилили цю правку. Я хотів би почути вже по правці позицію комітету, чому це було зроблено і чим це заважає як місцевим бюджетам, так і цьому абсолютно недолугому законопроекту, який був поданий урядом.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>16:14:01</p>
<p>КУЗБИТ Ю.М.</p>
<p>Дякую, Руслане Олексійовичу.</p>
<p>Колеги, збільшення граничного обсягу місцевого боргу та гарантованого боргу воно в умовах нестабільності економіки та входження до відповідних місцевих бюджетів може негативно вплинути на виконання боргових зобов'язань. І тому ми залишаємо той граничний рівень, який є зараз: 200 відсотків. І цю правку просимо не підтримувати.</p>
<p>Дякую.</p>
<p></p>
<p>ГОЛОВУЮЧИЙ. Дякую. Зрозуміла позиція, так?</p>
<p>Ідемо далі тоді. 69-а, Мокан. Наполягає?</p>
<p>Разумков, будь ласка.</p>
<p></p>
<p>16:14:30</p>
<p>РАЗУМКОВ Д.О.</p>
<p>Руслане Олексійовичу. Одразу дві, 69-а і 70-а, дві правки. Дві хвилини дайте мені, будь ласка. Це по цьому ж самому питанню.</p>
<p>Тобто скажіть мені, будь ласка, правильно я розумію, що у вас кредити, які набирає держава, об'єктивно зараз є вимоги, є потреба для того, щоб забезпечити і армію, і ті "хотєлки" влади, які є сьогодні, але ви фактично перевалюєте за 100 відсотків ВВП? Дві хвилини дайте, будь ласка, Руслан Олексійович.</p>
<p></p>
<p>ГОЛОВУЮЧИЙ. Да, додайте ще хвилину.</p>
<p></p>
<p>16:15:09</p>
<p>РАЗУМКОВ Д.О.</p>
<p>Сто відсотків ВВП для себе і для того, щоб їх втрачати на закупівлях того, що не приїздить до держави. Втрачати на яблуках, втрачати на картоплі, втрачати на яйцях по 17, да, – це нормально, це вас влаштовує як бюджетний комітет? А дати можливість збільшити обсяг залучення кредитів для місцевої влади – це вам ненормально?</p>
<p>Це називається подвійні підходи: подвійні підходи влади, подвійні підходи вас як народного депутата, тому що ви сьогодні доповідаєте про це з трибуни Верховної Ради. Подвійні підходи комітету. Тобто для державного бюджету вас усе влаштовує, для місцевого – ні. Поясніть, будь ласка, чому, в чому різниця? Не просто тому, що там 200 і добре, ми залишаємо, нам так хочеться, а чому ви так прийняли рішення?</p>
<p>Дякую.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>16:16:09</p>
<p>КУЗБИТ Ю.М.</p>
<p>Шановний колего, ми залишаємо в тих розмірах, яких є, по одній простій причині: що значне боргове навантаження на місцеві бюджети може призвести до того, що вони можуть не справитися з поверненням цих боргів під час воєнного стану.</p>
<p>Тому логіка проста: просто щоб не обтяжувати місцеві бюджети тими видатками, які вони потім не зможуть перекрити. Дякую.</p>
<p></p>
<p>ГОЛОВУЮЧИЙ. Дякую. Це були 69-а і 70-а поправки.</p>
<p>71-а, Аліксійчук. Не наполягає з колегами.</p>
<p>72-а, Аліксійчук з колегами. Не наполягає.</p>
<p>73-я, Аліксійчук з колегами. Не наполягає.</p>
<p>74-а. Так, тут Тимошенко і колеги. Я так розумію, Соболєв. 10 хвилин замість усіх поправок, які у вас є. Так, Сергій Владиславович?</p>
<p>Будь ласка, до 10 хвилин, Соболєв.</p>
<p></p>
<p>16:16:54</p>
<p>СОБОЛЄВ С.В.</p>
<p>Шановні колеги, я хотів би привести ті аргументи, на підставі яких ми, власне, внесли всі правки, і скомпонувати їх в декілька ключових позицій.<b> </b></p>
<p>Позиція номер один. Навіть якщо комітет розрахував все до копійки і вважає, що ці кошти підуть без крадіжок, через відкриті тендерні процедури, питання є в наступному. Міста, міські громади і мери міст абсолютно чітко розрахували все до кінця року. І те, що ви це робите, я вже не кажу заднім числом, що заборонено в принципі Конституцією, з 1 жовтня, а саме це залишається в вашому проекті, і при повторному внесенні ви це не врахували, хоча це було одне із ключових застережень, але навіть забирати ці кошти до кінця року, на мій погляд, це означає залишити громади без тих ключових фінансів, які йдуть на ремонт безпосередньо каналізаційних, водоводних і інших невідкладних споруд, які не дадуть можливість містам спокійно ввійти в зиму.</p>
<p>Тому, якщо ви вважаєте, що ви це вже робите, але хоча б врахуйте тоді правки, які стосуються того, перше, що це не можна вводити заднім числом з 1 жовтня, але це і не можна вводити на бюджет цього року. Бо ті місяці, які залишилися, ці кошти давно вже закладені. Ці кошти закладені на фінансове обґрунтування, без якого, ви знаєте, жодні роботи не будуть проводитись. І це є перша, і ключова правка, на якій ми наполягаємо, щоб ні в якому разі ці кошти не відбирати заднім числом і не забирати їх в цьому році. Це перша і абсолютно логічна правка.</p>
<p>Друге. Ми взяли дані з вашої офіційної доповідної комітету і Міністерства фінансів, який фінансовий ресурс ви хочете отримати в результаті цієї операції. Якщо брати, що на наступний рік це приблизно 100 мільярдів грошей, то це означає, що на цей квартал ви плануєте отримати приблизно 25 мільярдів. Я не знаю, чи ви отримали дані від асоціації мерів, а такі дані є, або від кожного міста.</p>
<p>Тільки станом на сьогодні міста витратили, я підкреслюю, на пряму підготовку, передачу коштів, фінансування, пряме фінансування Збройних Сил з початку війни близько 60 мільярдів гривень. І все це підтверджено кошторисами, які затверджуються на сесіях і які дуже легко перевірити.</p>
<p>Друге. Близько 30 мільярдів міські громади виплатили на непрямі підтримки Збройних Сил. А скільки громади витратили, а це реально десятки мільярдів по Україні, на підтримку родин, які загинули. Поки люди чекали допомоги від держави, міста виплачували по мільйону гривень кожній загиблій родині. Міста виплачували сотні тисяч тим, хто втратив кінцівки, тим родинам, які залишилися з дітьми без годувальника. Ви ці кошти врахували, які пішли в тому числі і цього року на всі ці виплати?</p>
<p>А тепер ви заднім числом хочете забрати за один місяць і не даєте можливість ці кошти використати до кінця року. На наш погляд, це друга група правок, які вимагають однозначного врахування. Якщо ви вже ідете на цей безпрецедентний крок, на наступний рік ви повинні врахувати ті кошти, які пішли на це.</p>
<p>Третя група правок. Ми чудово… Я хотів би, щоб ви слухали, ну, я ж не з стіною розмовляю, колеги. Третя група правок. Ви знаєте чудово, що ПДФО буде братися в тому числі і з воєнізованих формувань, які не є зараз на фронті, а які мешкають в цих містах і селищах. Це поліцейські і інші воєнізовані формування. Їх родини проживають в цих містах, їх діти вчаться в цих школах, в дитячих садочках, це іде прямо на забезпечення всіх необхідних потреб міста. Як можна ці кошти забирати у міст з розумінням того, що ці люди далі проживають в цих містах?</p>
<p>Четверта норма, яка потребує негайного врегулювання. Ці люди і раніше сплачували цей податок місту, ви це чудово знаєте. Нічого не змінилося абсолютно, вони сплачували цей податок і рік, і два, і три роки назад. Да, були окремі міста, такі як місто Київ, або, наприклад, в Запорізькій області зараз, на жаль, трагедія – окупований Енергодар, які мали надприбутки з цього податку, для них були відрахування. Але що змінилося? Ці податки далі виплачуються і далі ці родини проживають у цих містах і населених пунктах. Як можна це не враховувати? Якщо ви вже ідете на те, що військовослужбовці всі зобов'язані свій ПДФО перераховувати в центральний бюджет, як можна це було не врахувати, вам як бюджетному комітету, Міністерству фінансів або Кабінету Міністрів?</p>
<p>П'ята норма, яка є, на мій погляд, найважливіша в цій ситуації. Що робити тим, хто почали за кошти, які вже були виділені, їх же не розділяли, коли це був бюджет міста або селища, це був єдиний фінансовий ресурс, їх витратили на безпосередньо ті потреби, які є і необхідні для міста? Ну, ви ж не можете маркувати гривню, що ця гривня за попередні 10 місяців прийшла від ПДФО військових, а ця гривня пришла від когось іншого. Це загальні потреби міста, які повинні бути враховані так чи інакше.</p>
<p>Наступна, це вже моральна складова. Скажіть, будь ласка, що легше проконтролювати: нерадивого мера, який використовує кошти, які йдуть як додаткові збори від ПДФО військових і військовослужбовців, і пов'язаних з ними професій, чи легше проконтролювати міністра фінансів чи Прем'єр-міністра? Та ясно, що якщо військові, які повертаються з фронту, дай боже, цілими і здоровими, а не дай боже, з каліцтвами, які взагалі не повертаються, та їх родини розірвуть такого мера - і ми знаємо такі приклади, - який дозволить собі використати кошти, які повинні були йти на допомогу військовим родинам. Хтось прийде в кабінет до міністра фінансів. Ви цього чекаєте? Чи хтось прийде в кабінет до Прем'єр-міністра, який нічого абсолютно не контролює? І він бачить чудово, що відбувається. І тільки сьогоднішній міністр оборони накінець-то в абсолютно розумних межах зрозумів, що треба робити із закупівлями для армії, створивши спеціальну агенцію з відповідними контрольними і іншими функціями. Це теж є питання. Чи громада контролює ці кошти, чи ці кошти контролює хтось інший, і чи можна проконтролювати.</p>
<p>Що ви тепер зробите з тими 50 мільярдами, які були використані Міністерством оборони попереднім не за призначенням або за завищеними цінами? Ну і що, визначили, що далі?</p>
<p>Тому наша позиція є наступна. Якщо ви враховуєте ключову правку, яка стосується неповернення назад з 1 жовтня і врахування це в бюджеті наступного року, це відкриває абсолютно нормальний шлях до переговорів, і тоді є цілий порядок правок, які стосуються, а куди саме цільовим призначенням можуть використовувати ці кошти громади і мери міст, тоді є логіка, ми готові підтримати цю логіку. А так ви фактично залишаєте міста в осінньо-зимовий період напризволяще, розуміючи чудово, який ресурс ви у міст відбираєте. Тому, якщо комітет хотів реальної роботи, у вас було достатньо часу, ви бачили всі правки, які були, для того, щоб реально підійти до того, як вирішити це питання.</p>
<p>Дякую.</p>
<p></p>
<p>ГОЛОВУЮЧИЙ. Дякую, Сергій Владиславович. Цей виступ замість всіх поправок, які йшли від вас і колег по фракції. Дякую.</p>
<p>75-а, Саврасов. Немає. Не наполягає.</p>
<p>76-а, Крулько. Не наполягає.</p>
<p>77-а, Пуртова. Не наполягає.<b> </b></p>
<p>78-а, Микиша. Не наполягає.</p>
<p>А, ви там, просто ви пересіли. Я перепрошую. Будь ласка, Микиша, 78-а.</p>
<p></p>
<p>16:27:08</p>
<p>МИКИША Д.С.</p>
<p>Дякую, Руслане Олексійовичу.</p>
<p>Відповідно до того, що ми повинні говорити по правках, може здаватися, що ми відходимо від теми. Всі мої правки і все, що я кажу, воно поєднано і пояснює, чому саме так написано, навіть якщо там пропонується змінити кому. І все це я пояснюю в правках.</p>
<p>І відповідна правка, вона про Національний фонд дослідження. Єдиний фонд, мабуть, в Україні, який надефективно працює з грантами, надаючи підтримку науковій і науково-технічній діяльності, всім безпосереднім учасникам цього. Працюють вже не перший рік, ефективно працюють.</p>
<p>І зараз цією правкою я пропоную що зробити. Вони абсолютно самостійні, працюють самостійно, бухгалтерія своя, але кошти йдуть через Міністерство освіти і науки. Навіщо? Навіщо ви ставите в залежність фонд, який самостійний і ефективно працює, в залежність до відповідного міністерства, яке їх керує? Для чого це робити? Давайте зробимо їх повністю незалежними і щоб вони розпоряджалися своїми коштами.</p>
<p></p>
<p>ГОЛОВУЮЧИЙ. Позиція комітету коротко.</p>
<p></p>
<p>16:28:18</p>
<p>КУЗБИТ Ю.М.</p>
<p>Шановний колего, на сьогодні, доповідаю вам, на сьогодні створені відповідні умови для забезпечення діяльності Національного фонду досліджень. Видатки на забезпечення діяльності НФД та надання їм грантової підтримки щорічно передбачається у державному бюджеті у складі видатків МОН, як правильно ви зазначили, за окремою бюджетною програмою. Тому водночас звертаємо увагу, що під час формування показників проекту державного бюджету на 24-й рік пропозиції від МОН щодо визначення НФД головним розпорядником бюджетних коштів не надходило. Тому ця правка відхилена.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>79-а, Микиша. Будь ласка.</p>
<p>Голосувати, да? Ставлю на голосування 78 поправку авторства Микиші з колегою. Вона комітетом відхилена. Прошу голосувати.</p>
<p></p>
<p>16:29:18</p>
<p>За-32</p>
<p>Рішення не прийнято.</p>
<p>Будь ласка, Микиша, 79-а. Будь ласка.<b> </b></p>
<p></p>
<p>16:29:24</p>
<p>МИКИША Д.С.</p>
<p>Колеги, знову, мабуть, черговий підхід до знищення регіональних комісій з Державного фонду регіонального розвитку. Ну, давайте вже зробимо величезну ласку для регіонального розвитку для місцевого самоврядування, і загалом для регіональної політики, приберемо цю корупційну ланку. Саме про це правка, і вона говорить, що треба ліквідувати цю складову, прибрати загалом. Там також в цій правці чітко пояснюється, який буде механізм замість цього. Він буде ефективний і не буде створювати додаткового навантаження Міністерству розвитку громад, територій і інфраструктури, як кажуть окремі її представники. Простий, зрозумілий, чіткий алгоритм і механізм, як тепер буде працювати в цій комісії без регіональних комісій. І воно буде працювати. І буде легко і зрозуміло для будь-якої громади. І нічого ми не втратимо, а навпаки виграємо тільки від цього. Колеги, прошу…</p>
<p></p>
<p>ГОЛОВУЮЧИЙ. 79 поправка авторства Микиші і колег. Комітетом відхилена. Прошу голосувати.</p>
<p></p>
<p>16:30:46</p>
<p>За-34</p>
<p>Рішення не прийнято.</p>
<p>80-а, Шуляк. Не наполягає.</p>
<p>81-а, Мамка. Не наполягає.</p>
<p>82-а, Фріс. Не наполягає.</p>
<p>83-я, Мазурашу. Ми вже пройшли.</p>
<p>84-а, Крулько. Не наполягає.</p>
<p>85-а, Алєксєєв. Не наполягає.</p>
<p>86-а, Петруняк. Не наполягає.</p>
<p>Разумков, будь ласка. 86-а. Будь ласка.</p>
<p></p>
<p>16:31:09</p>
<p>РАЗУМКОВ Д.О.</p>
<p>Руслан Олексійович, 86, 93, 95-а, там три правки, вони ідентичні. Дайте 2 хвилини, будь ласка.</p>
<p></p>
<p>ГОЛОВУЮЧИЙ. Будь ласка, 2 хвилини.</p>
<p></p>
<p>16:31:20</p>
<p>РАЗУМКОВ Д.О.</p>
<p>Шановні колеги, я щось не бачу тих народних депутатів, які дуже розповідали, що хочуть поговорити і послухати принципові правки щодо цього законопроекту, десь вони випарились. Немає, да? Ну нічого, нічого держава не втратить.</p>
<p>Правки стосуються того, що на рівні Бюджетного кодексу закріпити доходи загального фонду бюджету сільських, селищних, міських територіальних громад в обсязі 64 відсотків. Я знаю, що насправді це частково зроблено цим законопроектом. У мене запитання: чому ми знову спостерігаємо з вами подвійні підходи? Чому правки монобільшості ви враховуєте, а правки "Розумної політики", які насправді раніше були, аніж представників монобільшості, в них, мабуть, вони потім побачили і вирішили від себе подати, ви не враховуєте? Я думаю, що коректно було, якщо вони були б враховані всі, якщо вони ідентичні, якщо вони правильні. Чи тут знову в нас політика? У вас у всіх законопроектах політика. Немає логіки, але є політика.</p>
<p>Ви взагалі не планували їх враховувати, потім були вимушені це зробити. Але ми з вами або про результат, або погратись, розумієте. І саме цим ви займаєтесь.</p>
<p>Поясніть мені, чому дана правка є відхиленою, всі три? В чому принципова відмінність від того, що було враховано в інших правках? І хотілося б почути позицію вас як представника комітету, а не вашу особисту.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, яка позиція комітету по цих поправках.</p>
<p></p>
<p>16:33:20</p>
<p>КУЗБИТ Ю.М.</p>
<p>Шановний колега, ви абсолютно правильно замітили, відзначили, що були враховані правки, які передбачають 64 відсотки надходження до місцевих бюджетів від ПДФО, крім військового. Це була врахована правка номер 729 та 1394 з дорученням передбачити в Законі про Державний бюджет на 24-й рік відповідні зміни нормативів з урахуванням ПДФО, що і було зроблено Міністерством фінансів. Тому ці правки вже враховані колегіальним рішенням комітету. 729 і 1394-а.</p>
<p>Дякую.</p>
<p></p>
<p>ГОЛОВУЮЧИЙ. Дякую. Ідемо далі, шановні колеги.</p>
<p>87-а, Аліксійчук з колегами. Не наполягає.</p>
<p>88-а, Аліксійчук з колегами. Не наполягає.</p>
<p>89-а, Кисилевський. Не наполягає.</p>
<p>90-а, Аліксійчук з колегами. Не наполягає.</p>
<p>91-а, Тимошенко. Вже виступили.</p>
<p>92-а, Бондар. Не наполягає.</p>
<p>94-а, Шуляк. Не наполягає.</p>
<p>96-а, Безгін з колегами. Не наполягає.</p>
<p>97-а, Лозинський. Не наполягає.</p>
<p>98-а, Мамка. Не наполягає.</p>
<p>99-а, Фріс. Не наполягає.</p>
<p>100-а, Мазурашу. Вже виступив.</p>
<p>101-а, Крулько. Вже виступив.</p>
<p>102-а, Бондар. Не наполягає.</p>
<p>103-я, Кисилевський. Не наполягає.</p>
<p>104-а, Аліксійчук з колегами. Не наполягає.</p>
<p>105-а, Аліксійчук з колегами. Не наполягає.</p>
<p>106-а, Аліксійчук з колегами. Не наполягає.</p>
<p>107-а, Тимошенко з колегами. Виступили.</p>
<p>108-а, Алєксєєв. Не наполягає.</p>
<p>109-а, Лозинський. Не наполягає.</p>
<p>110-а, Безгін. Не наполягає.</p>
<p>111-а, Микиша. Будь ласка, 111-а, Микиша.</p>
<p></p>
<p>16:34:55</p>
<p>МИКИША Д.С.</p>
<p>Дякую, Руслан Олексійович.</p>
<p>Дивіться, про що це правка. Це надважлива правка, настільки надважлива, що існує навіть окремий законопроект 9559-д. Про що в ньому і про що у відповідній цій правці. Що ми просимо, навіть не просимо, а вимагаємо, щоб ми додали6 щоб місцеве самоврядування могло безперешкодно надавати, крім фінансової, ще й матеріальну підтримку безпеки і оборони. Зараз за це наступає відповідальність для місцевого самоврядування. Ми ж пропонуємо, щоб цю відповідальність прибрати, адже з 24.02 всі в більшості, в переважній більшості громад допомагали Збройним Силам, допомагали ГУР, СБУ, іншим військовим підрозділам, і за це на них тепер ляже відповідальність. Ми пропонуємо, щоб такої відповідальності не було і в майбутньому. І ця правка також про це говорить. Колеги, прошу підтримати, воно надважливе для місцевого самоврядування.</p>
<p></p>
<p>ГОЛОВУЮЧИЙ. Будете? Позиція комітету коротко.</p>
<p></p>
<p>16:36:03</p>
<p>КУЗБИТ Ю.М.</p>
<p>Колеги, в даній правці пропонується доповнити видатки місцевих бюджетів видатками на підтримку сектору безпеки і оборони. Але загалом такі прямі видатки – це функція і повноваження держави, а відтак державного бюджету. Водночас хочу зазначити, що в кодексі є норми, що визначають механізми передачі коштів місцевих бюджетів на відповідні заходи.</p>
<p>Дякую.</p>
<p></p>
<p>ГОЛОВУЮЧИЙ. 111 поправка Микиші з колегами, комітетом відхилена. Прошу голосувати.</p>
<p></p>
<p>16:36:40</p>
<p>За-29</p>
<p>Рішення не прийнято.</p>
<p>112-а, Мамка. Не наполягає.</p>
<p>113-а, Аліксійчук з колегами. Не наполягає.</p>
<p>114-а, Аліксійчук з колегами. Не наполягає. </p>
<p>115-а, ті самі автори. Не наполягають.</p>
<p>116-а, Кисилевський. Не наполягає.</p>
<p>117-а, Фріс. Не наполягає.</p>
<p>118-а, Мамка. Не наполягає.</p>
<p>119-а, Фріс. Не наполягає.</p>
<p>120-а, Аліксійчук. Не наполягає.</p>
<p>121-а, Аліксійчук з колегами. Не наполягає.</p>
<p>122-а, Аліксійчук з колегами. Не наполягають.</p>
<p>123-я, Кисилевський. Не наполягає.</p>
<p>124-а, Кисилевський. Не наполягає.</p>
<p>125-а, Южаніна. Будь ласка, Ніна Петрівна.</p>
<p></p>
<p>16:37:22</p>
<p>ЮЖАНІНА Н.П.</p>
<p>Попрошу вас, у мене вісімнадцять поправок: десять було до першого другого читання і вісім до повторного другого читання. Я 10 хвилин замість вісімнадцяти поправок.</p>
<p></p>
<p>ГОЛОВУЮЧИЙ. Тобто замість всіх ваших поправок – 10 хвилин.</p>
<p>Будь ласка, Ніна Петрівна, замість всіх своїх поправок – 10 хвилин виступу. Будь ласка.</p>
<p></p>
<p>16:37:38</p>
<p>ЮЖАНІНА Н.П.</p>
<p>Шановні колеги, я хотіла би, щоб ми один одного поважали, і все ж таки розгляд цих поправок зараз сприймаю як парламентські слухання. Але це було робити до того, як уряд зареєстрував цей проект закону. Ми не володіли цифрами і не мали тієї достатньої інформації, щоб робити висновки, скажімо, навіть при розгляді в першому читанні цього проекту закону. Але на сьогодні ми достатньо отримали інформації з місць і маємо повну картину, як виглядає сприйняття і що робить місцева влада під час широкомасштабної війни.</p>
<p>Я думаю, ви, колеги, також отримали всі звернення і широку розшифровку Асоціації міст України, де дали повну інформацію щодо того, скільки надійшло ПДФО у місцеві бюджети, скільки витрачено для військових по прямому фінансуванню і по іншим витратам. І мені абсолютно соромно за нас, що під час страшних перших місяців війни широкомасштабної ви не запитували у них, а як ви ліквідовуєте розрушені об'єкти, як ви допомагаєте людям і як ви забезпечуєте їх проживання, де ви знаходите той ресурс і фізично, і фінансово для того, щоб ліквідовувати страшні наслідки і щоб суспільство продовжувало жити вірою в нашу перемогу. Це ж не ви робили, центральна влада, ви навіть не подумали тоді, як це, в якій ситуації знаходяться на місцях громади і де вони знаходять той ресурс для того, щоби це все вирішувати. І правильно робили, тому що це наслідки децентралізації, бо вони відповідальні за те, щоби в громадах відчували, що є керівництво на місцях, і необов'язково їм іти наверх і просити з кожного приводу: дайте копійку, бо ми маємо щось робити. Ну, це ж здорово, це об'єднувало країну, ми всі були на одному диханні, що називається. Ми всі робили все можливе від кожного із нас для того, щоб швидше реагувати на прильоти, щоби швидше ремонтувати об'єкти інфраструктури, і, правда ж, не питали, а де субвенція на ці цілі із державного бюджету, а витрачали кошти місцевих бюджетів.</p>
<p>І дуже жаль, що за ці декілька тижнів, коли ми готували до повторного другого, ми не змогли послухати навіть прифронтові регіони. Прифронтові регіони для нас мають ключове значення на сьогодні. Ви запитали у Харкова, як вони завтра будуть виживати без цих грошей? Ну, як ми можемо такі робити кроки, не розуміючи наслідків, величезних наслідків для регіонів?</p>
<p>Мені здається, що в цьому зверненні Асоціації міст більше чим вичерпно написано про те, що із військового ПДФО витратили регіони мінімум 77 відсотків. Це не тільки допомога силам безпеки і оборони - це забезпечення ВПО, це розчищення і відновлення зруйнованих вибухами будівель і інфраструктури, це утримання лікарень, це допомога сім'ям військовослужбовців, це відбудова зруйнованого житла в громадах. Ми не бачимо ніяких рухів з ніяких центральних фондів, це лише місцеві бюджети.</p>
<p>Крім того, вони наголошують: а як же ви своєю Постановою уряду від 01.06.2023 547 зобов'язали їх безкоштовне харчування 1 мільйона 640 тисяч людей, на що має піти 28,7 мільярда коштів? Але ніякого фінансування з державного бюджету не забезпечили. Тому це є питання ключовим. Ми не почули місцеве самоврядування. Соромно. І не прикривайтесь, будь ласка, що ці кошти потрібні для Збройних Сил. Я вам назвала, якщо 77 відсотків витрачались і так безпосередньо на підтримку Збройних Сил і на подолання наслідків, то що ви хочете ще?</p>
<p>А ще Асоціація міст і всі громади в нас просили таке звернення, що якщо ви вбачаєте і бачите непорядних мерів, до речі, ну, негарно організовувати оці мітинги, підкуповуючи типу активістів, танцювати біля міських рад і говорити речі про асфальт, про бруківку. Якщо ви насправді влада, зробіть правила бюджету безпеки і оборони для місцевої влади, передбачте виключні видатки, які мають витрачатись з коштів з місцевих бюджетів для того, щоб забезпечити всі цілі, які ви ставите перед собою, і тоді ми побачимо ще раз об’єднання країни. Наша відповідальність спільна, ми всі маємо працювати на перемогу. Це однозначно.</p>
<p>Що стосується наших поправок. Я не розумію, чому бюджетний комітет так і не звернув увагу на те, щоб не просто зараховувати кошти із спеціального фонду дорожнього в загальний фонд державного бюджету, а все-таки його пустити на спеціальну програму кредитування відновлення оборонного комплексу, про що вже говорили мої колеги. Ну, це ж цивілізований прозорий інструмент. Ви взагалі цей пункт не читаєте. Ви всі аплодуєте, і поряд зі мною знаходяться фракції, які говорять: так і так же дорожній фонд буде зараховуватись в загальний фонд державного бюджету. Да ні, не так треба поступати. Дослуховуйтесь, будь ласка, коли ми об'єднуємось навколо однієї цілі.</p>
<p>Звісно, щодо регламентування, витрачання вільних залишків коштів. Ну, ви подивіться, ви хочете навести порядок. Да зумійте хоча би виписати правила, куди мають витрачатись кошти. Знову декілька розмитих речей, під які будуть підсовувати. Я вже бачу, ваші колеги із "Слуг народу" готують проекти законів, щоб витрачати із залишків вільних коштів на деякі речі, які точно є не на часі і неможливі. Це знову про автомобілі, про ввезення автомобілів без сплати мит. Скільки разів ви на одні й ті самі граблі будете наступати? Це коли-небудь закінчиться чи ні?</p>
<p>Мені здається, що коли ми говоримо про пропорцію, а як мають витрачатися кошти, так ви, я привертаю зараз увагу голови комітету бюджетного, в бюджеті на 2024 рік ви виписали нову формулу зарахування ПДФО в спеціальний фонд, залишивши в державному, в загальному фонді державного бюджету ту частину, яка раніше туди надходила, а в цих поправках 10037 зовсім інший механізм.</p>
<p>Якщо ви зараз приймете 10037, як у вас буде кореспондуватися з бюджетом на 2024 рік використання військового ПДФО? Та ну, звісно, він абсолютно… я тепер не розумію, навіщо ви сьогодні винесли цей проект закону 10037? Робіть маленький проект закону, якщо ви все ж таки наполягаєте, щоб за грудень місяць забрати в місцевих бюджетів ПДФО, і тоді виходьте в зал. Просто "тень на плетень" наводите.</p>
<p>От зараз ви просто вимотуєте свої сили і наші сили, бо вже в бюджеті на 2024 рік закладена інша формула, і все детально розписано. А що стосується бюджету цього року, змін до нього, то точно вже не можна робити таким шляхом, як ви запропонували. Це має бути інший шлях. І якби ви його виокремили і зробили і швидко занесли в зал, то, можливо, всі би це і підтримали.</p>
<p>Тому абсолютно абсурдним зараз виглядає, я просто не хочу навіть іти по поправках, бо немає логіки в тому, що ви зараз робите, ні з технічної точки зору, ні справді на забезпечення додатковими грошима можливостей фінансування нашого сектору безпеки і оборони. Прикро спостерігати, що на це ніхто не реагує. Ну, насправді Міністерство фінансів у першу чергу мало би відреагувати.</p>
<p>Я хочу ще одне-єдине попросити вас після мого виступу. Поясніть, будь ласка, ті залишки місцевих бюджетів на 01.10 цього року, про які тут тисячу разів уже говорили, більше 200 мільярдів. Ви їх будете вилучати в якийсь спосіб в загальний фонд державного бюджету чи ні? Чи вони будуть використовуватися як вільні залишки коштів на кінець року за тим регламентом по витратах, який ви запланували? Я хочу, щоб ви з трибуни підтвердили чи розвіяли міф про те, що ви будете вилучати насильницьким шляхом в позазаконний спосіб, а, можливо, в законний, можливо, якусь постанову розробляєте, але дайте відповідь: залишаться кошти до кінця року, ті хоча би, які були на 01.10.2023?</p>
<p>Дякую за увагу. І прошу все ж таки віднестися до цього проекту серйозніше, чим ми навіть собі уявляли. Тому що все уже зазнало значних змін через розгляд інших проектів законів і відкриває нове вікно для розкрадання коштів. Зверніть на це увагу.</p>
<p></p>
<p>ГОЛОВУЮЧИЙ. Дякую, Ніно Петрівно, дякую за ваш... <i>(Шум у залі)</i> У мене просто немає переліку цих поправок. Ніна Петрівна просто сказала, що вісімнадцять і вона 10 хвилин просить. Я тому не можу навіть… Добре. Дякую. Дякую, Ніно Петрівно.</p>
<p>А, відповідь. Будь ласка.</p>
<p></p>
<p>16:48:00</p>
<p>КУЗБИТ Ю.М.</p>
<p>Шановна колего, я вам хочу точно зазначити, що ми робимо все тільки у законний спосіб, згідно чинного законодавства, і ніякими насильницькими методами ніхто не буде ні у кого нічого вилучати. Зараз ми йдемо по закону, і я надіюся, що Верховна Рада підтримає цей закон і не буде ніхто з політиків маніпулювати з приводу того, що ми в когось щось забираємо. Ми перенаправляємо просто податки на обороноздатність країни – от єдина мета. Ми шукаємо ресурс і надіємося, що ми його всі разом спільно знайдемо.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 126-а, Гончаренко Олексій. Будь ласка.</p>
<p></p>
<p>16:48:35</p>
<p>ГОНЧАРЕНКО О.О.</p>
<p>У мене прохання правки 126, 141, 176 і 177 – чотири правки, дати мені 3 хвилин, я виступлю.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>16:48:48</p>
<p>ГОНЧАРЕНКО О.О.</p>
<p>Дякую. Шановні друзі, розглядаємо надзвичайно важливе питання, але хочу почати, все-таки сьогодні День залізничника. Хочу привітати всіх залізничників України і подякувати за ту роботу колосальну, яку вони проводять для того, щоб країна трималась. Сьогодні залізниця – це як хребет насправді України, на якому все тримається. Це і перевезення, це і люди, це і зброя – це все. І тому величезна подяка.</p>
<p>І звичайно, найкращою подякою було б, якщо б сьогодні, у День залізничника, ми прийняли б хоч якесь рішення на підтримку залізничників соціальну. Тому що сьогодні рівень заробітних плат в Укрзалізниці – це просто жах, ну просто жах! Тому що сьогодні провідник може отримувати і 4, і 5 тисяч гривень, машиніст – надскладна, надвідповідальна робота – 8, 10, 11 тисяч гривень. Це абсолютно є неприйнятно, і ті працівники, вони заслуговують на абсолютно інше.</p>
<p>Однак сьогодні ми розглядаємо інший законопроект, а саме: ми розглядаємо законопроект про те, як влада хоче забрати гроші в місцевих громад, і забрати їх на центральний бюджет, щоб ділити в Києві, ділити в центрі, начебто, звичайно, прикриваючись військовими. Якщо б дійсно центральну владу хвилювали би військові, то напевно, не було б історії, як з тридцяткою, яку пообіцяли до кінця війни, потім забрали. Потім ми в цій сесійній залі прийняли закон 10 квітня, щоб повернути тридцятку всім військовим, поліцейським, рятувальникам, але цей закон так з 10 квітня заблокований, таке нове ноу-хау, постановою, і лежить уже скільки? Скоро буде вже 8 місяців, як він лежить, спікером, Президентом не підписаний, в силу не вступив.</p>
<p>Якщо б реально ми хотіли підтримати військових, то ми б, напевно, розглядали законопроект про демобілізацію після 18 місяців служби, який я вніс ще в березні місяці. І з тих пір він лежить у Верховній Раді, навіть Комітет з питань нацбезпеки, оборони не знаходить у собі сили його розглянути, ну просто не розглядає і все.</p>
<p>До речі, де зараз депутати, і де в тому числі ці комітети, представники, я не знаю. В залі десь 40 депутатів. Це в нас перший робочий день у листопаді.</p>
<p>Якщо б реально хотіла влада допомогти військовим, то, напевно, не було би яєць по 17 гривень, яблук – по 50 й іншого неподобства. Ми бачили висновки вже Рахункової палати про те, що да, завищені ціни в Міністерстві оборони були. Так за це треба відривати щось, по 17 гривень, а не залишати так, як є.</p>
<p>І ми зараз розглядаємо закон, яким нам говорять, що начебто для військових, для зброї давайте заберемо кошти в центральний бюджет. Як вони будуть витрачені, ми знаємо, знову це все буде: яйця – 17, все інше. Тому так не можна робити. Нам треба зобов'язати місцеві ради приймати рішення на користь військових, не забирати у них кошти, а щоб вони ці кошти витрачали на військових. Оце правильний підхід.</p>
<p></p>
<p>ГОЛОВУЮЧИЙ. Будь ласка, далі. 127 поправка, Разумков. Будь ласка.</p>
<p></p>
<p>16:51:59</p>
<p>РАЗУМКОВ Д.О.</p>
<p>Руслане Олексійовичу, 127-134-а, дайте 5 хвилин, будь ласка.</p>
<p></p>
<p>ГОЛОВУЮЧИЙ. Будь ласка, 5 хвилин.</p>
<p></p>
<p>16:52:08</p>
<p>РАЗУМКОВ Д.О.</p>
<p>Дякую. По-перше, я дуже радий, що представник комітету визнав, що політична мотивація переважає здоровий глузд, тому що ті правки, які ви навели по минулому моєму запитанню, вони стоять набагато далі, аніж правки "Розумної політики". Тобто ви правки влади приймаєте, а розумні правки не приймаєте. Це дуже погано, але хоча б чесно.</p>
<p>Якщо ми говоримо з вами про ПДФО і про принципи, по яким функціонує, може функціонувати, якщо, не дай боже, буде прийнятий цей закон. Скажіть мені, будь ласка, ну добре, там ваші представники розповідають, що це місцевій владі на голову впало завдяки вашій "бездоганній" (в лапках) професійній роботі. А поліцейських ви ПДФО яким чином забираєте, з якого переляку?</p>
<p>Воно у них було до війни, воно у них є зараз. Це люди, які там живуть, люди, які там працюють, на відміну від багатьох представників влади, не повтікали 24-го, залишились разом з місцевою владою на місці, часто організовували оборону цих міст. Зараз їх ПДФО має залишатися там.</p>
<p>З якого… як би так пом'якше, з якої логіки ви закладаєте це в законопроект? Чому ви вирішили, що ви можете забрати всі гроші місцевої влади? Тому що вам хочеться?</p>
<p>На минуле моє запитання, я вам задавав запитання, а чому ви взагалі вирішили, що не можна збільшувати кредитні обсяги і кредитні ліміти для місцевої влади, у вас була дуже цікава відповідь про те, що, а ми боїмося, що вони не зможуть це виплатити. Тобто ви як представник комітету, як профільний комітет, як представник монобільшості гарантуєте, що ви зможете забезпечити дефіцит бюджету в 50 відсотків, який ви закладаєте і який ви готуєте на рівні бюджету 24-го року. Тобто це буде ваша персональна відповідальність – раз, як народного депутата, як представника влади, як представника партії Президента. І ви гарантуєте такі надходження, збільшуючи постійно кредити. Це я вже мовчу, що ці кредити ви брали в минулому році по два, по три відсотки, в цьому будете по вісім брати, в наступному взагалі незрозуміло, скільки вам викотять.</p>
<p>І це робиться не тому, що там війна завершилася або у вас безвихідь, а тому що наші міжнародні партнери бачать, в тому числі в статтях Times, про те, що представники влади заробляють, як в останній день, це я цитую міжнародних журналістів, це я ж не сам вигадав, щоб ви мені тут не розповідали, що ми в політику граємось. Це міжнародні наші партнери, і це заявка не лише Шустера, не лише того журналіста, якого Президент нагороджував, дав йому орден, а це міжнародна позиція, яка доноситься до вас, до того, що бездарно витрачаються кошти, що ви не змогли використати той державний бюджет, який був сформований, що ви намагалися забрати гроші у військових, що ви заблокували і далі не пускаєте…</p>
<p>До речі, я щось не бачу представників "Голосу", які заблокували цей законопроект, щось Цабаля, наприклад, не бачу в залі, який розповідав, що це погано для бюджету. Я не бачу їх в залі, хоча це теж бюджетний закон, принципові правки є. Я щось не бачу тих народних депутатів, які там декілька хвилин тому розповідали, що прийшли послухати конструктивні правки. Зараз вони будуть далі конструктивні.</p>
<p>Правка по поліцейським, вона ж була конструктивна, ви її не враховуєте. Правка по тому, що не можна запускати закон зворотної сили з 1 жовтня, ви її не враховуєте. Правка про те, щоб дати можливість залучати, це ж не ваші гроші, це буде залучати місцева влада, ви з ними в політику граєтесь, ви не хочете, щоб вони перезимували, хоча ви до зими не підготувалися абсолютно як представник влади. Я розумію, що це не ваш профільний комітет, але ви несете повну відповідальність. Ви – представник влади, від вас іншої позиції, на жаль, ми не чуємо. І якщо вона є, ви можете про неї сказати. Але я не впевнений, що ви довго залишитеся представником влади, що з вами не відбудеться те саме, що відбулося, наприклад, з Командувачем Сил спеціальних операцій, якого просто звільнили і навіть забули йому про це повідомити. Оце підходи влади: тут гроші не даємо, а тут просто виганяємо людину, навіть слова йому не кажучи. Треба поважати всіх!</p>
<p></p>
<p>ГОЛОВУЮЧИЙ. Ідемо далі.</p>
<p>Дмитре Олександровичу, єдине, я теж за конструктивний розгляд поправок. Я попросив би те, що просив і попередній раз. Складно назвати поправки конструктивними, де пропонується замінити слова "такого змісту" на русизм "наступного змісту". Ну, немає в українській мові таких слів: "наступного змісту". Давайте все-таки по тих поправках, які є, ми будемо проводити глибоку дискусію. І ми готові, і я думаю, що і залу буде більше, тому я попросив би, якщо можна, все-таки до конструктиву.</p>
<p>Ідемо далі. <i>(Шум у залі) </i>Що голосуємо? Давайте.</p>
<p>Дивіться, шановні колеги, 127 поправка авторства Разумкова, відхилена комітетом, звучить як положення виключити... <i>(Шум у залі) </i>Я ставлю. Я просто нагадую, про що вона. Тому що дуже складно зрозуміти, до чого тут всі ті питання, які ви піднімали, до поправки змінити "такого змісту" на "наступного змісту", дуже складно зрозуміти. А хотілось би зрозуміти, про що ця поправка. Дмитре Олександровичу, ще раз говорю, дуже складно отак в такому форматі зрозуміти, за що ми голосуємо.</p>
<p>Тому я ставлю 127 поправку Разумкова, вона відхилена комітетом. Прошу голосувати.</p>
<p></p>
<p>16:58:43</p>
<p>За-20</p>
<p>Рішення не прийнято.</p>
<p>По фракціях покажіть, будь ласка.</p>
<p>Бачите? Ну, монобільшість найбільше підтримала вашу поправку, а ви кажете, що вас якось "ущемляють". Тому якось це несправедливо.</p>
<p>Йдемо далі. Наступну ставимо чи йдемо далі, Дмитро Олександрович? Дякую. Йдемо далі тоді.</p>
<p>Наступна поправка у нас 335-а, Крулько. Не наполягає.</p>
<p>136, Железняк. Не наполягає.</p>
<p>137-а, Яценко. Не наполягає.</p>
<p>138-а, Чорноморов з колегами. Не наполягає.</p>
<p>139-а, Леонов. Не наполягає.</p>
<p>142-а, Ар'єв. Будете? Будь ласка, Ар'єв.</p>
<p></p>
<p>16:59:33</p>
<p>АР’ЄВ В.І.</p>
<p>Я хотів би попросити, у мене є зараз вісім поправок, дати мені 5 хвилин.</p>
<p></p>
<p>ГОЛОВУЮЧИЙ. Мова йде про поправки 142, 178, 308, 543, 544, 618, 747, 748, 749. Все вірно?</p>
<p></p>
<p>АР’ЄВ В.І. Так.</p>
<p></p>
<p>ГОЛОВУЮЧИЙ. Замість них 5 хвилин і ви знімаєте свої поправки. Будь ласка, пан Ар'єв.</p>
<p></p>
<p>16:59:52</p>
<p>АР’ЄВ В.І.</p>
<p>Там, де я є головним автором.</p>
<p></p>
<p>ГОЛОВУЮЧИЙ. Там, де ви головний автор. Да, будь ласка.</p>
<p></p>
<p>АР’ЄВ В.І. Можна...</p>
<p></p>
<p>ГОЛОВУЮЧИЙ. Да-да, будь ласка, спочатку. Да, будь ласка.</p>
<p></p>
<p>АР’ЄВ В.І. Шановні колеги, насправді те, що ми зараз обговорюємо, – це інша крайність від того, що називали бруківкою, асфальтом і так далі. Так, дійсно, не можна під час війни витрачати гроші на асфальт, на бруківку там, де це є не пояснювано, хоча навіть вулицю Грушевського, на якій ми сидимо, нещодавно теж перекладали і ніхто із Кабміну чи Верховної Ради дуже не протестував. Але настав час, о'кей, зараз починаються зміни.</p>
<p>Проте, якщо ми говоримо про те, що нам треба щось змінити, то зараз ми фактично для того, щоб ліквідувати проблему, ліквідовуємо абсолютно весь будинок разом з тарганами, а можна вивести тарганів. Таргани виводяться дуже просто. Для того, щоб не було перевитрат на незрозумілі якісь цілі, для цього визначається чіткий перелік тих напрямків, на які може бути витрачено військове ПДФО протягом дії воєнного стану. Якщо це питання бомбосховищ в школах або бомбосховищ в місцях загального користування, – це питання оборони. Якщо це питання підведення, закупівлі електроенергії для критичної інфраструктури міст, то це питання оборони. Якщо це закупівля енергоносіїв для того, щоб місто функціонувало, або нагальний ремонт міських комунікацій, які є теж критичною інфраструктурою, тоді це нагальні потреби. Але є міста, в яких є 600 відсотків перевиконання, а є міста, в яких ПДФО складає понад 30 і більше відсотків від загального бюджету річного міста. Ми ж фактично рубаємо абсолютно все.</p>
<p>Що відбудеться тоді? У багатьох містах виникне дефіцит коштів. Що пропонується? Щоб уряд компенсував ці речі через міжбюджетні трансфери. Але сам цей механізм абсолютно не визначений. Він буде так, як завжди, коли меру доведеться приходити і говорити про те, що йому потрібно зараз на щось гроші компенсувати, бо йому не вистачило. Якщо ми так робимо, ми вбиваємо реформу децентралізації, яка є одною із головних по дорозі в Європейський Союз. І сьогодні президентка Єврокомісії Урсула фон дер Ляєн говорила про необхідність цих реформ.</p>
<p>Пояснювати це суто необхідністю оборони... Для оборони можна знайти інші кошти. Давайте відновити ренту на газ у тому самому обсязі, як було раніше, а то чомусь на 40 мільярдів гривень менше в бюджеті на наступний рік. І з якого такого дива? Давайте менше на марафон, давайте все, що є в дорожньому фонді, закинемо зараз на питання оборони.</p>
<p>Але що сьогодні відбувається? Державна структура фактично дуже вайлувато забезпечує Збройні Сили України, до пів року виконуються замовлення відповідних військових частин через Міністерство оборони абсолютно по всіх речах. Шини елементарні купити не можуть. Немає приладів нічного бачення, і наші захисники йдуть в нічні рейди без них. Це дуже небезпечно для їхнього життя. Проте місцеві органи влади можуть буквально за два тижні, максимум за двадцять днів, через систему закупівель придбати все, що необхідно для Збройних Сил, вже і зараз.</p>
<p>То давайте не ліквідовувати абсолютно все і не кидатися з одної крайнощі, де були бруківка і асфальт, в тому, щоб забрати абсолютно всі гроші із місцевих бюджетів. Ну давайте вже знайдемо щось посередині. Але, на превеликий жаль, судячи з того, яка є зараз зала, мій голос – це голос волаючого в пустелі. Аби Україна не стала цим волаючим.</p>
<p></p>
<p>ГОЛОВУЮЧИЙ. Дякую.</p>
<p>Йдемо далі. 143 поправка, Артур Володимирович Герасимов.</p>
<p>Артур Володимирович, у вас велика кількість поправок... <i>(Шум у залі)</i> Хто? Ар'єв? Ар'єв вже зняв свої поправки. Артур Володимирович, він зняв свої поправки.</p>
<p>Артур Володимирович, ви теж знімаєте свої поправки? Артур Володимирович, у вас 143-я, дуже важлива, поправка. Але ми говорили, що, можливо, ви заміните на годину виступу?</p>
<p>Будь ласка.</p>
<p></p>
<p>17:05:20</p>
<p>ГЕРАСИМОВ А.В.</p>
<p>Шановний Руслан Олексійович, як воно буде, ми зараз подумаємо, ми дискутуємо тут у фракції.</p>
<p>Але, шановні колеги, дійсно, я підтримую те, що сказала Ніна Петрівна Южаніна. Я щиро сподіваюсь, що ті з вас, хто зараз присутній в цій пленарній залі, вас небагато, але частина з вас дуже впливові. Я бачу Представника Президента пана Зеленського в парламенті, я бачу керівників комітетів, я бачу зараз керівництво фракції "Слуга народу". Так от, я буду виступати по кожній поправці, частково буду об'єднувати. Але я буду давати цифри, я буду давати думки, я буду давати обґрунтування, чому за цей закон в тому вигляді, в якому він зараз є, голосувати категорично не можна. Ми будемо говорити про корупцію. Ми будемо говорити про крадіжки державних грошей і про місцеве самоврядування.</p>
<p>Дякую.</p>
<p></p>
<p>ГОЛОВУЮЧИЙ. Дякую, Артур Володимирович. Це дуже важливо, тому що в цьому глибока і плідна дискусія, результатом якої повинен стати ще кращий закон.</p>
<p>Дякую, Артур Володимирович. Це була 143 поправка.</p>
<p>144-а, Крулько. Не наполягає.</p>
<p>145-а, Мамка. Не наполягає.</p>
<p>146-а, Прощук. Не наполягає.</p>
<p>147-а, Гриб. Не наполягає.</p>
<p>148-а, Мазурашу. Вже виступив.</p>
<p>149-а, Савчук. Не наполягає.</p>
<p>150-а, Пуртова. Не наполягає.</p>
<p>151-а, Микиша. Будь ласка, наполягаєте, Дмитро? Будь ласка, Дмитро Сергійович.</p>
<p></p>
<p>17:06:54</p>
<p>МИКИША Д.С.</p>
<p>Руслан Олексійович, будь ласка, 151, 152, 165-а – 2 хвилини з початку, і я…</p>
<p></p>
<p>ГОЛОВУЮЧИЙ. Будь ласка, 2 хвилини за три правки. Будь ласка.</p>
<p></p>
<p>17:07:03</p>
<p>МИКИША Д.С.</p>
<p>Руслан Олексійович, пояснюю, про що казав Дмитро Олександрович Разумков, і загалом про що каже "Розумна політика". Ми кажемо якраз в цих правках, які технічні. Так, там є технічні речі, але вони пояснюють загалом, що відбувається з цим законопроектом, що ми прибираємо і що ми змінюємо, щоб покращити хоча б те, що ви пропонуєте.</p>
<p>А покращуємо ми наступне. Цим законопроектом загалом забирається військове ПДФО і у тих військових, які зараз знаходяться на території відповідної громади, і тих поліцейських, і представників спеціалістів Державної служби з надзвичайних ситуацій, які були і до повномасштабного вторгнення, також забираються кошти. Ба більше того, залишки, які залишаються від іншої діяльності місцевого самоврядування, де вони економлять, роблять все для того, щоб копійчину зекономити і використати ефективно на інше направлення, на іншу діяльність, вона потім... Її не можна використати посеред року, вона залишається на кінець року, потім падає на вільні залишки, і потім громада може їх використати. Але ви кажете, що, ні, ви маєте використовувати. І на що? Ви маєте використати на погашення заборгованостей. І це якраз в законопроекті 10037.</p>
<p>А тепер я вам поясню, які заборгованості. В Державному бюджеті на 2024 рік, а залишки будуть на наступний рік, Мінфін ставив заборгованість для всього місцевого самоврядування 10 мільярдів гривень. Це ті помилкові кошти, які сформував (увага!) уряд Януковича. Більше того, це лягає на плечі не просто місцевого самоврядування, що неправильно нарахував уряд, вони навіть поклали заборгованість місцевих районних державних адміністрацій. Почуйте цей абсурд! І тепер ви кажете, що треба ці залишки використати на погашення цього бреду...</p>
<p></p>
<p>ГОЛОВУЮЧИЙ. Дякую.</p>
<p>Шановний доповідач, ну це ж по суті поправок. Ні, у вас поправка замінити слова "такі зміни" на "наступні зміни". Добре. Тим не менше, я просто прошу ближче до поправок. Дякую, Дмитре, добре.</p>
<p>Наступна - 153-я, Васильченко. Не наполягає, з колегами.</p>
<p>154-а, Аліксійчук з колегами. Не наполягає.</p>
<p>155-а, Тимошенко з колегами. Вже використали своє право.</p>
<p>156-а, Кисилевський. Не наполягає.</p>
<p>158-а, Аліксійчук з колегами. Не наполягає.</p>
<p>159-а, ті самі автори. Не наполягає.</p>
<p>160-а, Шаповалов. Не наполягає.</p>
<p>161-а, Бондар. Не наполягає.</p>
<p>162-а, Алєксєєв. Не наполягає.</p>
<p>164-а, Южаніна. Вже використала.</p>
<p>166-а, Тістик. Не наполягає.</p>
<p>167-а, Мазурашу. Вже висловився.</p>
<p>168-а. <i>(Шум у залі)</i> 165-а вже була використана, Микиша і колеги. 168-а, ваша. Друзі, я ж, все чітко.</p>
<p>Будь ласка, Демченко, 168-а. Будь ласка.</p>
<p></p>
<p>17:10:17</p>
<p>ДЕМЧЕНКО С.О.</p>
<p>Я є обраним народним депутатом на мажоритарному окрузі в Дніпропетровській області номер 29. На цьому окрузі є таке ОТГ, зветься Слобожанське, там маже 25 тисяч мешканців. В цьому селищі майже 2,5 тисячі тимчасово переміщених осіб. Відповідна правка, яку я зараз озвучую, є ініціативою саме цих людей, які звернулися до мене і просили, щоб я зробив все, щоб ця правка пройшла. Вона стосується в тому числі… перепрошую, вона стосується використання коштів, які залишаються в громадах, в тому числі на напрямок відновлення умов життя для тимчасово переміщених осіб. Я розумію, що я і мої повноваження є єдиною формою зараз задля того, щоб люди використали свою форму народовладдя і вона була проголосована.</p>
<p>Прошу цю правку поставити на врахування після того, як в залі...</p>
<p></p>
<p>ГОЛОВУЮЧИЙ. Шановні колеги, 165-а… 168-а, перепрошую, поправка Демченка. Вона комітетом відхилена. Автор просить поставити цю поправку на врахування. Прошу голосувати.</p>
<p></p>
<p>17:11:46</p>
<p>За-22</p>
<p>Рішення не прийнято.</p>
<p>Поправка залишається відхиленою.</p>
<p>169-а, Неклюдов. Не наполягає.</p>
<p>170-а, Васильченко з колегами. Не наполягає. 170-а це була.</p>
<p>171-а, Савчук. Не наполягає.</p>
<p>172-а, Єфімов. Не наполягає.</p>
<p>173-я, Геращенко. Виступила вже по цій… Що-що? Десять поправок, так, використали. А одну ви окремо, да, 173-ю, це саме ця.</p>
<p>Будь ласка, 173-я.</p>
<p></p>
<p>17:12:28</p>
<p>ГЕРАЩЕНКО І.В.</p>
<p>Будь ласка, 2 хвилини, у мене три поправки - і на цьому я завершую презентувати.</p>
<p></p>
<p>ГОЛОВУЮЧИЙ. Добре. Будь ласка, 2 хвилини за три поправки.</p>
<p>Будь ласка, Геращенко, спочатку.</p>
<p></p>
<p>17:12:37</p>
<p>ГЕРАЩЕНКО І.В.</p>
<p>Дякую. Шановні колеги, дуже важливо, щоб ми самі дотримувалися Конституції і здорового глузду. В законопроекті 10037 мова йде про зворотну дію закону, і вже зараз в регіоні хочуть забрати 200 мільярдів гривень, яких направити в спецфонд, у той час коли при Міністерстві оборони створено спеціальний фонд за натівськими стандартами - фонд закупівель.</p>
<p>І у мене одне запитання до представляючого цей законопроект: а чому тоді кошти ви направляєте не на Міністерство оборони цим законопроектом, а на Держзв'язок, на Міністерство стратегічних галузей, а не тому міністерству, яке має відповідати за тил? Так само дуже багато інших неузгодженостей в цьому законопроекті.</p>
<p>Я сподіваюсь, що ті "слуги", які залишилися в залі, читали статтю Головнокомандувача Залужного, де він вказав, наскільки важливими для перемоги є фортифікаційні споруди. За фортифікаційні споруди прикордонних територій відповідають адміністрації військово-цивільні. І задайте запитання Шмигалю, який ні за що не відповідає в країні, чому і досі, після звільнення Чернігівщини, Сумщини, Харківщини, не побудовані нові фортифікаційні споруди і мінні поля на кордоні з Росією, яка може знову вдертися на нашу територію.</p>
<p>Ми пропонуємо, щоби в законопроекті 10037 ви почули наступну логіку: 10 відсотків залишити в регіонах і щоби ці кошти йшли саме на фортифікаційні споруди, бомбосховища і ремонти місць постійної дислокації військових, 30 відсотків щоби йшли на підрозділи, на ремонти, закупівлю дронів і інше, 35 відсотків йшли на Міністерство оборони, яке відповідає за тилові закупівлі і інше, на Міністерство стратегічних галузей. Але не роздати своїм прикормленим, знаєте, фірмам і фірмочкам, які невідомо що виробляють, а пустити ці кошти через кредитування, тому що тоді за них треба буде відповісти, за ці кредити, віддати їх, і закуповувати...</p>
<p></p>
<p>ГОЛОВУЮЧИЙ. Дякую.</p>
<p>Будь ласка, позиція комітету по цих поправках, які сказала Ірина Володимирівна, 173-я і решта, і наступні.</p>
<p></p>
<p>17:14:55</p>
<p>КУЗБИТ Ю.М.</p>
<p>Шановна колего, ви у своїй правці 173 пропонуєте в іншій редакції викласти пункт 22.8 розділу VI "Прикінцеві положення". Я хотів би зазначити, що встановлене обмеження щодо використання вільних залишків коштів місцевих бюджетів за вичерпним переліком видатків дає можливість в умовах воєнного стану якраз спрямувати кошти на захищені та першочергові витрати.</p>
<p>А з приводу того, що ми не даємо на військо, ну, так це ж неправда. Те, що ДССЗЗІ і Мінстатегпром, вони якраз будуть виробляти і закуповувати продукцію, яка буде потрібна на фронті, в цьому основна ціль. Тому ми просимо.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Ідемо далі. 174-а, Рубльов. Не наполягає.</p>
<p>175-а, Кицак. Не наполягає.</p>
<p>179-а, Герасимов. Будь ласка, Артур Володимирович.</p>
<p>Ар'єв? Ну, ви ж використали. Ну, слово джентльмена, ну, Володимир.</p>
<p>Добре. Ар'єв, будь ласка, 179-а.</p>
<p></p>
<p>17:16:01</p>
<p>АР’ЄВ В.І.</p>
<p>Руслане Олексійовичу, я сказав, що я використовую ті поправки, де я першим автором є. Але тут наші спільні поправки із Артуром Герасимовим і Ростиславом Павленком, і тому я можу брати слово.</p>
<p>Я ще раз наголошую на тому, що я говорив у попередньому виступі. У нас немає іншого виходу, як просто визначити витрати, на які можуть йти гроші з військового ПДФО під час воєнного стану. Тому що, якщо ми виріжемо зараз ці гроші з бюджетів громад, громади посипляться. І це буде, до речі, набагато гірше, тому що нам непотрібна внутрішня напруга, особливо в тилу. А вона буде, якщо цей законопроект буде ухвалений в такому вигляді. Давайте шукати золоту середину, я вам ще раз кажу. Це нормальна історія, потрібен розумний підхід, а не так, як зараз.</p>
<p></p>
<p>ГОЛОВУЮЧИЙ. Дякую. Дякую.</p>
<p>З приводу того, що ваше прізвище на "А", ви завжди перший по алфавіту, тому я так і зрозумів. Йдемо далі.</p>
<p>Наступна - 180-а, знову Герасимов, Павленко, Ар’єв. Знову Ар’єв.</p>
<p>Будь ласка, Володимире Ігоровичу, 180-а.</p>
<p></p>
<p>17:17:23</p>
<p>АР’ЄВ В.І.</p>
<p>Я хотів би знову наголосити на тому, що реформа децентралізації була однією з найуспішніших реформ після 2024 року. І якраз питання того, що ПДФО залишається у громадах, воно допомогло громадам розвиватись. Так, зараз частину грошей можна взяти на потреби оборони, так, частину грошей, але не всі разом. Треба, щоб громади розвивались і далі. Сьогодні у нас в парламенті була президентка Єврокомісії Урсула фон дер Ляєн, ми чекаємо рішення про початок перемовин із Європейським Союзом. Але якщо ми говоримо про те, що ми йдемо в Європейський Союз, то нам не можна ухвалювати антиєвропейських рішень. Ось в цьому логіка.</p>
<p>І я ще раз закликаю, нам потрібно зараз більше займатись реформами і в порядок денний вносити всі відповідні законопроекти. Але те, що відбувається зараз, це антиреформаторство.</p>
<p></p>
<p>ГОЛОВУЮЧИЙ. 181-а, Крулько. Не наполягає.</p>
<p>182-а, Батенко. Не наполягає.</p>
<p>183-я, Мамка. Не наполягає.</p>
<p>184-а, Гриб. Не наполягає.</p>
<p>185-а, Фріс. Не наполягає.</p>
<p>186-а, Рєпіна. Не наполягає.</p>
<p>187-а, Тістик. Не наполягає.</p>
<p>188-а, Разумков. Будь ласка.</p>
<p></p>
<p>17:18:45</p>
<p>РАЗУМКОВ Д.О.</p>
<p>Руслане Олексійовичу, 188, 193, 194-а. Це аналогічні правки, але все рівно я сподіваюсь, що ви так само їх будете потім коментувати, тому що вони більш ніж конкретні. Дайте 2 хвилини, будь ласка.</p>
<p></p>
<p>ГОЛОВУЮЧИЙ. Дайте 2 хвилини.</p>
<p></p>
<p>17:19:03</p>
<p>РАЗУМКОВ Д.О.</p>
<p>Вони більш ніж правильні. І ви також їх поясните залу. І сподіваюся, що за них будуть голосувати, прислухаючись до вас. А так само я хотів би подивитися, куди поділися ті критикани, які розповідали, що немає логічних правок тут. Давайте поговоримо по логіці, по здоровому глузду і по розумних підходах.</p>
<p>Про що правка? Це надання дозволу місцевим громадам виділяти кошти на оборону, зокрема при дії воєнного стану, сільських (селищних), міських рад. Вони зможуть приймати рішення про надання фінансової, матеріальної підтримки сектору безпеки і оборони, затвердження місцевих програм підтримки сектору безпеки і оборони.</p>
<p>Це якраз те, про що мав би бути цей закон, про що, наприклад, подавав окремий законопроект наш колега Дмитро Микиша, який і пропонував, щоб місцева влада мала можливість, щоб потім не приходило до них ДБР, як це робиться зараз, мати можливість в рамках діючого законодавства, яке ви не хочете приймати, допомагати місцевим владам. Допомагати, виділяючи кошти на сесіях через програми, допомагаючи тим, хто виведений, знаходиться на ПДД, або безпосередньо купувати машини, купувати дрони, які не може купити центральна влада, тому що, скільки по фронту не їздили, жодного дрона з "Армії дронів" не побачили. Може, хтось і бачив, але, на жаль, ми - ні. І ні від кого не почули, що їх бачили. Можемо разом з вами з'їздити, я не знаю. Давайте, Олександре Сергійовичу, Руслане Олексійовичу, давайте разом з'їздимо, я думаю, що, може, ви давно були, поговоримо, побачимо наших захисників, де ж "Армія дронів". Можемо кулуарно про це поговорити, тому що, дійсно, ви тоді казали, Олександре Сергійовичу, що вони є. Але їх немає. Давайте разом з'їздимо, подивимось, де вони будуть. І думаю, що це було б корисно - продемонструвати армії, як Верховна Рада плідно працює на те, щоб їх забезпечувати.</p>
<p>Тому я дуже сподіваюсь, що ці правки будуть проголосовані і підтримані.</p>
<p></p>
<p>ГОЛОВУЮЧИЙ. 118-а.</p>
<p>Будь ласка, коротко позиція комітету.</p>
<p></p>
<p>17:21:14</p>
<p>КУЗБИТ Ю.М.</p>
<p>Шановний колего, дивіться, значить, питання надання підтримки сектору безпеки та оборони з місцевих бюджетів вже врегульовано Бюджетним кодексом України. Місцеві ради можуть приймати рішення про передачу коштів з місцевих бюджетів до державного бюджету з подальшим розподілом таких коштів Кабінетом Міністрів України, а також перераховувати у вигляді міжбюджетного трансферту кошти іншим бюджетам на заходи в підтримку сектору безпеки і оборони. Тому ця правка ваша була відхилена, бо в нас вже є регулювання.</p>
<p>Дякую.</p>
<p></p>
<p>ГОЛОВУЮЧИЙ. Дякую. Йдемо далі тоді.</p>
<p>189 поправка, Бабенко. Не наполягає.</p>
<p>190-а, Разумков. Будь ласка.</p>
<p></p>
<p>17:21:53</p>
<p>РАЗУМКОВ Д.О.</p>
<p>Руслане Олексійовичу, давайте так: 190, 195, 209, 191 і 210, 211, 212 – це…</p>
<p></p>
<p>ГОЛОВУЮЧИЙ. Секундочку, 195…</p>
<p></p>
<p>РАЗУМКОВ Д.О. Це буде разом до 212 правки, те, що у нас є.</p>
<p></p>
<p>ГОЛОВУЮЧИЙ. Тобто від 190-ї по…</p>
<p></p>
<p>РАЗУМКОВ Д.О. Да, це сім правок. Дайте 5 хвилин, будь ласка.</p>
<p></p>
<p>ГОЛОВУЮЧИЙ. Будь ласка, 5 хвилин. Я тоді до 215-ї всі забираю. П'ять хвилин.</p>
<p></p>
<p>17:22:19</p>
<p>РАЗУМКОВ Д.О.</p>
<p>Ви попрацювати прийшли, правильно, колеги? Якщо ми говоримо з вами про те, що тільки що сказав доповідач, це ви вводите в оману, тому що це не стосується матеріального. Плюс ви хочете забрати у них гроші в свій державний бюджет так званий, саме свій, і там розподілити замість того, щоб конкретна громада допомогла конкретному підрозділу, який в них базується. Покажіть мені, будь ласка, чи є це в діючому законодавстві. Якщо є, давайте про це поговоримо.</p>
<p>Ви пропонуєте забирати знову гроші у них до державного бюджету, після цього отримувати знову постійні корупційні скандали з неефективним витрачанням коштів на барабани, неефективним витрачанням… Це ж не місцева влада (правильно?) барабани закуповувала? Це закуповувала ВА (військова адміністрація). Закуповували пательні за бюджетні кошти, які ви передали туди. Закуповували весь інший непотріб за мільйонні суми. Робили так звані ремонти, яких немає. І після цього ви говорите про те, що давайте ми знову заберемо просто місцеве ПДФО? Ну, я думаю, що ми по багатьом можемо з вами міністерствам, в тому числі і по Міністерству фінансів, по Міністерству економіки, по іншим міністерствам проговорити: а де ж вони були 24 лютого? Куди вони поїхали, в якому напрямку знаходились? На відміну від місцевої влади, місцева влада залишалася здебільшого, залишалася на своїх місцях разом зі своїми громадами і допомагала армії, допомагала ТрО, допомагала ССО, командувача якого ви так ганебно звільнили буквально вчора. Допомагала ГУР, допомагала "Азову", допомагала 72-ці, якщо ми про Київ говоримо, яка з маршу заходила і займала позиції по першій лінії оборони на річці Ірпінь.</p>
<p>А багатьох міністерств не було, вони знаходились на далекому-далекому "західному фронті". І саме завдяки місцевій владі дуже часто ворог туди не дійшов, а не центральній. Але зараз ви вирішили забрати в них гроші і знову їх розподілити між собою. Потім ви дивуєтеся, чому ж виходять статті в Times про те, що ніхто не вірить у нашу перемогу, виходять статті про те, що витрачаються кошти не туди, виходять статті про величезну корупцію. Це ж проблема не лише влади, яка безпосередньо в цьому, залучена до цього процесу, – це проблема всієї держави, тому що воно б'є по всіх.</p>
<p>Воно деморалізує наших міжнародних партнерів, воно не допомагає стримувати ту коаліцію, яка була сформована навколо нашої перемоги. Люди розчаровуються, бачачи ті підходи, які сьогодні ми бачимо в центральній владі. І ви просто хочете забрати ще один ресурс для себе, для свого власного гаманця і з нього витрачати гроші туди, куди непотрібно, дуже часто витрачаючи неефективно, закуповуючи, ще раз повторюю, закуповуючи…</p>
<p>От у вас гарно називається законопроект: про розвиток оборонно-промислового комплексу. У нас майже два роки війна. А давайте, якщо ви приходите, знаєте, до будь-якого інвестора, в даному випадку народ України – це інвестор, який вам там може дати гроші, може не дати, – ви приходите і кажете: дивіться, ми зробили ось одне, ось друге, ось третє, от ми снаряди випускаємо, от ми випускаємо дрони, знищили пів армії рашистської нашими дронами. Не волонтерськими, не тими, за які армійці за тридцятку купують і за сотку, не тими, які надає міжнародна допомога, а тими, що ви зробили. Покажіть, що ви зробили. Відповіді, на жаль, немає. І потім будете розповідати, де ваші снаряди 152-го і 122-го калібру, де ці заводи? От, ви ж буваєте на фронті, я знаю, ви ж спілкуєтесь із захисниками, правда? Чого не вистачає? Снаряди є? Міни 122-і є? 120-і снаряди є? Немає. Чи я неправду кажу? Чи це не ключове, що сьогодні турбує наших захисників? А зараз ви майже наприкінці другого року війни виходити і кажете: а нам треба забрати гроші у місцевої влади для того, щоб знову їх запхати кудись собі під егідою того, що ми почнемо будувати заводи. А що ви два роки робили? Або скажіть, ми нічого не робили, ми такі великі професіонали, що не змогли зробити найменшого за ці майже два роки війни, побудувати свої заводи, і після цього тоді хай український народ визначається, що з вами робити далі. А поки що ви цього не зробили, давайте не забирати гроші у, дуже часто, ефективного використувача – українських громад.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p align=center></p>
<p>17:27:26</p>
<p>ГОЛОВУЮЧИЙ. Дякую.</p>
<p>Це була 190, 191-а... Що? Тут є не ваші, мені треба всі. Ще час дати?</p>
<p>30 секунд, Разумков.</p>
<p></p>
<p>17:27:40</p>
<p>РАЗУМКОВ Д.О.</p>
<p>Олександре Сергійовичу, поставте 190, 195 і 209-у правки на врахування. Це якраз про те, щоб дати фінансову змогу місцевим громадам виділяти кошти для наших захисників. Концептуальні й абсолютно коректні правки.</p>
<p></p>
<p>ГОЛОВУЮЧИЙ. 190, 195 і 209-а. Добре.</p>
<p>Ставлю на голосування пропозицію народного депутата Разумкова врахувати правку 190 авторства Разумкова, Загоруйко та колег. Комітетом вона відхилена. Прошу голосувати.</p>
<p></p>
<p>17:28:23</p>
<p>За-15</p>
<p>Рішення не прийнято. Правка не врахована.</p>
<p>Ставлю на голосування пропозицію народного депутата Разумкова врахувати правку номер 195 депутатів Мокана, Загоруйко, Солодухи, Разумкова й інших. Комітетом вона відхилена. Прошу голосувати.<b> </b></p>
<p></p>
<p>17:28:51</p>
<p>За-15</p>
<p>Рішення не прийнято.</p>
<p>І ставлю на голосування пропозицію народного депутата Разумкова врахувати правку номер 209 народних депутатів Петруняка, Загоруйко, Разумкова. Комітетом вона відхилена. Прошу голосувати.</p>
<p></p>
<p>17:29:15</p>
<p>За-16</p>
<p>Рішення не прийнято. Правка не врахована.</p>
<p>Так, 192-а, Мазурашу. Не наполягає.</p>
<p>197-а, Лаба. Не наполягає.</p>
<p>198-а, Васильченко. Не наполягає.</p>
<p>199, Аліксійчук. Не наполягає.</p>
<p>200, Тимошенко. Не наполягає.</p>
<p>201, Аліксійчук. Не наполягає.</p>
<p>202, Аліксійчук. Не наполягає.</p>
<p>203, Кисилевський. Не наполягає.</p>
<p>204, Бондар. Не наполягає.</p>
<p>205, Бакунець. Не наполягає.</p>
<p>206, Бакунець. Не наполягає.</p>
<p>207, Яценко. Не наполягає.</p>
<p>208, Алєксєєв. Не наполягає.</p>
<p>209, так… А 209-а, а це сюди входило. Добре.</p>
<p>210. Так, так, так. Дмитро Олександрович, у нас там 216-а і далі ваші йдуть, блок знову великий.</p>
<p>Да, будь ласка, Разумков.</p>
<p></p>
<p>17:30:10</p>
<p>РАЗУМКОВ Д.О.</p>
<p>Там 213-а наша, якщо я не помиляюся.</p>
<p></p>
<p>ГОЛОВУЮЧИЙ. У нас попередній блок був...</p>
<p></p>
<p>РАЗУМКОВ Д.О. До 12-ї.</p>
<p></p>
<p>ГОЛОВУЮЧИЙ. До 12-ї?</p>
<p></p>
<p>РАЗУМКОВ Д.О. Да. 13, 14, 15, 16, 17, 18, 19-а – це сім правок. Дайте мені 5 хвилин, будь ласка.</p>
<p></p>
<p>ГОЛОВУЮЧИЙ. П'ять хвилин. Разумков, будь ласка.</p>
<p></p>
<p>17:30:28</p>
<p>РАЗУМКОВ Д.О.</p>
<p>Олександр Сергійович, шановні колеги, малочислені шановні колеги, які, на жаль, залишились в залі Верховної Ради і які не переживають за те, як Україна пройде випробовування зимою! Ви зараз за це не проголосували. Мені шкода, що і президія за це не проголосувала, за правки 190, 195, 209. Це правки, які надавали би місцевим громадам можливість виділяти кошти не лише на оборону, а, зокрема, дозволили фінансування заходів щодо роботи територіальної оборони, мобілізаційної підготовки, підготовки сил безпеки, проектування, будівництво, ремонт, захист споруд цивільного захисту. І це стосувалося б не лише питань сховищ, які б, можливо, зберегли наших з вами співгромадян від обстрілів, які, на жаль, ми маємо з вами прогнозувати, що будуть цієї зими, територію під назвою "Росія" нічого не зупиняє, і вони будуть бити по цивільних містах, по об'єктах критичної інфраструктури.</p>
<p>Так про що ж я кажу в цих правках? Я і мої колеги з "Розумної політики" якраз пропонували дати можливість зробити те, що не може завдяки, мабуть, недолугості і відсутності фахових знань зробити центральна влада. Хай вибачають мене, профільних міністерств сьогодні немає, але тим не менше. Це ненормально, коли у нас з вами уже практично розпочалася зима, дякуючи богу, вона тепла, тому що пішов опалювальний сезон, але ми з вами абсолютно не готові до того, що наші об'єкти критичної інфраструктури будуть зазнавати ударів ворога. Це ненормально, коли виступає Найєм і каже про те, що ми лише до кінця, до нового року перші з 22-х підстанцій приведемо до ладу, до того, що, можливо, вони будуть якось захищені. Причому він каже, що ми в цьому плані ще й ідемо "попереду паротяга". А всі інші – до кінця зими.</p>
<p>Скажіть мені, будь ласка, виглядає це як добрий стендап, як якесь комедійне шоу, а не як підхід до державницької позиції, до державницької політики, до підготовки країни, воюючої країни до зими. Ми з вами забули, що таке блекаут? І дякуючи нашим енергетикам (низький їм уклін), і дякуючи тій спадщині (в даному випадку в позитивному сенсі), яка нам дісталася після розпаду Радянського Союзу, ми змогли його пройти, тому що наші енергетики дуже часто фактично голіруч з'єднували дроти і ми отримували з вами електроенергію: через 10 годин, через 5, через 4. В цьому сенсі такої вже потужності, такого захисту немає, і ми за це літо мали до цього підготуватися. Ви не подали жодного законопроекту, який би на це виділив додаткові ресурси, ви не даєте можливість зробити цю роботу за вас місцевій владі.</p>
<p>Я розумію, що ви дуже часто використовуєте наратив про бруківку. Це абсолютно ганьба, тому що перекладати бруківку або будувати стадіони на прифронтових територіях або вирощувати, вибачте, квіти в Краматорську дуже гарно, але не потрібно. Краще там поставити укриття, краще підготувати інфраструктуру до майбутньої зими, сто відсотків. Але, дивіться, ви ж не робите взагалі нічого, ви не підготували енергетичну систему держави до війни. І нашими пропозиціями ми могли би, якщо б ви їх врахували, дати можливість місцевій владі підготуватися разом з центральною владою спільними зусиллями, спільними коштами до зими. Іи ж цього не робите.</p>
<p>Потім, коли почнуться проблеми взимку, хто за це буде нести відповідальність? Ви ж знову вийдете і скажете: це не ми, це місцева влада. Так ви ж в них позабирали гроші. Ви готові до того, що мешканці міст, сіл, селищ будуть приходити безпосередньо до вас як до мажоритарників в гості і вимагати від вас, щоб ви полагодили водогін, каналізацію, електромережу тощо? Чомусь, мені здається, відповідь буде "ні". Я хотів би її почути від вас. Заздалегідь дякую.</p>
<p></p>
<p>ГОЛОВУЮЧИЙ. Щось будете з цього ставити, Дмитро Олександрович?</p>
<p></p>
<p>РАЗУМКОВ Д.О. Я хотів би позицію комітету, якщо можна.</p>
<p></p>
<p>ГОЛОВУЮЧИЙ. Позиція комітету. Будь ласка, Юрій Кузбит.</p>
<p></p>
<p>17:35:37</p>
<p>КУЗБИТ Ю.М.</p>
<p>Шановний колего, я би все-таки хотів зрозуміти, по якій конкретно правці вам давати відповідь, тому що, наприклад... Давайте любу, давайте любу навскидку.</p>
<p>В абзаці другому розділу І законопроекту слова "вільні залишки" замінити словами "невикористані кошти". Відповідь. Запропонована термінологія не відповідає положенням статей 2, 14, 72 Бюджетного кодексу України. Тобто це те, що я бачу, перед очима у мене ці правки, які я можу коментувати в межах Регламенту.</p>
<p>Дякую.</p>
<p></p>
<p>ГОЛОВУЮЧИЙ. Дякуємо, Юрію Михайловичу.</p>
<p>Дмитре Олександровичу, 220 далі. Будь ласка, Разумков.</p>
<p></p>
<p>17:36:14</p>
<p>РАЗУМКОВ Д.О.</p>
<p>По 224-у, дайте 3 хвилини.</p>
<p></p>
<p>ГОЛОВУЮЧИЙ. Три хвилини.</p>
<p></p>
<p>17:36:21</p>
<p>РАЗУМКОВ Д.О.</p>
<p>Юрію Михайловичу, вам, мабуть, на трибуні, владі, погано чутно. Я вас просив, щоб ви дали відповідь на 190 правку. Ви розумієте, 190 – це 1, 9, 0. Ви б на них дали відповідь, не читали все підряд, не ті правки, які поміняні на виступ, а по правці, яку ваш комітет і ви безпосередньо не врахували. Давайте поважати тих, хто нас з вами дивиться. Ви не поважаєте Раду, ви не поважаєте колег депутатів. Я думаю, що, на жаль, ну, так склалося, що вимагати поваги і від суспільства нам теж не доводиться.</p>
<p>Але я вам задав питання по конкретній правці. Ви мені починаєте розповідати будь-яку іншу. Ви взагалі виберіть, що захочете в цій таблиці. Ви ж по нормальним правкам не даєте відповідь. Бачите, тому що у вас відповіді немає. Дайте по 190 правці відповідь. Там нормальна правка, там все зрозуміло? От я дуже хочу почути на неї відповідь, а не висмикувати будь-яку іншу, в тому числі і технічну. Не буває технічних. Коли ви під гарними назвами ховаєте погані закони – це не технічна правка, це демонстрація того, що в даному випадку вже ви, тому що це повторне друге читання, не можете зробити більш ефективним хоча б назву закону, я вже мовчу про сам закон. Розумієте? Ви ще по літерам почніть розповідати, що літера "б" не відповідає літері "а".</p>
<p>По 190 правці скажіть, будь ласка, чим вона заважала цьому закону? Чому ви не хочете дати можливість місцевій владі, дійсно, займатися підготовкою, в тому числі і об'єктів цивільної інфраструктури до, в тому числі, опалювального сезону, об'єктами укриття, які будуть вкрай необхідні для зими. Тому що ваші ВА (військові адміністрації) себе вже продемонстрували. Пательні по декілька сот тисяч гривень ми побачили. Ми побачили дуже класні конструктори по мільйону гривень. Поставте гарний контроль над всіма. Мені байдуже, якщо буде десь мерія або керівництво ОТГ щось красти, їх теж можете притягати до відповідальності, абсолютно з вами погоджуюсь. Можемо навіть разом подати відповідний законопроект. Але давайте, щоб закон був один для всіх, і для ВА так само, військових адміністрацій, які призначаються центральною владою, призначаються Кабінетом Міністрів. Це безпосередня гілка вертикалі Президента, і ваша в тому числі як представника влади.</p>
<p>Тому, будь ласка, ще раз, щоб ми не шукали інші правки, 190-а. Дякую.</p>
<p></p>
<p>ГОЛОВУЮЧИЙ. Будь ласка, Юрій Михайлович. 190 правка, я так розумію.</p>
<p></p>
<p>17:39:15</p>
<p>КУЗБИТ Ю.М.</p>
<p>Шановний колего, я, можливо, відволікся, не почув, що ви мали на увазі саме 190-у. А відповідь така. Ви пропонуєте змінити пункт 22.8 законопроекту за власною редакцією. Хочу нагадати, що бюджетним комітетом вже є встановлений і підтриманий напрямок використання цих коштів, вільних залишків. Встановлене обмеження щодо використання вільних залишків коштів місцевих бюджетів за вичерпним переліком видатків дає можливість в умовах воєнного стану спрямувати кошти на захищені та першочергові витрати, не допускаючи неефективних витрат. Я це спеціально зачитую для стенограми, щоб не було двояких трактувань. Запропоновані ж напрямки видатків мають плануватися, як і у вашій правці, мають плануватися за рахунок поточних надходжень до місцевих бюджетів. Крім того, доповнення є напрямків в правці 163, яка була подана і врахована. Тому, я думаю, ми все-таки будемо залишатися на конструкції, прийнятій бюджетним комітетом України.</p>
<p>Дякую.</p>
<p></p>
<p>ГОЛОВУЮЧИЙ. Дмитро Олександрович, 225-а. Будь ласка.</p>
<p></p>
<p>17:40:18</p>
<p>РАЗУМКОВ Д.О.</p>
<p>Олександр Сергійович, давайте 225 – навіть 249-а. Це скільки у нас, три, шість, дев'ять – одинадцять правок. Давайте 6 хвилин. Якщо ви не заперечуєте.</p>
<p></p>
<p>ГОЛОВУЮЧИЙ. Давайте. 249, да?</p>
<p></p>
<p>17:40:40</p>
<p>РАЗУМКОВ Д.О.</p>
<p>Ні. 225 – 249-а.</p>
<p></p>
<p>ГОЛОВУЮЧИЙ. Добре. Будь ласка. Разумков, 11 хвилин.</p>
<p></p>
<p>РАЗУМКОВ Д.О. Дякую.</p>
<p></p>
<p>ГОЛОВУЮЧИЙ. А, 6 хвилин. Вибачте.</p>
<p></p>
<p>РАЗУМКОВ ДО. Шість я попросив, але можна й одинадцять.</p>
<p></p>
<p>ГОЛОВУЮЧИЙ. Одинадцять правок – 6 хвилин. Юрій Михайлович цікавиться, якщо ви захочете відповідь по якійсь із правок, щоб ви акцентували номер, і він тоді занотує.<b> </b></p>
<p></p>
<p>17:40:58</p>
<p>РАЗУМКОВ Д.О.</p>
<p>У даному випадку - ні, у даному випадку правки, дійсно, відносяться до технічних. Юрій Михайлович, до вас питань не буде. А от по минулому, насправді я розумію, що підготували відповідь секретаріат, я знаю, що ви фахова людина і ви розбираєтесь в тих правках, які приймає комітет, але дуже хотілося, щоб ви не просто зачитали, а дали вичерпну позицію так, як ви це вмієте. Тому що просто зачитати… От люди, які нас дивляться, я вам задаю питання: чому ми не хочемо допомогти центральній владі за рахунок місцевої, щоб вони підготувалися до зими, щоб у них в домівках було тепло, щоб у них в домівках було світло, щоб у них в домівках був газ, щоб була вода, щоб не була забита каналізація, багато інших речей, які турбують кожного нормального громадянина, іноді навіть і народних депутатів? А ви їм кажете, що це 218-а, 38-а і тому подібне. Це ж… ну, давайте поважати тих, хто нас дивиться.</p>
<p>Простими словами пояснити ж можна, чому ви не хочете підтримати цю, абсолютно логічну правку команди "Розумної політики". Поважати мене, поважати себе, поважати тих авторів правок, які це підготували. Просто поважати людей, і тоді ми з вами, можливо, як народні депутати будемо користуватися повагою, а не так, як… А де… Безуглої немає, Мар'яни Володимирівни, яка подає відповідні опитування, а сама в зал не ходить. Потім ми дивуємося на той результат, який отримуємо в її так званих опитуваннях.</p>
<p>Я розумію, що каденція для когось завершується, але здається, що деякі народні депутати почали нові професії для себе освоювати, ставати соціологами. Та там вчитися треба, там так не працює: просто в фейсбуці написав запит - і все, і побігло. Ні, там треба рахувати, там математика. І там треба ходити на засідання, тому що рахувати свою зарплату, я думаю, що всі дуже вміють там. Тому що мені сьогодні один колега каже: а я зарплату вчасно отримую. Це круто, що ти отримуєш вчасно зарплату, а на фронті якраз є затримки. Є затримки по зарплатах, розумієте, а у депутата немає, йому добре. А потім ми дивуємося результатам таких опитувань, що депутатів ненавидять. Так а як ви хочете, щоб до вас ставились? Якщо ви хочете, щоб вас поважали, ви повинні поважати людей. Вони обирали сюди, сподівались, що це будуть розумні, що це будуть фахові, що це будуть люди, які будуть переживати за країну, а не лише за свою зарплату. Що, які б правки не були, хороші, погані, але ти маєш їх послухати, тому що почитати ти їх не мав часу, ти їх не мав часу почитати, тому що ти отримав фактично інформацію про те, що сьогодні цей закон буде розглядатися, отримав за пів години до засідання. Ми там багато… пішов голова парламенту, але за 10 днів можна було дати тоді. Це великий закон. Я абсолютно адекватно оцінюю, коли є невеликі закони на декілька правок.</p>
<p>Ви не розумієте, якраз у нас було відрядження з колегами з "Розумної політики", ми були у наших захисників. От ми приїхали, а вони кажуть: а ви взагалі там в адекваті всі? От ви подаєте законопроект, яким будете давати можливість виїздити за кордон за 13 тисяч гривень. Знаєте, що вони мені сказали? "Давайте я зараз віддам вам 50, от зараз я 50, давайте не лише тих, хто ще не мобілізований, а до всіх цей закон приймемо". І це влада пропонує цей законопроект. "П'ятдесят я зараз заношу в касу і їду з цієї держави". Це каже людина, яка добровольцем пішла 24 числа і всю війну воює. Вона не сидить в тилу, вона не ховається в Києві, вона не втекла на Закарпаття, вона кожного дня ризикує своїм життям. Я з нею спілкуюсь вже деякий проміжок часу, я можу подивитися, як міняються у неї підходи, у нього підходи. Як він казав декілька місяців тому, що "а хто, окрім нас", і як він говорить це зараз. Розумієте? І вони коли телефонують, кажуть: а от ми взагалі дивимося на те, що відбувається в залі, кажуть, а от скажіть мені, будь ласка, а якщо у мене з підрозділу, ось фактично як там, нам пропонують батальйон сформувати, парламент, так от нас якраз майже вистачає на батальйон. А скажіть мені, будь ласка, якщо з батальйону залишиться, скільки тут нас, ну людей 25 в залі, да, залишилось, ми втримаємо позиції? Ви думаєте, вони це не бачать? Не дивлячись на напружений бойовий графік, у них і на це вистачає часу. От вони телефонують і кажуть: а так не має бути, це неправильно. І я розумію, що так неправильно, а наші з вами колеги чомусь вважають, що так правильно.</p>
<p>Якщо ми не будемо… Знаєте, є фрази: якщо ти не будеш годувати свою армію, будеш годувати чужу. То в даному випадку, якщо ти не будеш поважати свою армію, вона перестане бути твоєю. Це гарний урок, який треба винести.</p>
<p>Дякую.</p>
<p></p>
<p>ГОЛОВУЮЧИЙ. Так, 225-а. 226-а, сьома, восьма, дев'ята, десята. Все. Ваші все.</p>
<p>235-а, Арахамія. Не наполягає.</p>
<p>Бачите, не враховані правки навіть керівництва монобільшості, а ви кажете… <i>(Шум у залі) </i> Це вже його справа.</p>
<p>Тістик. Відхилено. Не наполягає.</p>
<p>237, Васильченко. Не наполягає.</p>
<p>238, Бакунець. Не наполягає.</p>
<p>239, Шуляк. Не наполягає.</p>
<p>240, Южаніна. Немає.</p>
<p>241, Мазурашу. Не наполягає.</p>
<p>Гончаренко, 242-а.</p>
<p>Будь ласка, Олексій Олексійович.</p>
<p></p>
<p>17:47:47</p>
<p>ГОНЧАРЕНКО О.О.</p>
<p>Дякую. Я прошу, пане Олександре, наступні правки: 242, 297, 307, 352, 438, 455, 456 і 478. Це вісім правок, прошу дати мені 6 хвилин, і одну з них я потім поставлю на голосування.</p>
<p></p>
<p>ГОЛОВУЮЧИЙ. Давайте ще раз, 352…</p>
<p></p>
<p>ГОНЧАРЕНКО О.О. Далі 438, 455, 456, 478.</p>
<p></p>
<p>ГОЛОВУЮЧИЙ. О'кей.</p>
<p></p>
<p>ГОНЧАРЕНКО О.О. Шість хвилин і одну правку поставлю.</p>
<p></p>
<p>ГОЛОВУЮЧИЙ. Добре, Гончаренко – 6 хвилин, будь ласка.</p>
<p></p>
<p>17:48:22</p>
<p>ГОНЧАРЕНКО О.О.</p>
<p>Дякую.</p>
<p>Шановні друзі, надзвичайно важливе в нас зараз це обговорення, дуже шкода, що нема депутатів. Але це побачать люди, і вони це побачать в трансляції. І я думаю, що дуже важливо, щоб вони бачили, що все-таки у Верховній Раді підіймаються ті питання, які реально їх турбують. Бо, ну, люди пишуть: як може прожити медсестра-лаборант на п'ять тисяч гривень зарплати, яку сьогодні отримує? Оце їх турбує питання, але його не обговорюють у Верховній Раді. Тут тільки обговорюється, як все забрати кошти знову на центральний бюджет. Але це питання людей хвилює: як прожити вчителю молодому на 5 тисяч гривень зарплати, на 5 тисяч гривень як?</p>
<p>Як прожити... Ну, це взагалі кричуща історія, от нам говорить влада: цей законопроект – забрати кошти, щоб допомагати війську. В нас сьогодні у війську є люди, виведені поза штат так звані. Наприклад, непридатний до ДШВ, але придатний до сухопутних військ, непридатний до морської піхоти, але придатний до сухопутних військ. Їх не переводять місяцями, виводять поза штат в ДШВ відповідно, в морській піхоті. Або, якщо це обмежено придатний по хворобі, виводять поза штат, і ці люди отримують 500-700 гривень на місяць. На місяць! Ми бачимо постійно там новини: той депутат собі нову автівку купив, той собі будинок, особняк, той ще щось, а в нас люди, які віддали своє здоров'я за державу – 500-700 гривень на місяць. Ну, це ж катастрофа! Так про це треба говорити і такі закони треба приймати. Ну, ні, тут нема цього, абсолютно цього немає.</p>
<p>У нас сьогодні, ну, це вже говорять всі, це говорить Залужний в своєму інтерв'ю The Economist. Він говорить: саме головне питання – люди, людський потенціал. У нас сьогодні що з людьми? Ми втрачаємо кожен день людей тричі. Так, зрозуміло, на нас напав ворог і люди гинуть на фронті, і люди гинуть в тилу від ворожих обстрілів. Однак в нас люди ще й не народжуються. А що ми зробили? Вісімсот шістдесят гривень на місяць на дитину? Так це ж неможливо утримати дитину за ці кошти абсолютно. А нічого не змінюється, жодних в нас змін немає, ніякої індексації. Знову в цьому законі про це теж нічого немає.</p>
<p>У нас - третє - це люди не повертаються з-за кордону. А чому вони не повертаються? Та тому що там жінки з дітьми переважно. А де вони будуть вчитись, їхні діти, а як буде зима, а як будуть отоплюватись школа? Є відповіді на ці питання? Немає. Немає відповідей на ці ключові питання. У нас сьогодні допомога інваліду, самотньому інваліду допомога щомісячна на те, щоб він знайшов того, хто може його доглянути, - 50 гривень на місяць, 50 – п’ять нуль. Це кава не коштує стільки в кафе київському. П'ятдесят гривень на місяць. І далі в нас це залишається. Пенсії в людей є 2 - 2 200, 2 300 на місяць.</p>
<p>Так ми говоримо зараз з вами про бюджет, який має бути бюджет. Да все очевидно: армія, все на перемогу і друге – соціалка, щоб люди просто вижили в цей складний час. Все. Немає більше бути нічого. А ми знову, в нас серіали, барабани, що завгодно можна знайти і нічого не вирішується в цьому напрямку. Про корупцію мовчимо. Коли пише журнал Time про те, що крадуть так, начебто завтра не буде. Ну, ми взагалі розуміємо, що ми робимо і наскільки це все небезпечно?</p>
<p>Значить, щоб в нас була розмова не тільки загальна, а й конкретні правки. Я буду ставити на голосування правку 352. Це правка, яка передбачає, ну, от ви збираєтесь зараз вилучити кошти ПДФО військових з місцевих громад, військових, хоч ви говорите "ми хочемо на армію". Як ви даєте гроші на армію, вже всі знають. Яйця по 17 гривень, всі бачили. Ну але, о’кей, це військові. А поліцейські тут до чого? Що, поліцейський не живе в громаді? Його родина не живе в громаді? Чому ми збираємось забрати і їхнє ПДФО в громад? Чому? Мало того, що військовим, поліцейським, рятувальникам не повернули "тридцятку", яку, до речі, Зеленський обіцяв, сказав, буде до кінця війни. Війна не закінчилась - "тридцятка" закінчилась. До речі, ще Зеленський обіцяв нам, що не буде йти на другий термін, а ще обіцяв, що не буде виборів під час війни. А тепер я чую, що хоче на вибори і на другий термін хоче знову йти. Ну, щось всі його обіцянки це такі "цяцянки".</p>
<p>Так повертаючись до поліцейських. Поліцейські, чому ми маємо забрати їхнє ПДФО в громад? Яка логіка цього? Ну тоді чому все не забираємо? Чому не забираємо ПДФО лікарів, вчителів? Ну а яка різниця? Чому ми забираємо?</p>
<p>Тому моя поправка дуже проста: вилучити поліцейських. Вони живуть в громадах, їхні родини живуть в громадах. До речі, родини військових теж живуть в громадах. Ну о'кей, ви так хочете саме у військових забрати ПДФО, ну давайте не будемо чіпати ПДФО поліцейських, давайте щось залишимо громадам. І звичайно, будемо вимагати, щоб вони допомагали війську, а не займались, не витрачали кошти на божевілля, на бруківки, інше. Але хто показав їм приклад? Центральна влада. Ставлю на голосування правку…</p>
<p></p>
<p>ГОЛОВУЮЧИЙ. Ставлю на голосування правку номер 352 за пропозицією Гончаренка. Це правка Гончаренка. Комітетом вона відхилена. Прошу голосувати.</p>
<p></p>
<p>17:55:04</p>
<p>За-10</p>
<p>Рішення не прийнято. Правка не врахована.</p>
<p>243, Геращенко. Не наполягає.</p>
<p>244, Герасимов Артур Володимирович. Будь ласка.</p>
<p></p>
<p>17:55:16</p>
<p>ГЕРАСИМОВ А.В.</p>
<p>Ну що, шановний Олександре Сергійовичу, шановні колеги, розпочинаємо.</p>
<p></p>
<p>ГОЛОВУЮЧИЙ. А, може, дві, там 2 хвилини?</p>
<p></p>
<p>ГЕРАСИМОВ А.В. Ні-ні, я по одній, з голосуваннями, я все, як потрібно, так.</p>
<p></p>
<p>ГОЛОВУЮЧИЙ. Добре.</p>
<p></p>
<p>ГЕРАСИМОВ А.В. Значить, почнемо з чого? Про що цей законопроект, шановні українці? Цей законопроект про те, щоб забрати гроші у місцевих громад і передати їх в центральний бюджет. Це якщо просто. А от тепер увага! Чи довіряємо ми тому, як сьогодні центральний бюджет витрачає кошти? Почнемо говорити про це. І ось я розпочинаю і тримаю в своїх руках звіт Рахункової палати, от я вам його продемонструю, про витрачання коштів Міністерством оборони в 2023 році. І про що ж він говорить? Ми про це поговоримо більш детально в наступних поправках, але він говорить про те, що навіть після скандалу про яйця по 17 гроші крали подвійними темпами. А поправка…</p>
<p></p>
<p>ГОЛОВУЮЧИЙ. Ставлю на голосування пропозицію народного депутата Герасимова врахувати правку номер 244 народних депутатів Герасимова, Павленка, Ар'єва. Комітетом вона відхилена. Прошу голосувати.</p>
<p></p>
<p>17:56:46</p>
<p>За-9</p>
<p>Рішення не прийнято. Правка не врахована.</p>
<p>245-а, Герасимов. Будь ласка.</p>
<p></p>
<p>17:56:51</p>
<p>ГЕРАСИМОВ А.В.</p>
<p>Дякую, Олександре Сергійовичу. Таким чином, ось я тримаю цей звіт і (увага!) про що там ведеться мова? Мабуть, всі пам'ятають, великий скандал був, коли з'ясувалося, що яйця по 17 гривень коштують. Там виявилося потім, що кілограмами купують, точніше, хотіли так представити. Але, тим не менше, після скандалу Міністерство оборони пана Резнікова доповіло, що все виправлено, ціни знижені. І після того був замовлений оцей звіт.</p>
<p>Що показав цей звіт? Ціни дійсно були знижені, яйця почали в Міноборони купувати не по 17, а по 9 гривень. Але в цьому звіті, і я би хотів подякувати заступнику Голови Рахункової палати пану Майснеру за цю правду, в цьому ж звіті показано, що всі інші органи сектору безпеки і оборони купували ці яйця по 5 гривень, 5, 5.30, 5.40: і Служба безпеки, і прикордонники, і Нацгвардія.</p>
<p></p>
<p>ГОЛОВУЮЧИЙ. Ставлю на голосування правку номер 245 народного депутата Герасимова, Павленка, Ар'єва за пропозицією Герасимова. Прошу голосувати. Комітетом вона відхилена.</p>
<p></p>
<p>17:58:18</p>
<p>За-10</p>
<p>Рішення не прийнято. Правка не врахована.</p>
<p>246, Батенко. Не наполягає.</p>
<p>247, Фріс Ігор Павлович. Не наполягає.</p>
<p>248, 49. Обговорювали.</p>
<p>Будь ласка, Дмитро Олександрович, 250-а. Це яка, 48-а?</p>
<p></p>
<p>17:58:32</p>
<p>РАЗУМКОВ Д.О.</p>
<p>48-а, 50-а.</p>
<p></p>
<p>ГОЛОВУЮЧИЙ. А ви казали про 249-у просто минулого разу.</p>
<p></p>
<p>РАЗУМКОВ Д.О. То не моя, 48-а – не моя.</p>
<p></p>
<p>ГОЛОВУЮЧИЙ. О'кей.</p>
<p>248-а, Микиша, будь ласка.</p>
<p></p>
<p>17:58:47</p>
<p>МИКИША Д.С.</p>
<p>Олександр Сергійович, 248-а, якщо можна, 250-а і 253-я. Мені 3 хвилини, щоб я не переривався.</p>
<p></p>
<p>ГОЛОВУЮЧИЙ. Будь ласка, Микиша, 3 хвилини. З початку, будь ласка.</p>
<p></p>
<p>17:59:01</p>
<p>МИКИША Д.С.</p>
<p>З початку, якщо можна. Про що ж ці правки? Всі ми знаємо, що існує в Україні такий дорожній фонд. Також уже створили навколо нього, скажімо так, сумнозвісну репутацію, бо він, цей дорожній фонд забезпечує Велике будівництво, але не тільки це. Дорожній фонд дискредитований так само, як зараз дискредитують місцеве самоврядування. Але дорожній фонд, він не тільки про дороги величезні там міжнародні, національні, регіональні, – він також про те, що він забезпечує критичну інфраструктуру, він забезпечує мости, які зараз аварійні і падають. Це саме з цього фонду надаються кошти.</p>
<p>Також з цього фонду виділяються кошти на безпеку доріг. Також з цього фонду виділяються кошти на місцеві дороги: 35 відсотків цього фонду йде на дороги місцеві.</p>
<p>Нагадаю, що законопроект, який ми розглядаємо, 10037, забирає військовий ПДФО, забирає ПДФО, який сплачують поліцейські і працівники ДСНС – Державної служби з надзвичайних ситуацій. Тобто коштів у громаді не буде. Якщо вам ваша громада потребує, необхідно швидкого ремонту відповідно дорожнього покриття, відповідного обладнання, яке направлене на безпечний рух по дорогах, – цього всього зробити буде не можна не тільки через те, що військовий ПДФО забирають, а через те, що даний законопроект забирає кошти із дорожнього фонду.</p>
<p>Що ми бачимо? У місцевого самоврядування забирають військове ПДФО, забирають кошти на дороги, на безпекове пересування по цим дорогам, і якраз по дорогам в тих громадах, які знаходяться біля фронту, біля зони бойових дій. Там техніка взагалі пересувається важка і руйнується дорожнє полотно. Руйнується і інше: і пішохідні переходи, і зупинки, і всі знаки – все це іде з цього дорожнього фонду. І ми зараз з цього забираємо. Не ми, а саме цей законопроект.</p>
<p>Якраз "Розумна політика" каже про те, що ці правки кажуть про те, що треба виключити цю ініціативу: забирати все в громад і в першу чергу з дорожнього фонду. Повторюсь, навіть ті мости, які зруйновані і які впадуть скоро, бо вони аварійні, це також ідуть з цього відповідного дорожнього фонду. А ми кошти у них забираємо зовсім! Так не може бути.</p>
<p>За що буде існувати ця критична інфраструктура? Ми не зможемо забезпечити нашу економіку! Ми не можемо підвозити товари! Ми повинні утримати нашу інфраструктуру відповідно за ці кошти. Тому прошу якраз підтримати ці правки.</p>
<p></p>
<p>ГОЛОВУЮЧИЙ. Будете ставити їх, так?</p>
<p>Ставлю на голосування пропозицію народного депутата Микиші врахувати відхилену комітетом правку номер 248 авторства Микиші, Загоруйко, Бабія і так далі. Прошу голосувати.<b> </b></p>
<p></p>
<p>18:02:33</p>
<p>За-10</p>
<p>Рішення не прийнято. Правка не врахована.</p>
<p>З 251-ї, Дмитро Олександрович, будь ласка.</p>
<p></p>
<p>18:02:40</p>
<p>РАЗУМКОВ Д.О.</p>
<p>Олександр Сергійович, 251, 252, 254, 255 і 6-а. Дайте мені 3 хвилини, будь ласка.</p>
<p></p>
<p>ГОЛОВУЮЧИЙ. Будь ласка, 3 хвилини, Разумков.</p>
<p></p>
<p>18:02:52</p>
<p>РАЗУМКОВ Д.О.</p>
<p>Це насправді… Навряд чи в когось вистачить совісті назвати їх технічними правками, правки про назву – це якраз про так зване "Велике будівництво". Коли вам це було зручно, ви виділяли туди кошти повним ходом і витрачали їх туди, куди не можна.</p>
<p>Так, наприклад, на будівництво одеської траси влітку 22-го року, коли ми їхали у відрядження, прямо йшло будівництво, не ремонт доріг, про що тільки що казав мій колега Дмитро Микиша, про те, що туди, куди треба було, ви якраз не витрачали. Ви не витрачали на дороги, просто на підсипку, щоб хлопців з передової на медеваках можна було довезти до стабпунктів, не витрачали. Там були такі дороги: здорова людина їде - вона могла би приїхати нездорова, а про поранених я взагалі мовчу.</p>
<p>Я вже мовчу, що це безпосередньо руйнувало техніку, на якій це відбувалося: мікроавтобуси, джипи, пікапи, які розбивали свою ходову повністю, але завдяки нашим захисникам вивозили своїх побратимів з передової і багато кого врятували. Але якщо б ви витрачали кошти на ремонт саме таких доріг, а не, наприклад, як зараз в Чернігові, то, можливо би, більше хлопців і дівчат залишилися живими, просто фізично залишилися живими. Їх би довезли до стабпункту, після цього відвезли в Запоріжжя, Дніпро, Краматорськ і там врятували. Але ви цього не робили, вам треба було витратити ці кошти на будівництво тих доріг, на які не треба було цього робити. На будівництво, не на ремонт, ще раз повторюю.</p>
<p>Наші правки пропонують якраз взяти ці кошти всього дорожнього фонду і направити на забезпечення армії, 50 відсотків - на закупівлю озброєння, 50 відсотків - на забезпечення виплат нашим захисникам, щоб потім знову ніхто не вибігав посеред року, не скиглив і не розповідав, що військові попросили забрати у них "тридцятку", просили забрати у них "сотку", взагалі попросили зарплату не платити, а потім ще хтось вийде дуже розумний і скаже, що а взагалі попросили, щоб ще й самі будуть доплачувати на будівництво доріг, тому що у деяких чиновників просто немає совісті. І зараз це виглядає як жарт, а через пів року це може виглядати насправді як реальність. Я цьому не здивуюся.</p>
<p>Тому, шановні колеги, я ці правки буду просити поставити на підтвердження. Хотів би почути позицію комітету по 252-й або 254-й. Це ті, які якраз є принциповими, чому ви не хочете виділити ці кошти саме на армію Не треба мені казати, що ви їх віддасте просто в бюджет.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Юрію Михайловичу, 252-а, 254-а.</p>
<p></p>
<p>18:05:59</p>
<p>КУЗБИТ Ю.М. Дякую.</p>
<p>Шановний колего, значить, дивіться, ця норма, яку ви пропонуєте, призведе до втрати загального фонду державного бюджету на 95,2 мільярда. А я хочу нагадати, що саме оплата праці військовослужбовців проводиться не спеціального фонду, куди ви пропонуєте перенаправляти ці кошти, а з загального фонду державного бюджету, і у нас саме за рахунок цих коштів буде формуватися і оплата праці, і допомога для армії і так далі.</p>
<p>Тому все-таки пропозицію виключити 59 пункт, вона не підтримується бюджетним комітетом, тому що є вже, скажімо так, позиція з приводу того, що ці гроші направляються в загальний фонд і використовуються для обороноздатності країни, зокрема і для нарахування заробітних плат військовослужбовцям.</p>
<p>Дякую.</p>
<p></p>
<p>ГОЛОВУЮЧИЙ. Не ставити, Дмитре Олександровичу? 252-у, 254-у?</p>
<p>Ставлю на голосування пропозицію народного депутата Разумкова врахувати правку номер 252 авторства Петруняка, Загоруйко, Разумкова. Комітетом вона відхилена. Прошу голосувати.</p>
<p></p>
<p>18:07:15</p>
<p>За-7</p>
<p>Рішення не прийнято. Правка не врахована.</p>
<p>І так само ставлю на голосування пропозицію народного депутата Разумкова врахувати правку номер 254 Мокана, Загоруйко і колег. Комітетом вона відхилена. Прошу голосувати.</p>
<p></p>
<p>18:07:42</p>
<p>За-9</p>
<p>Рішення не прийнято. Правка не врахована.</p>
<p>Дмитро Олександрович, 257-а.</p>
<p></p>
<p>18:07:49</p>
<p>РАЗУМКОВ Д.О.</p>
<p>257-264-а. Дайте, будь ласка, 5 хвилин.</p>
<p></p>
<p>ГОЛОВУЮЧИЙ. П'ять хвилин, Разумков, будь ласка.</p>
<p></p>
<p>18:07:58</p>
<p>РАЗУМКОВ Д.О.</p>
<p>Шановні колеги, ви зараз залишили кошти на конструктори, на пательні. Що там ще купувала Київська військова адміністрація, призначена Кабінетом Міністрів і Офісом Президента? А, там ще в нас були барабани, я забув, вибачте. Як я міг пропустити такий важливий аспект? Тобто ви на це гроші залишили, а на військових ні. Тому що, Юрій Михайлович, ви правильно сказали, зокрема витрачаються на виплати нашим захисникам. А я не пропоную зокрема, я пропоную виключно. Отак одне слово міняє абсолютно підходи.</p>
<p>Куди підуть гроші? Зокрема на яблука, зокрема на яйця, зокрема на снаряди, яких немає, зокрема на пательні, на конструктори, на "Велике будівництво", на величезну корупцію, зокрема на те, на що не можна в нормальній державі витрачати під час війни, і зокрема на зарплати наших захисників. А ми з командою "Розумної політики" пропонуємо не зокрема, а виключно направити ці кошти на виплати нашим захисникам - раз, на закупівлю, ремонт озброєння - два. Щоб не було у влади можливості взяти ці кошти кудись перенаправити. Ви не знаєте, як це робиться? Не знаєте, як створити такі фонди? Давайте я вам допоможу. Ви готові зараз сісти? От є і голова комітету, є і Перший заступник Голови Верховної Ради, можемо достатньо швидко написати такий законопроект, якщо було б бажання його підтримати. Ви ж знаєте, як це зробити? Я впевнений, знаєте. Якщо ні, я допоможу, мої колеги із задоволенням, тим більше, що зараз із врахуванням того, що в залі відбувається, ми взагалі голосувати за жодний законопроект не можемо, за правки в тому числі. Але, тим не менш, ви це порушуєте. І ми йдемо по цим правкам. Ви ж знаєте, як написати такий законопроект, правда?</p>
<p>От на це потім просто дайте відповідь, чи можна його прописати при бажанні – при бажанні зробити армії краще, при бажанні збільшити обороноздатність нашої держави, а не при бажанні знову бабки відправити в котел, з якого... і в корито, з якого будуть їсти всі навколо, окрім забезпечення Збройних Сил України. Розумієте? От у цьому ми відрізняємось, у цьому наші підходи відрізняються від того, за що голосуєте ви. Ну, це ненормально, коли хтось приймає рішення, а ви його потім намагаєтесь натягнути на глобуса. Воно так не працює. Якраз це пряма демонстрація того, що вам байдуже на армію, байдуже на обороноздатність, байдуже на наших захисників. Я зараз не беру вас персонально, я беру в цілому підхід влади, тому що кошти... сьогодні кожну гривню на рахунку її максимально треба відправити на забезпечення сил безпеки й оборони, а ви їх відправляєте будь-де. А потім знову вийдете в січні місяці і скажете: немає можливості платити зарплати військовим чи бюджетникам, чи лікарям, чи вчителям.</p>
<p>Ви ж не будете знову економити на своїй дорогах? Не будете. Тому що буде команда їх далі фінансувати. А забезпечити тих, хто на це точно заслуговує: медиків, які фактично на іншому фронті воюють, вчителів, які готують наше з вами майбутнє, щоб ця держава залишилась, ви цього не робите. Іноді мені взагалі здається, що робиться все для того, щоб зруйнувати майбутнє цієї країни, посіяти зневіру серед наших захисників, посіяти зневіру серед нашого народу в те, що ми йдемо правильним шляхом і ми можемо бути успішною країною. Прямо все робиться для того, щоб люди перестали вірити. І ви знаєте, на жаль, спілкуючись з військовими, спілкуючись з людьми на вулицях, вам це вдається. Вам вдається зруйнувати віру в нашу державу, віру серед наших з вами громадян, віру в наше майбутнє успішне після перемоги. Але це точно неправильний шлях.</p>
<p></p>
<p>ГОЛОВУЮЧИЙ. Ви ставите якісь з них на голосування? Добре.</p>
<p>257. Будь ласка, Дмитро Олександрович. Пардон, 265.</p>
<p></p>
<p>18:13:08</p>
<p>РАЗУМКОВ Д.О.</p>
<p>265-а, і давайте по 281-у. Дайте мені 7 хвилин, будь ласка.</p>
<p></p>
<p>ГОЛОВУЮЧИЙ. Сім хвилин. Разумков.</p>
<p></p>
<p>18:13:24</p>
<p>РАЗУМКОВ Д.О.</p>
<p>Олександр Сергійович, шановні колеги, в продовження того, що я тільки що казав. Ми з вами живемо в двох паралельних реальностях. Є фронт, є ті, хто на фронті, є ті, хто живуть поряд з фронтом, кожного дня знаходяться під обстрілами, і є інша частина держави, яка почала боятися людей у формі. Ми всі з вами бачили і чули цей ганебний випадок з патронатної служби "Азову", коли вони прийшли, а їм кажуть: ви кудись там підіть, бо ми форми почали боятися, однострою. Не чули? Бачу, що не чули. Дуже шкода. А це правда. І в нас там багато хто в формі в Раду ходить, а нічого не боїмося. А з урахуванням того, що ті хто має на це право, їх тут не так багато, хто має право носити форму. Форма потрібна, дійсно, форма потрібна на фронті, форма потрібна ближче до фронту. Але в Києві можна ходити і без форми. Але не нашим захисникам. Для них це повага, для них це досягнення. І насправді рік тому на цю форму всі молилися, розумієте. Просто всі молилися. А сьогодні хтось дозволяє собі займати позицію, що ви відійдіть в сторонку, бо нам трошки лячно. Розумієте? І це якраз демонстрація того, що починається згори. Я ще раз повторюю, є території, де точно люди мають право носити форму. Можемо поїхати в Запоріжжя, можемо поїхати в Харків, можемо поїхати в Дніпро навіть, де кожного дня щось прилітає, а тут можна трошки по-інакшому: піаритись, можна допомагати армії, можна поважати наших захисників, можна робити так, щоб вони відчували цю повагу. А те, коли ми приймаємо закони для того, щоб наповнити нібито державний бюджет під егідою того, що допомагаємо людям у формі, а насправді ці кошти намагаємося відправити будь-куди, це виглядає просто ганебно.</p>
<p>Я дуже вас прошу не підтримувати цей законопроект. Ви їм зруйнуєте не лише реформу місцевого самоврядування, про яку дуже багато розповідали, що це одна з найкращих і найбільш ефективних реформ, і насправді в ній було багато правильних речей, але ви зруйнуєте тут систему, яка сьогодні є, ту систему, яка може і працює, на відміну від центральної влади, яка себе продемонструвала на початку повномасштабного вторгнення, яка забезпечила той результат, який є. Я зараз не хочу переходити на персоналії, але можемо привести багато прикладів в Харківській області, можемо привести багато прикладів Київської області, багато прикладів запорізького напрямку, Донецької області. Да, там була ВЦА, і треба віддати належне керівництву, вони продемонстрували теж достатньо серйозну ефективність в своїй діяльності. Але давайте підходити до будь-якого процесу з розумом, давайте підходити з логікою, не просто бездумно виконувати чиїсь забаганки і завдання, а робити так, щоб ті закони, які ми приймали, вони йшли на користь держави, на користь нашої безпеки, на користь нашої армії, на користь нашого народу, а не просто на користь окремо взятих компаній, які на цьому будуть заробляти, продаючи форму по завищеним цінам, будуючи дороги, закуповуючи провізію. Я вже не хочу повторювати знову про яйця по 17, про які вже Рахункова палата навіть навела інформацію і продемонструвала, які величезні втрати ми маємо у державному бюджеті.</p>
<p>І насправді мене дивує, що профільний комітет досі не заслухав цей звіт. Чому? У вас не знайшлося на це часу? Ну, підготувати 10037 знайшовся час, а заслухати Майснера, заслухати членів Рахункової палати, щоб зрозуміти, а як так відбувається, що у воюючій державі ми просто розбазарюємо кошти, про що говорить Рахункова палата України. Це орган Верховної Ради України, я хотів би вам всім нагадати, тим, хто не знає, або тим, хто не пам'ятає. Давайте його запросимо в зал, це ж не закритий звіт – відкритий, публічний, хай він дасть свою позицію, хай він зазначить, і хай хтось за це буде нести буде нести відповідальність. А то знову поговорили і забули, тобто у нас продовжує працювати принцип: ворогам – закон, а своїм – все. Так не має бути в нормальній країні, яка бореться за свою незалежність і хоче побудувати європейську державу.</p>
<p>Сьогодні тут виступала пані Урсула і там ті, хто прийшли її послухати, вже, мабуть, в кафе сидять, каву п'ють, бо щось я їх в залі не бачу. Ті, які дуже виступали про концептуальні правки. Ми ставили тільки що концептуальні правки, з вами їх проговорювали, щось їх немає, великих борців за демократію, верховенство права і свободу бізнесу.</p>
<p>А от скажіть мені, будь ласка, у європейських парламентах так само розглядають закони про забезпечення місцевого самоврядування і сектору безпеки і оборони, чи ні? А то ви однією рукою або однією ногою до Європи хочете йти, а іншою ногою, мені здається, що ви кудись в інший напрямок прямуєте, по якому точно… не по якому точно хочете йти український народ.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Так, 283, Арахамія. Не наполягає.</p>
<p>284, Лаба. Не наполягає.</p>
<p>285, Лаба. Не наполягає.</p>
<p>286, 287, 288, 289, 290, 291, Лаба. Не наполягає.</p>
<p>292, Цабаль. Не наполягає.</p>
<p>293, Березін. Не наполягає.</p>
<p>294, Мазурашу.</p>
<p>Будь ласка, Мазурашу Георгій.</p>
<p></p>
<p>18:20:28</p>
<p>МАЗУРАШУ Г.Г.</p>
<p>На врахування. Я вже виступив.</p>
<p></p>
<p>ГОЛОВУЮЧИЙ. 294. Поставити її?</p>
<p></p>
<p>МАЗУРАШУ Г.Г. Да-да, я вже виступив.</p>
<p></p>
<p>ГОЛОВУЮЧИЙ. О'кей. Ставлю на голосування пропозицію народного депутата Мазурашу врахувати правку номер 294. Комітетом вона відхилена. Прошу голосувати.</p>
<p></p>
<p>18:20:54</p>
<p>За-13</p>
<p>Правка не врахована.</p>
<p>295, Неклюдов. Не наполягаєте? О'кей.</p>
<p>296, Цабаль. Не наполягає.</p>
<p>297, Гончаренко. Ми її, здається, вже висвітлили. Так.</p>
<p>298, Савчук. Не наполягає.</p>
<p>299, Єфімов. Не наполягає.</p>
<p>300, Васильченко. Не наполягає.</p>
<p>301, Васильченко. Не наполягає.</p>
<p>302, Кицак. Не наполягає.</p>
<p>303, Безгін. Не наполягає.</p>
<p>304, Геращенко. Не наполягає.</p>
<p>305, Рубльов. Не наполягає.</p>
<p>306, Жмеренецький. Не наполягає.</p>
<p>307, Гончаренко, висвітлили.</p>
<p>308, Ар'єв, висвітлили.</p>
<p>309, Батенко. Не наполягає.</p>
<p>310, Батенко. Не наполягає.</p>
<p>311, Мамка. Не наполягає.</p>
<p>312. Артур Володимирович, 312, там є ваше прізвище, будь ласка.</p>
<p></p>
<p>18:22:03</p>
<p>ГЕРАСИМОВ А.В.</p>
<p>319.</p>
<p></p>
<p>ГОЛОВУЮЧИЙ. 319-а, добре.</p>
<p>313-а, Власенко. Не наполягає.</p>
<p>314-а, Гриб. Не наполягає.</p>
<p>315-а, Яцик. Не наполягає.<b> </b></p>
<p>316-а, Фріс. Не наполягає.</p>
<p>317-а, Шпенов. Не наполягає.</p>
<p>318-а, Шпенов. Не наполягає.</p>
<p>319-а, Герасимов. Будь ласка.</p>
<p></p>
<p>18:22:19</p>
<p>ГЕРАСИМОВ А.В.</p>
<p>Дякую, Олександр Сергійович.</p>
<p>Продовжуємо. Ну, колеги, в залі знаходиться всього 17 "слуг народу", їм це нецікаво. Але я маю відмітити, що найбільш дисциплінований, це є правоохоронний комітет, де я бачу і голову комітету, бачу дуже багато членів комітету, які зараз присутні в залі. Ну, це дуже правильно, тому що інформація, яку зараз я буду розповідати, вона, мабуть, буде дуже цікава тим народним депутатам з правоохоронного комітету, які якраз і, скажімо так, ведуть правоохоронні органи.</p>
<p>От дивіться, я б хотів продемонструвати табличку, я думаю, глядачам не буде це видно, але, тим не менше, це табличка зі звіту Рахункової палати, яка чітко каже, що краще в центральний бюджет гроші не віддавати, тому що звітність і підзвітність місцевих громад на порядок краща, бо там мер ходить по вулицям додому і спілкується з виборцями. А, вибачте, що стосується міністрів на центральному рівні, то їх зловити, мабуть, буде трошки... <i> </i></p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>18:23:25</p>
<p>ГОЛОВУЮЧИЙ. Дякую.</p>
<p>319 поправка, Герасимов. Комітетом відхилена. Прошу голосувати.</p>
<p></p>
<p>18:23:44</p>
<p>За-14</p>
<p>Рішення не прийнято.</p>
<p>320-а, Герасимов. Ану, попробуємо ще раз, Артур Володимирович.</p>
<p></p>
<p>18:23:49</p>
<p>ГЕРАСИМОВ А.В.</p>
<p>Дякую. Руслан Олексійович, таким чином, дивіться, в звіті Рахункової палати, я вже висловлював подяку, але ще раз подякую заступнику керівника палати пану Майснеру, чітко вказано, що після скандалу з яйцями по 17 знизили ціну на яйця - вони стали 9 гривень за штуку. Але чомусь розвідка купувала їх по 5.30, Нацгвардія – по 5.23, прикордонники – по 5.27, а СБУ – по 5.46, університет Шевченка – по 5.50. І ви знаєте, я навіть попросив своїх друзів проїхатися по супермаркетам Донецької області прямо майже на лінії фронту. Так ось, найдорожчі яйця знайшли в Костянтинівці: по 6 гривень за штуку. Ви розумієте що це означає? Це означає, що військовій частині дешевше поїхати в супермаркет біля лінії фронту купити яйця, ніж отримувати їх від Міністерства оборони. І про це мова йде в цьому звіті, про який ми поговоримо...</p>
<p></p>
<p>ГОЛОВУЮЧИЙ. 320-а поправка Герасимова, комітетом відхилена. Прошу голосувати.</p>
<p>18:25:10</p>
<p>За-9</p>
<p>Рішення не прийнято.</p>
<p>321-а, Рєпіна. Не наполягає.</p>
<p>322-а, Рєпіна. Не наполягає.</p>
<p>323-я, Рєпіна. Не наполягає.</p>
<p>324-а, Рєпіна. Не наполягає.</p>
<p>325-а, Мазурашу висловив.</p>
<p>325-а, Мазурашу. Ми домовились, що ми голосуємо її. Так?</p>
<p>Будь, ласка, 325-а. Мазурашу виступить.</p>
<p></p>
<p>18:25:30</p>
<p>МАЗУРАШУ Г.Г.</p>
<p>Я виступив, сім правок і було 5 хвилин. Тепер, будь ласка, 325, 523, 573, 760, 960, 1809, 1090-а – прошу 5 хвилин. А одну буду ставити, 325-у, на врахування.</p>
<p></p>
<p>ГОЛОВУЮЧИЙ. 325-а на врахування. Тобто, будь ласка, 5 хвилин. Ще раз повторю: замість 325, 523, 573, 760, 960, 1809, 1090-ї. Все правильно? Будь ласка, одна хвилина. Ой, не одна хвилина – 5 хвилин.</p>
<p>Будь ласка. Мазурашу.</p>
<p></p>
<p>18:26:06</p>
<p>МАЗУРАШУ Г.Г.</p>
<p>Георгій Мазурашу, "Слуга народу", 203-й округ.</p>
<p>Тут згадували опитування, я розумію, що не зовсім гарно було це зроблено, я теж не підтримую такі дії колеги, але можу пояснити, чому такі там результати, чому така ненависть, зокрема, до парламенту і народних депутатів. Так, багато чого ми тут приймаємо незрозумілого для наших виборців іноді, для народу. І, до речі, на цьому нам наголошували наші партнери з Швейцарії, коли ми обговорювали один з проекту законів, і вони дипломатично розповідали, що надто складно, у них, знаєте, там багато референдумів проводиться, і вони кажуть: якби ви от такі законопроекти, закони ухвалені висували у себе би на референдум, виносилися би, то швидше люди би не проголосували. Навіть, можливо, не тому, що вони не підтримують, а тому що просто не зрозуміли б, бо надто складно.</p>
<p>А в даному разі я наголошую на тому, що, на жаль, багато хто з наших виборців, громадян, читачів, глядачів, споживачів тих різних маніпуляцій не дуже орієнтуються, про що насправді мова. У нас настільки уже багато маніпуляцій гуляє і фальшивок різних, що вже навіть дійшло до того, що відео зі спікером, з Русланом Олексійовичем, поширюється, де навіть не співпадає звук з рухом губ, як кажуть, але, тим не менше, багато людей навіть з вищою освітою цікавляться, чи це правда. І це є ненормально, коли наша система не реагує на це і не здатна протидіяти.</p>
<p>Тут згадували, до речі, правоохоронний комітет, і це, до речі, і їм в город камінь, тому що у нас маніпуляції зашкалюють, а адекватної відповіді і адекватної боротьби з цими маніпуляціями немає. І це є проблема. І це, до речі, одна з причин, що такі результати різних таких опитувань.</p>
<p>Але так само я хочу наголосити, там згадували, до речі, так, без назви і без прізвища, але згадували законопроект, який я подавав. Хочу просто звернути увагу, з повагою, я завжди виявляю повагу і до колег, і до інших представників там різних органів влади, що це не влада подавала той законопроект, його номер 8029, від минулого року, від вересня минулого року. Влада подає, якщо Кабмін подає, або якщо би було рішення фракції нашої "Слуга народу" підтримати цей законопроект. Ні, це подав я як народний депутат України, Георгій Мазурашу, обраний на 203-му окрузі в Чернівецькій області. І я стверджую, що цей законопроект підтримується абсолютною більшістю, а, в принципі, ж ніхто ще проти не висловився цієї ініціативи з моїх виборців, з якими я комунікую. Я, до речі, раджу і іншим колегам комунікувати саме з тими в першу чергу, які вас уповноважили працювати в парламенті. Це важливо, тому що немає логіки, коли там нам розказують опоненти або виборці опонентів, що ми не так працюємо і так далі. Моральне право впливати на нас як обраних народних депутатів мають в першу чергу ті, які нас обрали і уповноважили.</p>
<p>Тепер щодо цього законопроекту і щодо коштів, які вкрай необхідні для підтримки армії. Спілкуюся я дуже багато з військовими. Тут популярно, скажемо, модно згадувати поїздки і спілкування. Так сталося, що якось серед мого оточення більшість військових – це добровольці, я їм виявляю особливу повагу, шану, вдячність. І, зокрема, є ті, які повернулися з-за кордону після 24.02.2022 і пішли добровольцями на фронт. І їх думку, позицію я теж дуже ціную. Але, вибачте, я би застерігав колег від того, щоб вони подавали щось почути як якусь там позицію всіх військових. Треба бути коректними. На фронті, навіть в окопах, теж є різні військові з різними позиціями. І це треба розуміти і поважати, і подавати інформацію, тому що у них є різна позиція. І треба, щоб в нашій демократичній країні люди хоча би не боялися висловлювати свою позицію, тому що у нас спостерігаються якісь елементи, вибачте, переслідувань тих, які відходять від єдиномарафонної позиції.</p>
<p>А правка стосується того, щоб залишити місцевим громадам, але 70 відсотків направляти на…</p>
<p></p>
<p>ГОЛОВУЮЧИЙ. Дякую, Георгію Ігоровичу.</p>
<p>325 поправка Мазурашу, комітетом відхилена. Прошу голосувати.</p>
<p></p>
<p>18:31:30</p>
<p>За-10</p>
<p>Рішення не прийнято.</p>
<p>326-а, Пивоваров. Не наполягає. Іменинник не наполягає сьогодні.</p>
<p>327-а, Бакумов Олександр Сергійович. Не наполягаєте? Не наполягаєте. Дякую.</p>
<p>328-а, Лаба. Не наполягаєте.</p>
<p>329-а, Микиша. Будь ласка, Дмитре.</p>
<p></p>
<p>18:31:56</p>
<p>МИКИША Д.С.</p>
<p>Руслане Олексійовичу, 329, 331, 334 та 337 – чотири поправки на 3 хвилини, якщо можна.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>18:32:07</p>
<p>МИКИША Д.С.</p>
<p>З початку.</p>
<p></p>
<p>ГОЛОВУЮЧИЙ. Да, поставте з початку.</p>
<p></p>
<p>МИКИША Д.С. Ну, про що тут правки якраз? Це найголовніша суть, що ми пропонуємо в цих правках. Дивіться, зараз податок на доходи фізичних осіб, про який ми говоримо, і про його частину - військового ПДФО, загалом податок на доходи фізичних осіб сплачується в місцеві громади в обсязі 64 відсотки. Це була домовленість, до цього було 60 відсотків, тобто 4 додаткових відсотки начебто отримує орган місцевого самоврядування. Але в Бюджетному кодексі ці 64 відсотки закріплені тимчасово в "Перехідних та прикінцевих положеннях", тобто ця норма тимчасова. Ми ж пропонуємо її зробити постійно діючою і внести зміни в Бюджетний кодекс, щоб відповідні правки, тобто відповідна норма в 64 відсотки ПДФО за громадами залишилась на постійній основі в тілі Бюджетного кодексу. Це перше.</p>
<p>Більш того, Євросоюз, Європейська комісія відмітили як прогрес в децентралізації відповідну норму і поставили нам додатковий бал якраз відносно того, що ми це закріпили. Але вони гадки не мають, що в нас в деяких, скажімо так, добродіїв із влади є бажання при певних умовах забрати і повернути до 60 відсотків. Саме тому воно ще й досі залишається в "Прикінцевих та перехідних положеннях". Єврокомісія навіть не розуміє, що таке можна видумати, що є прогрес децентралізації, хтось хоче його відмотати. Це перше.</p>
<p>Друге, от найголовніше. Ми пропонуємо, якщо вже є ініціатива забрати військовий ПДФО, чи що, ми пропонуємо зовсім інше. Для чого загалом хочеться забрати, як нам кажуть? Для того, щоб наповнювати якраз оборонний фонд, для того, щоб допомагати війську. Так ми і пропонуємо, а пропонуємо ми наступне: щоб 50 відсотків усього військового ПДФО, що отримує громада, воно йде обов'язково на військові підрозділи сектору безпеки і оборони, обов'язково. Це половина.</p>
<p>Інша половина йде, немала частина з нього йде якраз знову на облігації внутрішньої державної позики (ОВДП), з яких також направляється на армію. Тобто ми вже пропонуємо, як це зробити в нинішніх реаліях. Не треба нічого забирати! Ми пропонуємо дієві механізми. Перше: 64 відсотки зафіксуйте в тілі Бюджетного кодексу, це тут одна з правок. А інша правка: 50 відсотків із військового ПДФО направити з громад на військові підрозділи сектору оборону, а іншу часину, там яка є, на ОВДП, які також направляються на армію. Все, не треба нічого видумувати, не треба нічого колотити і нічого забирати. І тоді ОМС будуть допомагати армії.</p>
<p></p>
<p>ГОЛОВУЮЧИЙ. Дякую.</p>
<p>330-а, Крулько. Не наполягає.</p>
<p>Поставити 329-у, да? Будь ласка, шановні колеги, 329 поправка авторства Микиші і колег. Вона комітетом відхилена. Прошу голосувати.</p>
<p></p>
<p>18:35:41</p>
<p>За-12</p>
<p>Рішення не прийнято.</p>
<p>330-а, Крулько. Не наполягає.</p>
<p>332-а, Бабенко. Відхилена з колегами.</p>
<p>333-я, Разумков. Будь ласка.</p>
<p></p>
<p>18:35:54</p>
<p>РАЗУМКОВ Д.О.</p>
<p>Олександре Сергійовичу, 336-а.</p>
<p></p>
<p>ГОЛОВУЮЧИЙ. Олександр Сергійович пішов.</p>
<p></p>
<p>РАЗУМКОВ Д.О. Руслане Олексійовичу, 336-а, 333-я.</p>
<p></p>
<p>ГОЛОВУЮЧИЙ. Всі втомились вже.</p>
<p></p>
<p>РАЗУМКОВ Д.О. Та ні, повні сил. 338-а, 424-а.</p>
<p></p>
<p>ГОЛОВУЮЧИЙ. Чекайте. 333-я, 336-а. Далі?</p>
<p></p>
<p>РАЗУМКОВ Д.О. 338, 424, 339-а. Це скільки? Дайте мені 3 хвилини, будь ласка. Час з початку.</p>
<p></p>
<p>ГОЛОВУЮЧИЙ. Будь ласка, дайте 3 хвилини. Час з початку, 3 хвилини.</p>
<p></p>
<p>18:36:28</p>
<p>РАЗУМКОВ Д.О.</p>
<p>Я продовжу, про що говорив наш колега з "Розумної політики" пан Микиша. Ми, дійсно, пропонували, і, за великим рахунком, якщо були б прийняті ці правки, ми б вирішили питання і забезпечення громад, і забезпечення сталого розвитку децентралізації, і забезпечення української армії. Да, ми б не вирішили, що у когось є бажання "розпиляти" державний бюджет і це перевести до державного бюджету. Ну, трошки вибачайте, у нас інші пріоритети, аніж наживатися на державному бюджеті України під час війни, на відміну від багатьох, хто цим сьогодні займається.</p>
<p>Що ми пропонували? Це стосується 336 правки, це закріпити вже на рівні Бюджетного кодексу 64 відсотки. Я знаю, що ви це прийняли, ми про це з вами сьогодні говорили, але ви знову називали правки, які є правками монобільшості, а, на жаль, використовуєте політичні підходи під час врахування правок. На мою думку, всі правки мені було б на вашому місці, як в комітеті, байдуже, хто їх подавав, якщо вони стосуються однієї правильної речі, вони мають бути враховані, а не потім ви розповідаєте, що ми тут такі молодці, це прийняли. Ви це прийняли виключно тому, що по-інакшому воно у вас не проходило, і якраз орієнтувалися на ті правки, які подавали в тому числі і ми з нашою командою "Розумної політики".</p>
<p>А другий аспект - це те, щоб, зберігши ПДФО для військових, 70 відсотків віддавати на потреби сил безпеки і оборони. Це заходи, спрямовані на посилення обороноздатності і безпеки територій, допомоги нашим захисникам, закуповувати озброєння, закуповувати дрони, закуповувати форму, закуповувати все необхідне для облаштування пунктів постійної дислокації, що, на жаль, не робить сьогодні держава, а сьогодні робить це місцева влада, іноді ВА. Треба віддати належне, і такі приклади є, і за що їм хотілося б подякувати. Але в даному випадку вони є виключенням. Місцева влада в цьому плані набагато ефективніша, аніж центральна або намісники так звані центральної влади. Не всі, ще раз повторюю, не хочу образити тих порядних і ефективних менеджерів, які є, але це поодинокі випадки.</p>
<p>Тому якраз ми і пропонували цими правками дати можливість забезпечити потребу української армії, не порушуючи принципів збалансованості між місцевою, центральною владою. Ви це не врахували, вам не потрібно допомогти армії, вам потрібно ці гроші забрати в бюджет, після цього їх поділити, розподілити і, на жаль, дуже часто відправити на корупційні історії, про які сьогодні багато говорили в залі колеги, посилаючись на звіт Рахункової палати. Я сподіваюся, Руслане Олексійовичу, ви...</p>
<p></p>
<p>ГОЛОВУЮЧИЙ. Дякую.</p>
<p>Ідемо далі. <i>(Шум у залі) </i>Яку?</p>
<p>Шановні колеги, 336, 338, 424-а. Я правильно сказав, Дмитре Олександровичу?</p>
<p>336 поправка авторства Разумкова і колег комітетом відхилена. Прошу голосувати.</p>
<p></p>
<p>18:40:05</p>
<p>За-7</p>
<p>Рішення не прийнято.</p>
<p>338-а. Правильно? 338-а авторства Разумкова і колег. Комітетом відхилена. Прошу голосувати.</p>
<p></p>
<p>18:40:30</p>
<p>За-8</p>
<p>Рішення не прийнято.</p>
<p>І завершальна в цьому сеті правка 424-а авторства Разумкова і колег. Прошу голосувати.</p>
<p></p>
<p>18:40:53</p>
<p>За-9</p>
<p>Рішення не прийнято.</p>
<p>Наступна - 335-а, Нагорняк. Не наполягає.</p>
<p>Далі. 340-а, Піпа з колегами. Не наполягає.</p>
<p>341-а, Аліксійчук з колегами. Не наполягає.</p>
<p>342-а, Тимошенко з колегами. Вже висловилися.</p>
<p>343-я, Аліксійчук з колегами. Не наполягає.</p>
<p>344-а, Аліксійчук з колегами. Не наполягає.</p>
<p>345-а, Аліксійчук з колегами. Не наполягає.</p>
<p>346-а, Аліксійчук з колегами. Не наполягає.</p>
<p>347-а, Кисилевський. Не наполягає.</p>
<p>348-а, Шаповалов. Не наполягає.</p>
<p>349-а, Бондар. Не наполягає.</p>
<p>350-а, Приходько з колегою. Не наполягає.</p>
<p>351-а, Алєксєєв. Не наполягає.</p>
<p>352-а, Гончаренко висловився вже з цього приводу.<b> </b></p>
<p>353-я, Чорноморов з колегами. Не наполягає.</p>
<p>354-а, Крулько з колегою уже висловився.</p>
<p>356-а, Гриб. Уже висловилася.</p>
<p>357-а, Арахамія Давид Георгійович. Не наполягаєте, да? Не наполягаєте. Дякую.</p>
<p>Далі, 358-а, знову Арахамія. Не наполягаєте, так? Добре.</p>
<p>359-а, знову Арахамія. Не наполягаєте, Давид Георгійович. Добре.</p>
<p>360-а, Чорноморов з колегами. Не наполягає.</p>
<p>361-а, Чорноморов з колегами. Не наполягає.</p>
<p>362-а, Бакумов Олександр Сергійович. Не наполягає.</p>
<p>363-я, Цабаль. Не наполягає.</p>
<p>364-а, Мамка. Не наполягає.</p>
<p>365-а, Мамка. Не наполягає.</p>
<p>366-а. Так, ще не було. Будь ласка, да. Будь ласка, Дмитро Олександрович.</p>
<p></p>
<p>18:42:50</p>
<p>РАЗУМКОВ Д.О.</p>
<p>З 366-ї по 379-у дайте мені 6 хвилин, будь ласка.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>РАЗУМКОВ Д.О. Дякую. З початку запустіть час.</p>
<p></p>
<p>ГОЛОВУЮЧИЙ. З початку час.</p>
<p></p>
<p>18:43:01</p>
<p>РАЗУМКОВ Д.О.</p>
<p>Шановні колеги, дійсно, пролунала позиція щодо правоохоронного комітету, що він найбільш стійкий і найбільш відповідальний, за що хотілося подякувати колегам відверто. Але насправді погано, що ваші тенденції і ваші підходи не сповідує Комітет з питань бюджету. У нас, якщо не помиляюсь, в залі лише доповідач з цього комітету, всі інші розібралися, всім іншим байдуже. Комітет з питань національної безпеки, оборони і розвідки - в залі взагалі нікого, правильно я розумію? Це ми про безпеку зараз законопроект розглядаємо, да, забезпечення армії? Все гаразд в них? В них це враховано? Це якраз є показником відповідальності. Це якраз є показником, хто за що переживає. Ми можемо багато з вами спілкуватися про технічні правки, але ми тільки що проходили по більш ніж принциповим, правки, які б могли вирішити питання забезпечення інтересів всіх, в першу чергу наших захисників. Реального, не на папері, а реального забезпечення наших з вами співгромадян, особливо на прифронтових територіях. Ми сьогодні згадували в тому числі Харків. Ми можемо згадати Запоріжжя, ми можемо згадати Костянтинівку, Краматорськ, ми можемо згадати Дніпро і багато інших міст, які сьогодні без цих грошей, які ви хочете забрати цим законопроектом, просто не виживуть.</p>
<p>Той самий Харків, тут є колеги, Олександр Сергійович Бакумов, які можуть підтвердити, що в наступному році ви хочете забрати по різним оцінкам 3-4 мільярди гривень. Ви ж їх хочете забрати не в конкретно взятого мера, ми зараз не говоримо про персоналії, ми говоримо про людей, які там живуть, що в них не буде тепла, може не бути тепла, може не бути електрики, може не бути води, може не працювати каналізація і багато інших речей, які можуть бути. І ви на рівні свого Кабміну, особливо якщо щось знову буде не так, який повтікає на Західну Україну і буде там сидіти, розповідати, як треба Батьківщину любити, ви не зможете виділити швидко ці гроші і направити їх на потреби міста. І багато інших прикладів. Можемо Київську область взяти – так само. Багато міст.</p>
<p>Я сейчас ще раз не хочу переходити на персоналії, тому що є різні мери і голови ОТГ, це правда, яким там не місце, не місце і які займаються казна-чим, витрачаючи кошти не на те, що потрібно його громаді, а ми говоримо про людей, які працюють на своїх територіях. І ви хочете їх посадити на гачок.</p>
<p>Навіщо вам цей законопроект? Гроші – це одне. Ні, ви на іншому ще знайшли. Ви хочете забрати в них гроші для того, щоб після цього дуже зручно ви могли їм казати: так, а ну-ка швиденька присягни високим кабінетам, в Раді, в Офісі Президента, в Кабінеті Міністрів, і роби те, що ми тобі скажемо, особливо якщо повертатися до ідеї виборів, про яку говорив і Руслан Олексійович. А якщо ти це не зробиш, то ми в тебе заберемо всі гроші, і будеш сидіти і дивитися в стелю, а до тебе приведемо ще і людей під будинок і під адміністрацію, і будемо розповідати, що це ти винен, що у них немає світла. Хоча будете винні ви. Безпосередньо всі ті, хто нажме зелену за цей законопроект, персонально.</p>
<p>Я б на місці мерів, голів ОТГ і тому подібне просто роздрукував ваші адреси та телефони і на будь-яку проблему, яка буде виникати, віддавав їх тим людям, які будуть приходити. І ще й на сайті місцевої адміністрації написав, хто з якої області, де проживає і куди звернутися для того, щоб знову з'явилося світло, з'явилася вода, не була забита каналізація, і, вибачте, лайно через верх не полізло. Це я про біологічне. Розумієте? Дуже-дуже було б логічно, щоб вони зробили саме так. Не знаю, чи зроблять, чи не зроблять, може, прислухаються. І щоб люди приходили до вас і казали: а як далі нам жити, коли буде світло, коли буде вода, коли буде поремонтований дах, коли буде зроблено те-то, те-то, те-то? А не велика дорога в не їх області незрозуміло як.</p>
<p>Да, ще хвилина. Вам треба буде мене потерпіти. Я дивлюсь, що ви на таймер звертаєте увагу. Але, Юрій Михайлович, немає вашого комітету. Я бачу, що з'явився Гончаренко. Немає комітету. Навіть комітету нецікаво, чим займається Верховна Рада. Навіть комітет не розуміється в тій таблиці, яку він надав до зали. І я розумію, чому, тому що за пів години вивчити її неможливо. І ось вам конкретний результат. І це в тому числі неповага до вас, коли ваші колеги навіть не знайшли часу побути разом з вами і вас підтримати, в непростій процесії відстоювати ці правки в залі. Яку повагу ви хочете бачити від людей, якщо ви їх не бачите від колег?</p>
<p>Дякую.</p>
<p></p>
<p>ГОЛОВУЮЧИЙ. Да, прізвище Бакумова було названо. Будь ласка, Олександр Сергійович.</p>
<p></p>
<p>18:49:06</p>
<p>БАКУМОВ О.С.</p>
<p>Дякую, шановний пане головуючий. Я використаю своє право репліки. Я дякую Дмитру Олександровичу, який згадав місто Харків.</p>
<p>Я вимушений констатувати, шановні колеги, що це дійсно величезні суми для Харківської міської територіальної громади. Зокрема, в цьому році міська територіальна громада недоотримає 650 мільйонів гривень. В наступному році це буде обраховуватись в мільярдах гривень, це більш ніж 3 мільярди гривень.</p>
<p>Дуже складне рішення. Я підтримує те, щоб не транжирити, вибачте за неакадемічне слово, гроші хтозна-куди. Всі гроші мають спрямовуватись для забезпечення потреб Збройних Сил України та інших військових формувань, на оборону. Однак я теж звертаю увагу, будь ласка, такі територіальні громади прифронтові, як Харківська, нам треба збалансовувати і враховувати, щоб ми виплатили заробітну плату всім бюджетникам, які працюють на комунальну сферу, на енергетику…</p>
<p></p>
<p>ГОЛОВУЮЧИЙ. 369-а, Цабаль. Не наполягає.</p>
<p>373-я, Цабаль. Не наполягає.</p>
<p>377-а. Олександр Сергійович Бакумов, будь ласка.</p>
<p></p>
<p>18:50:27</p>
<p>БАКУМОВ О.С.</p>
<p>Шановні колеги, моя поправка 377 стосується того, щоб ПДФО залишилось в місцевих бюджетах, в місцевих територіальних громадах. Вона стосується поліцейських і осіб рядового і начальницького складу. Це дві категорії, які пристали разом до військовослужбовців, разом в одній плеяді, але які безпосередньо, про що вже вказували мої колеги, це переважно місцеве населення, це ті, хто проживають разом із своїми сім'ями, родинами в тих територіальних громадах і завжди сплачували там відповідні податки, які надходили до місцевого бюджету, які використовувались безпосередньо вже органами місцевого самоврядування. Я не вважаю, що це будуть величезні суми, а тому моя пропозиція по правці 377 ПДФО рятівників та поліцейських, які все життя належали до саме місцевого населення, залишити в територіальних громадах.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Наполягаєте, так? Я ставлю 377 поправку авторства Бакумова. Комітетом відхилена. Прошу голосувати.<b> </b></p>
<p></p>
<p>18:51:52</p>
<p>За-14</p>
<p>Рішення не прийнято.</p>
<p>По фракціях покажіть, будь ласка. Дивіться, Артур Володимирович, ви один від "Європейської солідарності" проголосували, шкода.</p>
<p>Йдемо далі. Шановні колеги, наступна поправка 378, Цабаль. Відхилена. Не наполягає.</p>
<p>380 поправка, Петруняк, Загоруйко, Разумков.</p>
<p>Будь ласка, Дмитро Олександрович.</p>
<p></p>
<p>18:52:20</p>
<p>РАЗУМКОВ Д.О.</p>
<p>З 380-ї до 395-ї. Давайте, це 11 правок, дайте мені 6 хвилин, будь ласка.</p>
<p></p>
<p>ГОЛОВУЮЧИЙ. Будь ласка, 6 хвилин.</p>
<p></p>
<p>18:52:29</p>
<p>РАЗУМКОВ Д.О.</p>
<p>Шановні колеги, насправді піднімалося тільки що абсолютне логічне запитання, і, на жаль, комітет не лише не підтримав пропозицію колеги про те, щоб залишити ПДФО поліцейський і рятувальників ні в залі, ні на комітеті. Причому, якщо ви хоч якось можете видумати, тому що це поясненням важко назвати, придумати аргументацію, чому ви хочете забрати військове ПДФО, ви розповідаєте, що воно їм з неба впало. Іноді здається, що щось з неба впало вам, але у мене запитання: яка логіка в тому, що ви забираєте ПДФО від поліцейських і еменесників? Воно у них було, вони там працюють, вони живуть, туди ходять їх діти, вони їздять по цих дорогах, вони лікуються в цих лікарнях, можливо, у вишах навчається їх старше покоління, там дуже часто живуть їх батьки. Яке ви маєте право, хто вам його дав забирати ці кошти з місцевого бюджету, от просто мені поясніть, хто вам дав на це право? Я розумію, що вам прийшла рознарядка ви це імплементували, але ви ж поважні люди, ви ж повинні думати, ви ж повинні приймати розумні рішення, тому що розумної політики від нас усіх очікували, а не те, що бачать сьогодні в залі, розумієте? І ви голосуєте жовтою. Як ви потім приїдете до себе на округ і будете спілкуватись зі своїми виборцями, в тому числі поліціянтами різними. Хтось, да, дійсно, хтось залишив своє місце роботи, але здебільшого люди взяли зброю і стали на те, щоб захищати свою Батьківщину. Хтось поїхав навіть з тилових територій, поїхав на фронт у перші дні або там, де це було потрібно, сподіваючись на те, що на місці зможуть забезпечити їх родину, забезпечити їх елементарні потреби, щоб їх дітям було тепло, щоб їх дітям було комфортно дома, щоб вони могли ходити до садочка, до школи, лікувати в поліклініці, не дай боже, потраплять до лікарні, теж отримають нормальну допомогу. Батькам така сама ситуація. Ви берете це забираєте. Вам не соромно від цього? От просто… я навіть не прошу політичної позиції – людської, хто це має забезпечувати, хто це буде забезпечувати? От ви забираєте, хто, звідки, в якому об'ємі це буде компенсувати, і чому ви вважаєте, що ви маєте право забрати цей ресурс? Ви, на жаль, не дали відповідь, колеги.</p>
<p>Я би просто просив вас прокоментувати це для того, щоб ми розуміли, тому що у нас аналогічні правки були, і я думаю, що будуть, я не пам'ятаю, якщо чесно, до кінця. Хотілося б зрозуміти позицію комітету і позицію вас як представника влади.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету. Будь ласка.</p>
<p></p>
<p>18:55:50</p>
<p>КУЗБИТ Ю.М.</p>
<p>Шановний колего, дивіться, дійсно, ми маємо основною метою - це знайти ресурс для фінансування двох державних військових програм, і ще частину ресурсу перенаправляємо напряму у військові частини. Які будуть компенсатори? Буде спеціальна дотація в розмірі 33,4 мільярда гривень, яка буде компенсовувати втрати місцевих бюджетів на рівні 21-го року і навіть з урахуванням індексації, інфляції і того, що їм не буде вистачати. Тому, можливо, буде трохи некомфортно, але насправді полегшення якого не станеться і місцеві бюджети отримають свої кошти на своє функціонування, враховуючи і ті втрати, які будуть по поліцейським і ДСНС.</p>
<p>Тому ми маємо от такий компенсатор, який ми пропонуємо. Окрім того, ми залишаємо реверсну дотацію на місцях, ми додаємо, 64 відсотки закріплюємо, з них яких 4 відсотки треба буде використати на потреби енергетики. Тому, я думаю, все буде гаразд, ми нормально пройдемо зиму і, дасть бог, переможемо.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Все зрозуміло, так?</p>
<p>382-а, Цабаль. Відхилена. Не наполягає.</p>
<p>386-а, Бакумов Олександр Сергійович. Наполягаєте? Не наполягаєте. Дякую.</p>
<p>387-а, Цабаль. Не наполягає.</p>
<p>392-а, Цабаль. Не наполягає.</p>
<p>396-а, Цабаль. Не наполягає.</p>
<p>397-а, Разумков.</p>
<p></p>
<p>18:57:17</p>
<p>РАЗУМКОВ Д.О.</p>
<p>По 414-у дайте мені, будь ласка, 9 хвилин. Там багато правок, там 14 десь правок, 9 хвилин дайте мені, будь ласка.</p>
<p></p>
<p>ГОЛОВУЮЧИЙ. Хорошо. Будь ласка, давайте.</p>
<p></p>
<p>18:57:30</p>
<p>РАЗУМКОВ Д.О.</p>
<p>От ви задаєте питання, а де взяти гроші на дві ключові програми? Скажіть, будь ласка, а розбазарювати або красти з бюджету ніхто не пробував? Ви ж не задаєте питання: давайте ми якось когось притягнемо до відповідальності за куртки, які купили по ціні зимових літні? Ні, немає такого запитання в порядку денному?</p>
<p>А як за рахунок 42,5 мільярда, які показала Рахункова палата, які витрачені незрозуміло на що, вони не витрачені – вкрадені, давайте речі своїми іменами називати. Ні, не пробували?</p>
<p>А що зі снарядами, які у польської компанії закупили вісім тендерів поспіль, і жодна не приїхала, від нуля відсотків до 20? Це ж не просто вкрали - це вбили, тому що після цього люди не отримали снаряди і міни на фронті, не отримали набої для систем залпового вогню БМ-21 "Град". І, можливо, за цією корупцією хтось загинув, правда?</p>
<p>Ми думаємо, що буде не дуже комфортно. Було не дуже комфортно давно, в минулому році було не дуже комфортно. Було не дуже комфортно, в цьому буде гірше, тому що хоча б в них були якісь ресурси, які ви зараз забираєте.</p>
<p>Ми далі продовжуємо гратися в політику. Два законопроекти команда "Розумної політики" щодо того, щоб знову завозити безмитні генератори і завозити комплектуючі до них. Що ви робите? В зал не пускаєте, монобільшість. До Руслана Олексійовича звертались, він каже, не я формую порядок денний - формує монобільшість. Ви ж члени монобільшості? Ми ж в минулому році за це голосували, я ж вам казав, занесіть хоча б свої закони, ваш же міністр виступає і каже, закуповуйте генератори, світла не буде, закуповуйте генератори. І таке враження, що ви на цьому заробляєте, що у вас просто бізнес по ввезенню генераторів.</p>
<p>Дайте людям завезти генератори дешевше. Ні. Чому? Тому що це політика, тому що це запропонував Разумков і його команда, ми не будемо його в зал виносити. Це що, проблема? От ви і зекономите трошки грошей. Ні, а ми не хочемо так економити. Коли ми вам пропонуємо, давайте шукати інші механізми, як забезпечити потреби армії, 70 відсотків просто забрати зараз з місцевого бюджету, направити на ці потреби, щоб вони могли закуповувати. Вони навіть були готові на те, щоб ці кошти направити в спецфонд для того, щоб забезпечувати виплати військовим, закупівлю озброєння, ремонт озброєння тощо. Що ви сказали? Ні, нас це не влаштовує. Ми краще це все зіллємо в єдиний котел і потім з нього будемо сьорбати. Так дуже легко, так дуже зручно, там потім не проконтролюєш, куди ці кошти пішли.</p>
<p>Наступне. Ви почали вже готуватись до виборів. Хочете місцеву владу таким чином посадити собі на гачок, щоб потім вона визначалась, з ким вона. А те, що вона просто з людьми, а не з вами, вас це не влаштовує. Ви говорите про все, ви повторили всі тези щодо того, що треба зробити для того, щоб можна було провести вибори. Але ви забули головну річ, просто забули головну річ. Ви згадали про окуповані території, про тих, хто виїхав за кордон, про те, що грошей немає, но так, як ви їх розбазарюєте, їх і не буде. 5 чи 6 ви нарахували. А я вам скажу ще одне, ключову, про яку ви забули, вірніше, ви про неї не думаєте. Це про людей і про їх безпеку. Тому що жодна людина в цій державі не може гарантувати безпеку під час виборів. Жодна! Хто готовий, хай несе відповідальність не на словах, а потім на справах. Розумієте? І зараз ви таким чином намагаєтесь знищити місцеву владу, щоб вона вам не заважала під час виборів. Ви б не про вибори думали, ви б про країну подумали, про те, як люди проживуть опалювальний сезон, про те, як буде воювати армія, про те, чим вона забезпечена або не забезпечена. Вірніше, нічим не забезпечена. Тому що ми багато сьогодні говорили знову про дрони. Де вони? Ви витратили мільярди гривень на дрони. Де ці дрони?</p>
<p>Ми багато з колегами говорили в кулуарах про те, що там всі їздять. Я кого не запитаю, ні на фронті, ні в залі. Хто бачив ці дрони? У нас лише Олександр Сергійович сказав, що в якомусь підрозділі їх бачив. Більше ніхто. Якщо вони є - добре. Але скажіть, де вони? Ви не можете на це відповісти. Так само буде з цими грошима. Вони у вас розчиняться, не буде ні дронів, ні форми, ні танків, ні снарядів, ні набоїв. Нічого. А потім будете розводити руками і розповідати, що кудись воно там по маршруту загубилось. Знаю я, куди воно губиться, так як воно у вас губилося на "Великому будівництві". Розумієте? Ну давайте, ну я розумію, що ви до цього звикли, але давайте якось апетити трошки зменшимо. Давайте попрацюємо хоч трошки, хоч іноді на державу і на перемогу, на наших захисників, на їх потреби, а не на потреби окремо взятих міністерств, Офісу Президента і тому подібне.</p>
<p>Я розумію, що треба комусь за електроенергію сонячну на окупованих територіях виплатити братові, так? Розумію. Ви ж не вийшли і сказали: давайте ми цим законом знову заберемо гроші в них. От заступник голови Офісу Президента взяв гроші і їх отримав його брат з виплат на окупованій території за електроенергію, яка відключена, за сонячну електроенергію, яка відключена від української мережі. Він каже, ні, це не я, я не знаю. А кому ще так пощастило? Ну, просто кому ще так пощастило? Так, може, спочатку ці гроші якось повернемо до бюджету, а потім будемо вже далі говорити, правда?</p>
<p>Ой, потроху збільшується кількість представників комітету! Ще й голова комітету повернулась. Бачились.<b> </b></p>
<p>Розумієте? І так у всьому. Ви намагаєтесь із того, що працює, забрати, замість того, щоб полагодити те, що у вас не працює. Ось ваші ключові підходи. Ви намагаєтесь поламати те, що може працювати. Ви хочете засунути руку туди, де її не повинно бути взагалі. Не ви їх наповнювали, ці бюджети, не вам їх забирати. Насправді, небагато слів, дивлячись на те, що відбувається в залі. Скільки? Менше 20 народних депутатів в залі. Ну, от як ви хочете розглядати закони? Менше 20-и. Замість того, щоб потім пройти по ключовим правкам, ви зайшли сьогодні. Ну добре. Ви хочете попрацювати? Я бачу, пані Роксолана хоче ще доповідати щось? Ні? Ви підтримуєте? Дякую вам за підтримку, але погано, що ви не проголосували за ці хороші правки на комітеті.</p>
<p>Тому я вас дуже прошу, давайте не руйнувати державу, тому що комусь так захотілось, не руйнувати систему і не руйнувати державний бюджет, тому що завтра його не буде. Не буде бюджету – не буде армії. Не буде армії – не буде країни. А ви такими законопроектами не наповнюєте бюджет, ви наповнюєте кишені окремо взятих чиновників. Дуже сподіваюся, що не свої.</p>
<p>Дякую.</p>
<p></p>
<p>ГОЛОВУЮЧИЙ. Наступна поправка - 403. Цабаль. Не наполягає.</p>
<p>407-а, Цабаль. Не наполягає.</p>
<p>411-а, Цабаль. Не наполягає.</p>
<p>415-а, Цабаль. Не наполягає.</p>
<p>416-а, Разумков. Будь ласка.</p>
<p></p>
<p>19:05:53</p>
<p>РАЗУМКОВ Д.О.</p>
<p>Дякую, Руслане Олексійовичу. 416, 463. Дайте мені 5 хвилин.</p>
<p></p>
<p>ГОЛОВУЮЧИЙ. Будь ласка, 5 хвилин, 416 і 463. Будь ласка.</p>
<p></p>
<p>19:06:02</p>
<p>РАЗУМКОВ Д.О.</p>
<p>Ми багато говорили сьогодні про бюджет. Я думаю, що ще теж будемо говорити. На жаль, сьогодні немає міністра фінансів, міністра оборони. Новий міністр оборони, йому трошки важче, буде ще важче, дивлячись на те, як їм намагаються затикати всі дірки. Тому що після того, як вчора звільнили Хоренка, який дізнався про своє звільнення з інтернету, а я впевнений, що змусили міністра оборони, щоб він написав, що це його було подання, але, якщо я не помиляюся, подання на нього мав зробити Залужний Валерій Федорович. І наскільки, а я вірю генералу Хоренку, Главком сказав, що такого подання не було.</p>
<p>От так руйнується система, так руйнується система обороноздатності країни, коли бойових офіцерів, бойових генералів ви викидаєте на вулицю, навіть не подякувавши їм за те, що вони роблять. А вони багато чого зробили для того, щоб ми сьогодні, да, хай в такій невеликій кількості, але могли працювати в стінах Верховної Ради. І це соромно, але чомусь соромно мені, а робите це ви – ви як влада, тому що не я, в мене немає повноважень призначати або знімати з посади.</p>
<p>Ви не розумієте, скільки вчора людей потелефонувало, задало мені, хоча це не моя взагалі, взагалі не мій напрямок, з тими, з ким ми перетиналися і до повномасштабної війни, і зараз, і тих, хто служать, і тих, хто не служать, з одним запитанням: а хіба так можна? І на це ніхто не має відповіді.</p>
<p>Ви почали знищувати свою ж армію. Такі дії взагалі мають трактуватися як робота на ворога, тому що найстрашніше для армії – це навіть не те, що ви не можете їх забезпечити снарядами, набоями, формою, броніками, касками і багато іншого, що їм потрібно на фронті. Найстрашніше – це деморалізація, деморалізація, яку сьогодні ви забезпечуєте. Ви знищуєте те, що знищувало ворога 24 лютого – моральний дух і впевненість у перемозі. Потім ви жалієтесь, що небагато залишилось тих, хто вірить у перемогу. Так ви це самі робите, ви самі робите так, щоб армія не вірила в свою перемогу, коли ви отак робите з бойовими генералами: просто навіть забули йому сказати, навіть…</p>
<p>Артуре Володимировичу, я завершу, з вашого дозволу?</p>
<p>Ви просто берете і нищите бойових офіцерів! Як ви сподіваєтесь, що вони завтра будуть захищати? Захищати вас, ваших дітей, ваші міста, ваші родини, відчуваючи таку зневагу в тилу. Зі всіма, з ким спілкуєшся з військовими, вони кажуть: "У вас вже інша війна, у вас 16-й рік. Для вас війна завершилась. В Київ приїздиш - все, цивільне, мирне місто. Там війни немає". Але якщо не буде війни тут, якщо не будуть відчувати військові, що вся держава разом з ними, то, повірте мені, і вони не будуть воювати. Ми багато з ними спілкувалися, в тому числі вони кажуть, ви знаєте, ми переможемо і поїдемо за кордон. І це страшно слухати. Просто страшно слухати, тому що вони виборюють перемогу. Вони кажуть, ми таким чином віддамо свій борг перед державою і поїдемо до іншої.</p>
<p>І з ким ви залишитесь? З тими, хто вміє добре пиляти бюджет? Але тоді бюджету не буде, не буде чого пиляти. Це ще добре, якщо вони не полишать свою державу і свій обов'язок раніше.</p>
<p>Тому ми багато з вами говорили під час ще виборчої кампанії. Єдине, що тут хочеться сказати наприкінці, що думайте, це дуже корисно, а іноді забезпечує життя і здоров'я в тому числі і ваше, і наше, і наших співгромадян.</p>
<p></p>
<p>ГОЛОВУЮЧИЙ. 419-а, Цабаль. Не наполягає.</p>
<p>423-я, Цабаль. Не наполягає.</p>
<p>425-а, Цабаль. Не наполягає.</p>
<p>426-а, Цабаль. Не наполягає.</p>
<p>427-а, Цабаль. Не наполягає.</p>
<p>428-а, Цабаль. Не наполягає.</p>
<p>429-а, Цабаль. Не наполягає.</p>
<p>430-а, Цабаль.</p>
<p>Цабаль, ви не наполягає взагалі на поправках? Дякую. Не наполягаєте.</p>
<p>431-а, Цабаль. Не наполягає.</p>
<p>432-а, Цабаль. Не наполягає.</p>
<p>433-я, Цабаль. Не наполягає.<b> </b></p>
<p>434-а, Цабаль. Не наполягає.</p>
<p>435-а, Березін. Не наполягає.</p>
<p>436-а, Цабаль. Не наполягає.</p>
<p>437-а, Васильченко з колегами. Не наполягає.</p>
<p>438-а, Гончаренко. Вже виступив.</p>
<p>439-а, Кицак. Не наполягає.</p>
<p>440-а, Герасимов Артур Володимирович. Артур Володимирович, будь ласка. Герасимов.</p>
<p></p>
<p>19:11:53</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Шановні колеги, переходимо до продовження. Таким чином, повертаємося до таблиці, яка чітко показує, звіт Рахункової, не буду втомлюватися дякувати працівникам Рахункової за це, що гроші на державному рівні, на жаль, зараз в Україні набагато більш корупційно використовуються ніж на місцевому рівні.</p>
<p>Ми говорили про яйця, але давайте поговоримо про ще й інші речі. В нас тут хліб, який закуповується Міністерством оборони, на буханці 8 гривень різниця. Ще раз підкреслюю, дешевше військовим з лінії фронту доїхати до супермаркетів Херсонської, Миколаївської, Донецької областей, Харківської, ніж отримувати це від Міністерства оборони.</p>
<p>І яке резюме? Резюме ж цього процесу дуже просте. Виявилося, що заробляли навіть на собаках, на годуванні собак, навіть там крали неміряними темпами. Читайте звіт Рахункової. І що стосується того як крали, то…</p>
<p></p>
<p>ГОЛОВУЮЧИЙ. 440-а, Герасимов і колеги. Комітетом відхилена. Прошу голосувати.</p>
<p></p>
<p>19:13:17</p>
<p>За-4</p>
<p>Рішення не прийнято.</p>
<p>Будь ласка, 441-а. Артур Володимирович, знову ваша. Будь ласка, вернемося до ваших поправок.</p>
<p></p>
<p>19:13:24</p>
<p>ГЕРАСИМОВ А.В.</p>
<p>Так. І ви знаєте, що виявилося? Що у І півріччі 23-го року - це після того як був оцей знаменитий скандал по 17, - Міністерство оборони пана Резнікова закуповувало продукти харчування за цінами мінімум на 30 процентів вищими за споживчі ціни, підкреслюю, споживчі ціни в супермаркетах, ми не говоримо про гуртові ціни, за якими вони мали б закуповувати, не проводило аналізу цін, не контролювало реальну кількість поставленої продукції, а 75 відсотків позицій каталогу продуктів взагалі не постачалися частинам. Ви просто вдумайтеся про цинізм влади, яка сьогодні так відноситься до солдат.</p>
<p>Чому я зараз про це все розповідаю? Причина дуже проста: за рахунок виступів сьогодні я хочу, щоб українці побачили, наскільки системна сьогодні корупція на державному рівні, і вона курується центральною владою. Для того, щоб гроші залишалися на рівні громад, де мери ходять вулицями ...</p>
<p></p>
<p>ГОЛОВУЮЧИЙ. Дякую.</p>
<p>441-а Герасимова і колег. Прошу голосувати.</p>
<p></p>
<p>19:14:48</p>
<p>За-8</p>
<p>Рішення не прийнято.</p>
<p>Наступна поправка - 442-а.</p>
<p>Артуре Володимировичу, будь ласка.</p>
<p></p>
<p>19:14:53</p>
<p>ГЕРАСИМОВ А.В. Дякую.</p>
<p>Таким чином, виявляється, що завищення цін – це була системна політика Міністерства оборони. І ви знаєте що цікаво? Ми дуже багато чули про те, що такі великі ціни через те, що ці ціни в собі всередині мають таку складову як доставка продуктів харчування до військової чистини. І ви знаєте, я знову дякую Рахунковій палаті за те, що вони чітко з'ясували, що, виявляється, оці компанії брали по 9 гривень на яйце, по 8 гривень більше за буханку хліба, а доставку робив кінцевий виробник продукції, в кого вони це яйце купували по 3,5-4 гривні. І саме цей виробник у своїй ціні закладав цю доставку.</p>
<p>І в мене, між іншим, дійсно питання, які вже піднімали колеги: а чому ж бюджетний комітет, чому антикорупційний комітет ...</p>
<p></p>
<p>ГОЛОВУЮЧИЙ. 442 поправка Герасимова комітетом відхилена. Прошу голосувати.</p>
<p></p>
<p>19:16:15</p>
<p>За-8</p>
<p>Рішення не прийнято.</p>
<p>443-я. Артуре Володимировичу, будь ласка.</p>
<p></p>
<p>19:16:20</p>
<p>ГЕРАСИМОВ А.В.</p>
<p>Дякую. І, ви знаєте, у мене питання дійсно, чому бюджетний, чому Комітет з питань нацбезпеки і оборони, чому антикорупційний комітет - звертаюся до присутніх в залі, - більшість правоохоронного комітету депутатів, чому ви терміново не запросили Рахункову палату з цим звітом до себе на засідання? Бо мені вбачається, після такого мають бути відкриті термінові кримінальні справи.</p>
<p>Так-от, навіть при яйцях по 9, де вони крадуть в два рази більше, щоб ви розуміли, різниця між яйцями по 17 склала, і це Рахункова палата вже офіційний документ на своєму сайті розмістила, ми сьогодні його роздрукували, оця різниця склала 1 мільярд 570 мільйонів гривень. Тобто вам для розуміння, коли були яйця по 17, то кралися десятками мільярдів гроші, на жаль, на центральному рівні. І продовжимо зараз про це говорити далі, а поправку прошу поставити на врахування.</p>
<p></p>
<p>ГОЛОВУЮЧИЙ. 443 поправка Артура Володимировича. Комітетом відхилена. Прошу голосувати.</p>
<p></p>
<p>19:17:41</p>
<p>За-5</p>
<p>Рішення не прийнято.</p>
<p>Артур Володимирович, 444-а, ваша. Будь ласка.</p>
<p></p>
<p>19:17:46</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Так от, коли ми говоримо про те, що і теза про те, що продукти ж поставляються на фронт виявилася брехнею, Рахункова палата молодці, вона надає конкретні речі, що, наприклад, коли досліджувалися первинні документи за червень 23-го року, у складі видаткових накладних щодо надходжень продуктів харчування як постачальника значився, наприклад, Глобинський м'ясокомбінат, який реальний виробник продукції, який це постачав. І саме цікаво, що саме цей виробник продукції своїм коштом поставляв цю продукцію у військові частини. Просто це для розуміння, що коїться на державному рівні. Після того, дивіться, ми переходимо, а чи правильно використовувався ПДФО, про який ми сьогодні говоримо, на місцевому рівні? Далеко не скрізь і далеко не так, але ця цифра вже говорилася, тільки за 23-й рік більше 60 мільярдів місцевого ПДФО було спрямовано на...</p>
<p></p>
<p>ГОЛОВУЮЧИЙ. Дякую.</p>
<p>Артур Володимирович, ставлю вашу поправку, але дуже прошу, це дуже важливі факти, які ви зачитуєте зі звіту, але можна ближче до поправок, до змісту їхнього.</p>
<p>444 поправка, Герасимов. Комітетом відхилена. Прошу голосувати.</p>
<p></p>
<p>19:19:20</p>
<p>За-5</p>
<p>Рішення не прийнято.</p>
<p>Наступна 445-а, Южаніна. Вона її вже доповіла.</p>
<p>446-а, Яцик. Не наполягає.</p>
<p>447-а, Бабенко з колегами. Не наполягають.</p>
<p></p>
<p>ГЕРАСИМОВ А.В. <i>(Не чути)</i></p>
<p></p>
<p>ГОЛОВУЮЧИЙ. Що? А Южаніна доповіла її.</p>
<p></p>
<p>ГЕРАСИМОВ А.В. <i>(Не чути)</i></p>
<p></p>
<p>ГОЛОВУЮЧИЙ. А ви тільки що виступили, ми за неї проголосували, Артуре Володимировичу. Ви не слідкуєте за своїми поправками.</p>
<p><i> </i></p>
<p>ГЕРАСИМОВ А.В. 43-ю не голосували.</p>
<p></p>
<p>ГОЛОВУЮЧИЙ. Голосували 43-ю. Всі голосували, Артуре Володимировичу. <i>(Шум у залі)</i> Теж проголосували, всі голосували... І ми не знаємо, ви просто настільки вже зарядилися емоціями, тому треба, давайте слідкувати.</p>
<p>Йдемо далі. 450-а, Горбенко з колегами. Не наполягає.</p>
<p>451-а, Горбенко з колегами. Не наполягає.</p>
<p>451-а, Піпа з колегами. Не наполягає.</p>
<p>454-а... 453-я, Піпа з колегами. Не наполягає.</p>
<p>454-а, Приходько. Не наполягає.</p>
<p>455-а. Гончаренко уже виступив.</p>
<p>456-а. Гончаренко уже виступив.</p>
<p>457-а, Цабаль. Не наполягає.</p>
<p>461-а, Цабаль. Не наполягає.</p>
<p>464-а, Мокан.</p>
<p>Будь ласка, Микиша. 464-а.</p>
<p></p>
<p>19:20:37</p>
<p>МИКИША Д.С.</p>
<p>Руслане Олексійовичу, перелічу правки і поміняю на 5 хвилин. 464, 66, 68, 70, 72, 74, 75, 87, 89 і 95-а на п'ять хвилин.</p>
<p></p>
<p>ГОЛОВУЮЧИЙ. Будь ласка, 5 хвилин. Обнуліть час.</p>
<p></p>
<p>19:20:59</p>
<p>МИКИША Д.С.</p>
<p>Дякую. В першу чергу, про що ці правки. Ми змінюємо адресат, хто має отримувати, зрештою, кошти. Ми змінюємо на два головних адресати: Збройні Сили України, а також їх надефективний і найвідоміший військовий підрозділ, структура – Головне управління розвідки Міністерства оборони. Це два підрозділи, які мають отримувати всі кошти. Я хочу вам зараз пояснити, чому саме так ми вирішили і чому ми хочемо, щоб кошти пішли саме на ці структури.</p>
<p>Дивіться, зараз ми бачимо, і в тому числі в першу чергу, мабуть, по єдиному телемарафону, що проходять постійні страйки, акції відносно того, що місцеве самоврядування має направляти кошти на Збройні Сили і на сектор безпеки і оборони. Я повністю підтримую це. Я повністю розділяю занепокоєння, я повністю розділяю обурення людей відносно того, що кошти використовуються незрозуміло куди, і саме використовуються окремими головами і окремими представниками певних територіальних громад. Але це не повсюдно, це декілька десятків громад. Так, це немало. Але я нагадаю, що у нас в Україні 1 тисяча 469 територіальних громад. Ще раз, 1 тисяча 469 територіальних громад, а злодійкуваті мери і їх посіпаки в декількох десятках. Чому ми маємо забирати зараз кошти у місцевого самоврядування загалом, не даючи їм змоги допомагати Збройнім Силам України, і в тому числі Головному управлінню розвідки, про що ми в цих правках зараз і кажемо і пишемо, і вимагаємо, щоб саме… вимагали, щоб їх підтримали?</p>
<p>Ще хотів би звернутися до тих людей, які виходять на акції і постійно говорять про те, що треба направляти кошти сюди. Вам точно скажуть, що якийсь там мер десь проворовался. Але вам ніколи не скажуть про те, що місцеве самоврядування станом на серпень 2023 року допомогло вже Збройним Силам, загалом сектору безпеки і оборони на суму більше ніж 60 мільярдів. Вам про це не скажуть і ніхто не скаже. Про це мовчать. Також, коли ви зовсім обґрунтовано, абсолютно обґрунтовано кажете, що місцеве самоврядування має допомагати армії. А чи знаєте ви, чи знаєте ви, що згідно законодавства матеріальну допомогу, а це придбання автомобілів, придбання дронів, іншої матеріальної допомоги, ті ж трактори, щоб купити і передати, наприклад, артилерію, бо САУ та Paladin – самохідні артилерійські установки, їх треба закопувати. Але ж не вручну це робити. А де взяти цей трактор? Це могло би допомогти місцеве самоврядування. Але вони не можуть, їм не дозволено передавати Збройним Силам України, за це наступає відповідальність і спочатку приходить перевірка у вигляді аудиторської служби, а за нею приходять правоохоронні органи: поліція, ДБР і інші. І наступає відповідальність – це нецільове використання коштів і за це можуть посадити. Про це вам також не кажуть.</p>
<p>Ми зареєстрували відповідно законопроект 9559-д і, до речі, правки з нього тут також є в цьому законопроекті для того, щоб місцеве самоврядування безперешкодно могло передавати матеріальну допомогу військовим підрозділам сектору безпеки і оборони. Як думаєте, що з ними, з правками в цьому законопроекті? Їх не підтримали. Законопроект 9559-д його взагалі блокує Прем'єр-міністр і не дозволяє, всіляко сприяє тому, щоб він не потрапив до порядку денного Верховної Ради. Про це вам також не скажуть. І до речі, коли ви виходите і мітингуєте, і вимагаєте, щоб кошти йшли на армію, це ж зібрання під час воєнного стану. Зараз вам дозволяють. А зверніть увагу, що так само вам забороняли виходити під час воєнного стану, коли були яйця по 17. Вам це заборонили зробити, а зараз тут дозволяють. Як так виходить?</p>
<p>І наостанок. Існує 590 Постанова Кабінету Міністрів - це якраз діяльність казначейської служби, яка пояснює як саме треба розподіляти кошти. В першу чергу – армія, друга – соціалка і третя – все інше. То чому в 22-му році вона працювала, а зараз в ній нічого не змінилося і йдуть такі шалені трати. Тобто дозволяють, хто надає на це дозвіл? Нам всім це треба подумати і не підтримувати відповідні…</p>
<p></p>
<p>ГОЛОВУЮЧИЙ. 465-а, Цабаль. Відхилена. Не наполягає.</p>
<p>467-а, Петруняк. Не наполягає.</p>
<p>469-а, Цабаль. Не наполягає.<b> </b></p>
<p>471-а, Петруняк. Не наполягає.</p>
<p>Я перепрошую, тоді 473-я, Цабаль. Не наполягає.</p>
<p>476-а, Березін. Не наполягає.</p>
<p>477-а, Васильченко. Не наполягає.</p>
<p>478-а, Гончаренко. Виступив вже.</p>
<p>479-а, Кицак. Не наполягає.</p>
<p>480-а, Герасимов Артур Володимирович.</p>
<p>Будь ласка, Артур Володимирович.</p>
<p></p>
<p>19:26:46</p>
<p>ГЕРАСИМОВ А.В.</p>
<p>Дякую, Руслан Олексійович. Дивіться, ця правка про те, щоб не спрямовувати гроші на Міністерство з питань стратегічних галузей промисловості України. Поясню, що я маю на увазі. У мене стійке відчуття, що їх там будуть не просто красти, а просто шаленими темпами красти. Бо схема виглядає таким чином: крали на дорогах, провели соціологічні дослідження, зрозуміли, що це тепер непопулярно, і знайшли шикарну схему, де красти далі, нібито на створення озброєння.</p>
<p>Я впевнений, що, мабуть, озброєння таки будуть виробляти, але питання – за якими цінами. Як в дорогах, завищуючи ціни там в півтора-два рази чи по-іншому? А відповіді ми не отримаємо тому що це ж все оборонна промисловість, під час війни це засекречені дані. Той, хто придумав цю схему, мабуть, геній. Якщо, ви зверніть увагу, ми не згадуємо тут ДССЗЗІ і дрони. Тому що, так, ми можемо дискутувати відносно цього механізму, але, тим не менше, ці хлопці прийшли до нас, презентували, показали все це, і ми розуміємо, що це може бути робоча історія. А правку поставити на голосування.</p>
<p></p>
<p>ГОЛОВУЮЧИЙ. 480 поправка авторства Герасимова і колег. Комітетом відхилена. Прошу голосувати.</p>
<p></p>
<p>19:28:08</p>
<p>За-9</p>
<p>Рішення не прийнято.</p>
<p>481-а, Южаніна. Вже доповіла.</p>
<p>482-а, Южаніна. Доповіла.</p>
<p>483-я, Южаніна. Доповіла.</p>
<p>484-а, Южаніна. Доповіла.</p>
<p>485-а, Яцик. Не наполягає.</p>
<p>486-а, Бабенко з колегами. Не наполягає.</p>
<p>488-а, Петруняк з колегами. Теж не наполягає.</p>
<p>490-а, Піпа з колегами. Не наполягає.</p>
<p>491, Гончаренко. Будь ласка, Олексій.</p>
<p></p>
<p>19:28:41</p>
<p>ГОНЧАРЕНКО О.О.</p>
<p>Шановний пане Голово, я прошу правки 491, 492, 514, 542, 552, дати мені, будь ласка, 4 хвилини я виступлю по цих правках і дві з них поставлю на голосування.</p>
<p></p>
<p>ГОЛОВУЮЧИЙ. То давайте ще, може, якихось пару правочок.</p>
<p></p>
<p>ГОНЧАРЕНКО О.О. Ну, давайте так, на цих зупинимося.</p>
<p></p>
<p>ГОЛОВУЮЧИЙ. Добре, давайте.</p>
<p></p>
<p>19:29:07</p>
<p>ГОНЧАРЕНКО О.О.</p>
<p>Дякую. Значить, дуже важливі насправді правки, буду ставити я на голосування правки 491 і 492. Що вони передбачають? Вони передбачають, щоб частину тих грошей, які ви хочете забрати в місцевого самоврядування начебто на армію, щоб вони дійсно пішли на армію. А саме 50 відсотків, щоб пішли на виплату винагороди і грошового забезпечення військовослужбовцям ЗСУ та інших військових формувань, утворених відповідно до законів України. А в нас колосальна проблема, сьогодні у нас затримка навіть бойових зараз за вересень місяць, у нас зараз листопад. За вересень бойові в повному обсязі не сплачені. Це далеко не вперше, і в Нацгвардії, і ДПСУ були регулярні затримки, доводилось вибивати безпосередньо, щоб ці кошти були виплачені військовослужбовцям. Зараз проблема з бойовими у Збройних Силах України.</p>
<p>І не тільки з бойовими. Кричуща ситуація - це виведені поза штат. Це тисячі військовослужбовців, більшість з них це люди, які вже віддали своє здоров'я за державу де-факто визнані або обмежено придатними, або непридатними до ДШВ морської піхоти. І після цього вони просто не мають ніякої зарплати, зарплата 500, 600, 700 гривень на місяць. І щоб виправити, це якраз, якщо вже є таке бажання забрати на армію, так давайте реально віддамо на армію.</p>
<p>Також люди місяцями чекають виплати одноразової грошової допомоги за втрату працездатності, інвалідності. Тобто ті люди, які отримали інвалідність першої, другої, третьої групи, військовослужбовці під час своєї служби і вони місяцями чекають на ці виплати. І от якраз можна було би виправити цю ситуацію і по обмежено придатним, і по непридатним, і виведеним поза штат, і по цій категорії.</p>
<p>До речі, абсолютно кричуща ситуація. Друзі, 30 червня ми прийняли тут закон, співавтором якого я мав честь бути, про виплати військовослужбовцям: строковики, курсанти, обмежено придатні по захисту Батьківщини, виведені поза штат і інструктори. І тільки от буквально на там минулі 10 днів почали сплачувати строковикам і там курсантам останні два тижні, почали нарешті на цьому тижні щось сплачувати обмежено придатним по захисту Батьківщини, виведеним поза штат, але ще далеко не всім, але хоч щось. А по інструкторам до сих пір нічого немає, п'ятий місяць як працює наш закон. Інструктори до сих пір чекають. Ну, це якесь просто знущання. Ще один пункт цього закону – дати можливість строковикам перевестися в мобілізовані. П'ятий місяць мають бути внесені зміни до Указу Президента про порядок проходження військової служби. Не може Офіс Президента розродитися п'ятий місяць двома аркушами паперу. Ну, це ж виконання наших законів.</p>
<p>Пане Голово Верховної Ради, можливо, ви зробите якесь звернення, ну, закон діє, давалося 30 днів на підзаконні акти. Чому вже п'ятий місяць? Тридцять днів перетворилися на 130 днів і до сих пір результату нема. Ну, будь ласка, зверніться в Офіс Президента, ну, хай вже "народять" цей нещасний документ. Бо як бігати за Залужним, то ми бачимо, що вони – молодці, вчора вже вийшли такі великі вояки, заступник Єрмака там – критикан критикує. А як виконати свою роботу і два папірці написати, щоб строковики могли перевестися в мобілізовані добровільно, якщо в них є бажання, так ні.</p>
<p>І ще одна правка - 492: тридцять відсотків цих коштів віддати на виплати допомоги родинам загиблих. Ну, це взагалі в нас люди, на жаль, чекають ці виплати місяцями часто, місяцями, величезна невиплата і величезне затягування. Давайте хоч це, це реальна допомога армії. Ставлю на голосування.</p>
<p></p>
<p>ГОЛОВУЮЧИЙ. Шановні колеги, 491 поправка авторства Гончаренка. Комітетом відхилена. Прошу голосувати.</p>
<p></p>
<p>19:33:30</p>
<p>За-7</p>
<p>Рішення не прийнято.</p>
<p>492 поправка авторства Гончаренка. Комітетом відхилена. Прошу голосувати. </p>
<p></p>
<p>19:33:49</p>
<p>За-7</p>
<p>Рішення не прийнято.</p>
<p>493-я, Бакумов. Не наполягаєте. Дякую.</p>
<p>494-а, Арахамія з колегами. Не наполягає.</p>
<p>496-а, Петруняк з колегами. Не наполягає.</p>
<p>497-а, Мокан з колегами. Не наполягає.</p>
<p>Наполягаєте? Будь ласка.</p>
<p>Разумков.</p>
<p></p>
<p>19:34:13</p>
<p>РАЗУМКОВ Д.О.</p>
<p>496-а, 497-а, 498-а, 499-а, 500-а, 501-а, 502-а, 503-я.</p>
<p>Дайте мені 5 хвилин, будь ласка.</p>
<p></p>
<p>ГОЛОВУЮЧИЙ. 501-а, 502-а, 503-я. Правильно?</p>
<p></p>
<p>РАЗУМКОВ Д.О. Так.</p>
<p></p>
<p>ГОЛОВУЮЧИЙ. Будь ласка, 5 хвилин.</p>
<p></p>
<p>19:34:26</p>
<p>РАЗУМКОВ Д.О.</p>
<p>Шановні колеги, я дивлюся, що вже навіть керівництво монобільшості не витримало і пішло. Я пропонував… По-перше, зараз в залі у нас 199 народних депутатів, карточок. Карточок. Для тих, хто нас дивиться, просто хто карточки не подіставав, то їх 199. А всі бачать зал і всі розуміють, що це порушення рішень Конституційного Суду, порушення закону, ми в принципі не можемо зараз нічого розглядати, ні за що не голосувати.</p>
<p>Я ще раз звертаюся до Голови Верховної Ради, і на початку правок про це казав, що давайте залишимо ключові важливі правки на наступне засідання. І я думаю, що я і мої колеги по "Розумній політиці" на технічних правках наполягати не будемо. Я про це казав на початку нашого засідання. Мені здається, що просто там вам подобається, добре, попрацюємо, я за це. Дуже шкода, правда, що лише я (і скільки?), ну я думаю, що нас десь чоловік 15 залишилось в залі, може 20 від сили, але, тим не менше, ну з керівників фракцій тільки один керівник фракції є, більше нікого й немає. Правильно?</p>
<p>Якось дивно воно виглядає. Такий важливий закон, всі так розповідають, що дуже-дуже треба його прийняти, дуже треба його прийняти, дуже необхідно, так що ми аж в суботу в нього зайшли. І коли є конструктивні пропозиції, давайте по правках ключових, щоб люди були в залі, щоб вони набрали, можливо, набрали або не набрали підтримки в залі, перенесемо це на наступне засідання. Ви не хочете. Добре, будемо працювати в такому режимі. Я, в принципі, за, давайте попрацюємо хоча б іноді.</p>
<p>Я хотів би ще щодо закупівель, щодо того, як витрачаються державні кошти, згадати тут і міністра юстиції. Я думаю, що всі бачили ті ролики прекрасні, коли він продемонстрував, що в нього непоганий бар, але споживає він виключно олію. Ви розумієте, що ми державний бюджет перетворюємо на цирк? Просто перетворюємо на цирк. Вам несоромно за таких міністрів? Може, вам паралельно з цим законом внести подання про відкликання таких спеціалістів зі своїх посад і призначити когось адекватного, в тому числі з профільних комітетів, з колег? Є там розумні, ефективні люди. Думаю, що будуть корисні для держави набагато більше, ніж міністр юстиції, який проводить навчання, я не знаю, чи просто екскурсії по камерам платним для працівників парламенту, а паралельно займається закупівлею лапши, закупівлею ще чогось. Він гарно може виступати в якості стендап-коміка. Але я думаю, що це не є функціоналом міністра юстиції.</p>
<p>Я розумію, що це не стосується саме цього законопроекту, це просто про те, як відносяться до державних грошей: на посміятись. А я думаю, що варто було б все ж таки більш серйозно підходити до цього процесу, до його наповнення сенсами. Це було б і швидше, і якісніше, і думаю, що більша кількість колег за це би проголосувала і ми б не порушували зараз ні Конституцію України, ні Регламент Верховної Ради України.</p>
<p>Дякую.</p>
<p></p>
<p>ГОЛОВУЮЧИЙ. Наступна поправка 504. Мокан. Наполягає? Будь ласка. Разумков.</p>
<p></p>
<p>19:38:21</p>
<p>РАЗУМКОВ Д.О.</p>
<p>З 504 по 521, і там ще 728, вони однотипні. Дайте мені, будь ласка, 5 хвилин.</p>
<p></p>
<p>ГОЛОВУЮЧИЙ. Будь ласка. По яку, скажіть ще раз, 504…</p>
<p></p>
<p>РАЗУМКОВ Д.О. 504-а, 505-а, 6-а, 7-а, 8-а, 9-а, 10-а, 521-а і 728-а.</p>
<p></p>
<p>ГОЛОВУЮЧИЙ. Добре. Будь ласка, 5 хвилин.</p>
<p></p>
<p>19:38:44</p>
<p>РАЗУМКОВ Д.О.</p>
<p>Шановні колеги, от якраз до тих правок, які б знову могли, якщо б дослухались до пропозицій команди "Розумної політики", зробити так, щоб були і вівці цілі, і бюджет наповнювався, і вовки ситі, і армія забезпечена, і… Ми – ні, але, на жаль, да, є в нас такі колеги, яких навіть цією поважною худобою назвати важко. Це колеги просто підказують, що ми не вівці, це правда.</p>
<p>Про що ця правка? Правка, яка дає можливість у разі, якщо цей ганебний законопроект все ж таки буде ухвалений, щоб уряд забрав ПДФО від військових до державного бюджету, забезпечити дієвий механізм контролю. Причому дієвий механізм контролю і для парламенту, для того щоб ми дійсно могли контролювати, куди йдуть ці кошти, щоб він міг бути забезпечений контролем по незалежним структурам. Але комітет його знову відхилив.</p>
<p>От я тут буду ставити ці правки на підтвердження, на голосування, на врахування, вірніше, вибачте, і буду просити, щоб комітет дав своє пояснення. Ми пропонували, щоб Міністерство стратегічних галузей промисловості мало дотримуватись критерію локалізації виробництва не менше 50 відсотків. Тому що, як ви добре витрачаєте кошти за кордон і виводите, ми вже побачили, хотілося б, щоб ми бачили тут підприємства і локалізація була не менше 50 відсотків.</p>
<p>Друге. Кабмін повинен протягом 30 днів затвердити відповідні бюджетні програми. Тут теж немає проблем, будь ласка, ви там розповідаєте, що це так важливо, так важливо, ви вже раз цей законопроект недолугий провалили. За цей час можна було б вже доопрацювати, щоб ці програми була напрацьовані, щоб було прозоро, і щоб знову ніхто собі в кишеню нічого не поклав. Але комітет це відхилив.</p>
<p>Далі. Встановити чіткий графік використання виділених коштів: 25 відсотків – до 1 квітня 24-го року, 40 відсотків – до 1 липня 24-го року і 35 відсотків – до 1 жовтня 24-го року. Кабмін протягом 30 днів з дня набрання чинності цього закону утворює комісію для здійснення контролю за витрачанням коштів. До складу цієї комісії мають входити члени Комітету Верховної Ради з питань національної безпеки, оборони і розвідки, яких сьогодні в залі немає, жодного. Просто ні одного. Тому, можливо, тут і не варто було б враховувати саме в цьому аспекті. Далі. Члени Комітету Верховної Ради з питань бюджету, члени Комітету Верховної Ради з питань організації державної влади, місцевого самоврядування і регіонального розвитку, члени… з членів таких комітетів не менше 50 відсотків від складу такої комісії. Тобто це реальний парламентський контроль за діяльністю і витрачанням цих коштів. Тут немає абсолютно політики.</p>
<p>Тим більше я не розумію, чому за це не проголосувала "Слуга", тому що якраз ваших би представників в цій комісії було більше, аніж представників будь-який інших фракцій. І ви могли б контролювати цей процес, щоб нічого не розпилили зайвого. І ви могли б в цьому приймати участь. Я маю приймати участь у роботі цієї комісії, а не в розпилі бюджету, я сподіваюсь.</p>
<p>Наступне. Представники Міністерства фінансів України, представники Міністерства економіки України. Тому що локалізація 50 відсотків – це якраз те, що ми з вами приймали, і я, і Наталуха виборювали цей законопроект, і потім завдяки нашій спільній з вами роботі він був проголосований в залі щодо локалізації, не дивлячись на застороги наших європейських партнерів. Але, на жаль, не можу сказати, що він в повному сенсі працює так, як ми це закладали.</p>
<p>Далі. Представники міських, селищних, сільських голів, керівники всеукраїнських асоціацій і органів місцевого самоврядування і представники організацій Північноатлантичного договору. Це б дало змогу і нашим міжнародним партнерам показати, що ми не освоюємо бюджети, а забезпечуємо українську армію, забезпечуємо демократію і готові показувати ці витрати і нашим міжнародним партнерам, щоб у них потім не виникало недовіри до нас, недовіри до того, що в Україні процвітає корупція. І як не соромно нам сьогодні про це з вами говорити, але це, на жаль, факт. Факт доконаний, факт, про який говорять на міжнародній арені; факт, про який говорять в кожному окопі, вибачте, і на кожній кухні, тому, будь ласка, підтримайте ці правки.</p>
<p></p>
<p>ГОЛОВУЮЧИЙ. Мова йде про які поправки, Дмитро Олександрович? Назвіть, будь ласка. Включіть Разумкову.</p>
<p></p>
<p>19:43:52</p>
<p>РАЗУМКОВ Д.О.</p>
<p>Мова йде про 521-у і 728 правку.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 521 поправка авторства Разумкова і колег. Комітетом відхилена. Прошу голосувати.</p>
<p></p>
<p>19:44:18</p>
<p>За-10</p>
<p>Рішення не прийнято.</p>
<p>Наступна поправка 728 авторства Разумкова і колег. Комітетом відхилена. Прошу голосувати.</p>
<p></p>
<p>19:44:41</p>
<p>За-10</p>
<p>Рішення не прийнято.</p>
<p>508-а, Бакумов. Не наполягає. Дякую.</p>
<p>511-а, Бакумов. Не наполягає.</p>
<p>512-а, Бакумов. Не наполягає. Ви не наполягаєте, Олександр Сергійович, більше? Поки ні. Добре. Дякую.</p>
<p>513-а, Бакумов. Не наполягає.</p>
<p>515-а, Арахамія. Не наполягаєте.</p>
<p>516-а, Герасимов Артур Володимирович. Будь ласка.</p>
<p></p>
<p>19:45:13</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Ця поправка стосується того, щоб через корупцію на центральному рівні встановити додатковий контроль і залучити Комітет Верховної Ради з питань бюджету, і я дякую голові комітету Роксолані Підласій, яка зараз знаходиться в цьому залі.</p>
<p>А чому цей контроль треба встановлювати, показує нам знову-таки звіт Рахункової, який каже, що одним з таких важливих пунктів виявилося годування службових тварин, тому що там, наприклад, Міністерство оборони дуже креативно до цього підійшло і не встановило коефіцієнти визначення ціни, і заробляли так по-жорсткому на собаках дуже багато. Як наслідок, пише звіт Рахункової, лише в одній з перевірених частин вартість поставлених харчових продуктів для годування однієї собаки була завищена на понад 60 гривень на день. А сумарно це становило, вони там перевіряли, якщо не помиляюся, тільки місяць, більше 30 тисяч гривень. Це в одній з військових частин. Коли ви перемножите на кількість військових частин, ви зрозумієте, що вони коїли тільки по цьому пункту...</p>
<p></p>
<p>ГОЛОВУЮЧИЙ. 516 поправка Герасимова, комітетом відхилена. Прошу голосувати.</p>
<p></p>
<p>19:46:36</p>
<p>За-8</p>
<p>Рішення не прийнято.</p>
<p>517-а. Герасимов, будь ласка.</p>
<p></p>
<p>19:46:40</p>
<p>ГЕРАСИМОВ А.В. Дякую.</p>
<p>Воно стогується того самого. І чому цей додатковий контроль потрібен, і моя поправка це пропонує встановити? Тому що аудитори з Рахункової палати також звернули увагу. Дивіться, чому ж Міністерство оборони дійсно не висловлювало жодних претензій до тих постачальників харчування, я б сказав так званих, які завищували ці ціни? Тому що Міністерство оборони, виявляється, пояснювало це тим, що військові (увага!) невчасно замовляють їжу, а тому постачальники користаються цим, щоб уникнути відповідальності за низьку якість і кількість продуктів, які постачають. Тобто уявляєте, тобто Міністерство оборони вирішило звинуватити військових, що вони, не дивлячись на війну, невчасно замовляють їжу. Тобто військові зараз не зайняті нічим. Це вам я просто по краплинах доводжу, що ПДФО треба залишати на місцевому рівні, а поправку прошу поставити на голосування.</p>
<p></p>
<p>ГОЛОВУЮЧИЙ. 517 поправка Герасимова комітетом відхилена. Прошу голосувати.</p>
<p></p>
<p>19:48:01</p>
<p>За-8</p>
<p>Рішення не прийнято.</p>
<p>518-а, Южаніна. Вже виступила.</p>
<p>519-а, Мамка. Не наполягає.</p>
<p>520-а, Яцик. Не наполягає.</p>
<p>522-а, Разумков.</p>
<p>Микиша, будь ласка.</p>
<p></p>
<p>19:48:25</p>
<p>МИКИША Д.С.</p>
<p>Руслане Олексійовичу, дивіться, 522-а, 524-а, 525-а, 526-а – чотири правки на 2 хвилини.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>19:48:36</p>
<p>МИКИША Д.С.</p>
<p>Що в цих правках? Що ми пропонуємо? В законопроекті, який пропонує забрати військове ПДФО, це ж там не тільки забрати, це ж в першу чергу потім куди використовувати. І ми якраз своїми правками кажемо: той шлях і той механізм, який закладений у використання цих коштів, як технічно це буде проходити по всіх службах, відхилити саме ті пропозиції, які є в законопроекті, і ми пропонуємо як саме. То це в нас прописано, я не буду зачитувати, це дуже довго, там прописано повністю, як має використовувати Кабмін, в яких числах, в яких пропорціях. Це все технічно, це механізми в нас прописані, ми пропонуємо, як саме треба це робити, саме ці поправки, бо ми знаємо, як воно зрештою може бути використано і буде використано.</p>
<p>Близько 100 мільярдів на наступний рік забирається військове ПДФО і повертає 33 мільярди. Це начебто повертають тим громадам, яким буде дуже складно, коли в них заберуть військове ПДФО. Але ми знаємо, як це повертається, цей механізм буде вручну, той хто присягне на вірність, той, хто буде правильно виконувати те, що треба. Ми ж це вже проходили все у 2018-2019 роках, коли була освітян субвенція, коли її не визначали, а потім в ручному режимі повертали і то повертали 80, не більше 80 відсотків необхідної потреби. Якщо ти повністю будеш відповідати всім забаганкам центральної влади, от тоді ти отримаєш. І щоб цього не було всього, щоб не було цього ручного режиму, щоб цього не було використання в ручному режимі, ми якраз пропонуємо в цих правках, як правильно, законно і прозоро, і чітко використовувати згідно того алгоритму, який на написали. Саме так повинно працювати, якщо ви вже зрештою зможете забрати ці кошти. Це повинно бути прозоро і всі повинні бачити, як це...</p>
<p></p>
<p>ГОЛОВУЮЧИЙ. Дякую.</p>
<p>Ідемо далі. Наступна поправка - 527, Васильченко з колегами. Не наполягає.</p>
<p>528-а, Алєксєєв. Не наполягає.</p>
<p>529-а, Гриб. Не наполягає.<b> </b></p>
<p>530-а, Микиша. Будь ласка.</p>
<p></p>
<p>19:51:04</p>
<p>МИКИША Д.С.</p>
<p>Руслан Олексійович, зараз 530-а і ще 34-а, 36-а і 37-а. Дві хвилини також замість чотирьох правок.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>19:51:17</p>
<p>МИКИША Д.С.</p>
<p>Значить, про що тут правки, про що ми кажемо. Ми зайшли… це фактично також технічні правки. Але не просто там, де треба змінити кому чи тире, ми чітко показуємо, як, по яких алгоритмах, по яких механізмах будь-яка служба, відповідні підрозділи мають використовуватись. Якраз ми кажемо, що куди мають бути використані ті кошти, які заберуться в першу чергу в 2024 році. Ми пропонуємо, що з певного джерела, з якого ви заберете, кошти мають бути використані 50 відсотків на розвиток закупівлю, та модернізацію та ремонт озброєння, військової техніки, засобів та обладнання, а ще 50 відсотків на виплати винагороди, грошового забезпечення військовослужбовцям. Ми вже про це кажемо, що куди має саме піти все це, куди має бути використано. Не на якісь забаганки, ні в якому ручному режимі, про що я казав в минулій правці, воно має чітко бути по певних алгоритмах і механізмах направлено в чітко, куди воно має бути використано. Не кудись на якісь забаганки. Чітко на озброєння, обладнання, те, що зараз необхідно військовим, про те, що вони прямо кричать, що нам це необхідно. І 50 відсотків на виплату винагороди. Новопризначений міністр оборони казав, що у нас є дефіцит там в 200 з чимось мільярдів на виплату винагороди. Так-от ми кажемо, куди треба використати.</p>
<p>Якщо ви заберете якусь частину, а, можливо, навіть все, то давайте правильно використовувати. А не кудись ви там направляєте, якісь фонди, десь, потім будемо шукати. Причому не даєте механізми створення якраз контролю за використання. Ми це показали в минулих правках і показуємо в цій правці чіткий механізм, зрозумілий, прозорий, щоб правильно використовувались і не було претензій у громадян до нас, до центральної влади, до будь-кого…</p>
<p></p>
<p>ГОЛОВУЮЧИЙ. Ставите, да?</p>
<p>530-а. Шановні колеги, народний депутат Микиша, який є автором, просить поставити на врахування. Вона комітетом відхилена. Ставлю 530 поправку. Прошу голосувати.</p>
<p></p>
<p>19:53:47</p>
<p>За-9</p>
<p>Рішення не прийнято.</p>
<p>531-а, Мезенцева, не наполягає з колегами.</p>
<p>532-а, Тістик. Не наполягає.</p>
<p>533-я, Разумков. Будь ласка.</p>
<p></p>
<p>19:54:02</p>
<p>РАЗУМКОВ Д.О.</p>
<p>533-я, 35-а, 47-а, 48-а, 49-а. Дайте мені три хвилини, будь ласка.</p>
<p></p>
<p>ГОЛОВУЮЧИЙ. 33-я, 35-а, 47-а…</p>
<p></p>
<p>РАЗУМКОВ Д.О. 48-а, 49-а.</p>
<p></p>
<p>ГОЛОВУЮЧИЙ. Будь ласка, три хвилини.</p>
<p></p>
<p>19:54:18</p>
<p>РАЗУМКОВ Д.О.</p>
<p>Шановні колеги, ми сьогодні вже говорили щодо того, як треба фінансувати дороги, але давайте поговоримо про інше. У нас є з вами партії, політичні партії, на яких ви закладаєте гроші в бюджет. Я розумію, що вам дуже хочеться борди собі повісити, які ви молодці, тримати структури, які не працюють, витрачати ці кошти державного бюджету. І ви розповідаєте, що нам дуже не вистачає коштів на армію. Прямо взагалі немає коштів, тому давайте ми заберемо в місцевих влад. А ви з себе почати не хотіли б, ви ж представники партії "Слуга народу"? Скажіть мені, будь ласка, а що вам заважає забрати кошти з партій і направити на армію? Чи то моє, чи то не наше, да? Ти сюди не лізь, ми собі тут самі раду дамо, чи не так? Чому ця правка не підтримана комітетом? Я хотів би потім послухати позицію представника комітету. Наша команда "Розумної політики" пропонує забрати фінансування з політичних партій, з усіх, і направити на оборону. Партіями і політикою своєї будете займатись після перемоги, якщо така необхідність в суспільстві буде. А зараз 50 відсотків того, що ви собі навиділяли в бюджеті, направити на розвиток, закупівлю, модернізацію, ремонт озброєння, військової техніки, засобів та обладнання і 50 відсотків на виплату винагороди і грошового забезпечення нашим з вами захисникам.</p>
<p>От я просто хочу подивитися, хто за це навіть з тих, хто залишився в залі, не проголосує, хто буде вважати, що фінансування їх ріднесеньких партій і їх особисто набагато важливіше української армії. Мені дивно, що немає жодного... один є керівник фракції в стінах парламенту, всі інші розбіглися. Пішли бюджети партійні розділяти, готуватися до виборів чи де?</p>
<p>Скажіть, будь ласка, якою логікою ви користувалися як член комітету, як комітет в цілому, коли не підтримали ці правки? Чи ви дійсно вважаєте, що воюючій державі треба гроші витрачати на політичні партії, а не на забезпечення Збройних Сил України?</p>
<p>Дякую.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p>А який номер потім скажете, да, Дмитро Олександрович? Зараз відповість. <i>(Шум у залі) </i>Добре, 33-ю, 35-у поставимо.</p>
<p>Будь ласка, відповідь комітету, якщо...</p>
<p></p>
<p>19:57:13</p>
<p>КУЗБИТ Ю.М.</p>
<p>Шановні колеги, ну, дивіться, значить, не підтримується ця поправка як така, що врахована вже в поправках 910-й і 1394-й. Ну, пропозиція, по суті, ми радилися з Мінфіном і прийшли до того, що може призвести до зменшення частки спрямування коштів Мінстратегпрому, що недопустимо, тому що основною ідеєю цього закону є все-таки фінансування цієї державної військової програми. Це раз. Необхідних обсягів не буде досягнуто.</p>
<p>А відносно політичних партій, ну дивіться, у нас є все-таки стаття 17 прим. Закону України "Про політичні партій в Україні", яка, він діючий цей закон, яка передбачає все-таки таке фінансування. Це окреме питання, окремим законом треба вирішувати, а не змінами до Бюджетного кодексу. Тому ваша правка відхилена.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p><a href="https://itd.rada.gov.ua/billInfo/Bills/CardByRn?regNum=5633&conv=9" target=_blank>5633</a> поправка авторства Разумкова. Комітетом відхилена. Аргументацію сторін почули. Прошу голосувати.</p>
<p></p>
<p>19:58:18</p>
<p>За-10</p>
<p>Рішення не прийнято.</p>
<p>І 535-а, правильно, Дмитро Олександрович?</p>
<p>535 поправка. Комітетом відхилена також. Позицію сторін почули. Прошу голосувати.</p>
<p></p>
<p>19:58:42</p>
<p>За-9</p>
<p>Рішення не прийнято.</p>
<p>538-а, Піпа з колегами. Не наполягає.</p>
<p>539-а, Аліксійчук з колегами. Не наполягає.</p>
<p>540-а, Леонов. Не наполягає.</p>
<p>541-а, Савчук. Не наполягає.</p>
<p>Секундочку. 545-а, Прощук. Не наполягає.</p>
<p>546-а, Гриб. Не наполягає.</p>
<p>550-а, Леонов. Не наполягає.</p>
<p>551-а, Бондар. Не наполягає.</p>
<p>553-я, Герасимов.</p>
<p>Ви одразу берете… Шановні колеги, Артур Володимирович Герасимов вперше в історії Верховної Ради замість 111 своїх поправок, тобто включно по 830-у, бере одну годину часу виступу.</p>
<p>Будь ласка, Артуре Володимировичу. <i> </i></p>
<p></p>
<p>19:59:51</p>
<p>ГЕРАСИМОВ А.В.</p>
<p>Шановний Руслане Олексійовичу, шановний Олександре Сергійовичу! Президіє! Шановний доповідачу! Шановні голови комітетів, які сьогодні присутні у нас в залі! Шановні народні депутати! Ви знаєте, от зараз я використаю ці 60 хвилин, щоб досить системно, досить обґрунтовано, з цифрами, з висновками довести, чому за законопроект 10037 у повторному другому читанні голосувати не можна.</p>
<p>По-перше, я хотів би щиро подякувати всім народним депутатам, які під час другого читання цього закону дійсно його не підтримали. Ви пам'ятаєте, тоді 223 на табло, це був, звичайно, шок для влади, але тим не менше це було правильне рішення. І його відправили на повторне друге. Чи зробила влада висновки з цього, як дуже багато фахівців рекомендували. На жаль, жодних висновків з цього зроблено не було. Чому? Тому що не мета у влади спрямувати гроші на потреби безпеки і оборони. На жаль, те, що ми бачимо, мета – спрямувати гроші на корупційні схеми, якими можна безкарно користуватися.</p>
<p>І зараз почнемо по, як-то кажуть, розділах. Перший розділ. Ми дуже багато під час попередніх моїх виступів говорили, але зараз ми почнемо про це говорити більш системно: а чому ж не можна відправляти гроші з місцевого на центральний рівень? За останні декілька місяців ми побачили системну кампанію з боку Офісу Президента проти місцевої влади, що кладеться бруківка, кладеться асфальт замість того, щоб все до копійки спрямовувати на війну. Чи були такі випадки на рівні місцевої влади? Звичайно, були. Але чи по-інакшому поводить себе центральна влада? Я маю на увазі Офіс Президента, його монобільшість і Кабінет Міністрів, який теж повністю представляє пана Зеленського? Ні.</p>
<p>І я вдячний тут Роксолані Підласій, яка з трибуни Верховної Ради заявила, що, виявляється, дорожній фонд на будівництво центральних, підкреслюю, доріг, який використовується центральною владою, вже повністю використаний в 2023 році. Вибачте, а де ж гроші на війну, про які ви говорили? Жодної війни немає в державі? Чого ж ви спрямовували це на будівництво центральних трас?</p>
<p>Також, коли ми говоримо про розподіл грошей між місцевою і центральною владою, давайте не забувати, що місцева влада, місцеві депутати, мери міст, голови сільських і селищних рад, вони ходять по вулицях кожного дня. А в урядовий квартал звичайній людині, бабусі, дідусю, звичайному українцю, зараз зайти неможливо – сховалися. Це до того, чи можна буде взяти контроль над цими процесами звичайним людям.</p>
<p>І ще один надважливий аргумент. 24 лютого, коли почалося повномасштабне вторгнення, – ви знаєте, я це питання задаю скрізь у регіонах, коли подорожую, – а хто ж в більшості своїй залишився, щоб керувати містом, селом, селищем і для того, щоб організовувати опір? І в переліку позицій ДБР, СБУ, місцева влада й інші правоохоронні органи, як правило, мені відповідали: а залишилась місцева влада, місцеві депутати, залишилися мери. І от за це їх центральна влада і ненавидить, що люди їх поважають за те, що тоді в критичні дні саме вони організовували густо-часто оборону.</p>
<p>Так от, про звіт Рахункової палати, про який ми сьогодні вже говорили. Крадуть же реально дуже багато. І ви знаєте, почнемо по частинах, ми вже говорили про те, що цей звіт реально підтвердив, і це, чесно кажучи, якщо не помиляюся, перший офіційний документ від державного органу, який фіксує, що таки купувалися і закуповувалися яйця по 17 гривень Міністерством оборони. І я читав допис Віталія Шабуніна, який нагадав і правильно нагадав, як дуже багато псевдопатріотів, я б так сказав, нам тут доводили, що такого не було – це ж були кілограми, чи що там, літри, яйця в літрах купували – не було такого. Так от, тепер відповідь отримали всі і зафіксовано це офіційним документом, що таки було.</p>
<p>Другий момент. Звіт Рахункової чітко зафіксував, що відбулося зниження. Але знаєте, я б сказав просто таким чином: якщо тоді вони крали безбожно, то тепер вони просто дуже багато почали красти. Бо в той час, коли вони знизили ціни і купували ті ж яйця по 9 гривень за штуку, підкреслюю, всі інші сектора безпеки і оборони купували набагато дешевше, в районі 5 гривень, 5.30 і 5.40 за яйце. І це і прикордонники, і Національна гвардія, і Служба безпеки, і Управління розвідки.</p>
<p>Аудитори пішли навіть далі, вони почали з'ясовувати, а за якими ж цінами закуповували інші? Наприклад, державні структури чи учбові заклади. І вони з'ясували, що, наприклад, Університет Шевченка чесно закуповував теж в район 5 гривень.</p>
<p>І, ви знаєте, виникло питання: це ви так знизили ціни? Не полінувався я, я набрав партійців з "Європейської солідарності", які зараз в Донецькій області в рядах територіальної оборони, в рядах Збройних Сил України, волонтерять, і попросив їх зайти до супермаркетів, до яких, в принципі, ну 20-30 кілометрів від лінії фронту, і спитати, а які ж ціни на яйця, наприклад, там. І виявилося, що найдорожче знайшли в Костянтинівці, ви знаєте, що там зараз відбувається, це по 6 гривень за штуку. Трошки дешевше по 5 гривень за штуку, по 4.50 знайшли в Слов'янську і Краматорську. Покровськ теж в районі 4.50.</p>
<p>Тобто виявляється, шановні українці, виявляється, що дешевше військовій частині заїхати в супермаркет, із їх націнкою купити продукти, ніж отримати їх від Міністерства оборони. Причому ми говоримо про яйця як найбільш кричущий випадок. А завищувалися ціни на все. На все! На буханці хліба, вибачте, заробляли і клали в кишеню 8 гривень вище, ніж могли це робити. І це в той час, коли українці останні гроші, інколи по 5, по 10 гривень відправляють на допомогу Збройним Силам України.</p>
<p>Окрім того, як ви бачили, крали навіть на собаках, завищуючи те, що вони потребують, наприклад, на 60 гривень в день. І тут теж мільйони гривень йшли в кишеню. І доказом, одним з таких непрямих доказів того, що Міністерство оборони це схвалювало, є те, що Міністерство оборони пана Резнікова, воно дивилося на всі ці процеси, але не оскаржувало їх і, скажімо так, не висловлювало претензії. А коли журналісти, розслідувачі почали питати про це, то відповідь була дуже проста. Так ви вибачте, військові невчасно замовляють їжу, я про це вже сьогодні говорив, але хочу повторити, тому що це кричущий факт.</p>
<p>Окрім цього, вирішили прикритися іншою схемою, знаєте, як той вуж на сковорідці, що це ж нібито логістика закладена в ціні цих продуктів, це ж треба довезти від виробника до військової частини.</p>
<p>І дякую Рахунковій палаті, дякую заступнику Голови Рахункової пану Майснеру за те, що Рахункова перший офіційний документ видала, де чітко написано, що, виявляється, логістика була вже в ціні, за яку ці посередники купували у прямого виробника по цінах виробника. І саме ці виробники, продаючи умовно в два рази дешевше ніж цей посередник продавав Міністерству оборони, вони були зобов'язані доставити це до військової частини.</p>
<p>І ми розуміємо, як це робилося, вони і так доставляють в продуктові магазини, в супермаркети Донецької, Харківської, Запорізької, Херсонської, Миколаївської областей, просто вони робили оце плече логістики трошки довше і доставляли це і в військові частини.</p>
<p>І, знаєте, мені дуже імпонує як журналісти з "Цензора", бо багато про це писали видання, але я б хотів процитувати саме їх, підсумували оцей висновок в тому, що стосується продуктів харчування. Вони чітко написали: цей звіт Рахункової палати важливий для розуміння того, наскільки корупціогенна сама система закупівлі харчування в Міністерстві оборони. І просто виведенням торгів на ProZorro ситуація, на жаль, не вирішується. Навіть якщо в найближчий перспективі буде збільшено кількість лотів, це призведе лише до того, що відомі гравці зайдуть під невідомими вивісками. Я маю на увазі відомі, які сьогодні і є тими посередниками, хто краде ці гроші у людей і у армії, тоді як важливо вивести на торги саме кінцевого національного виробника, щонайменше. Вже зараз можна вивести окремими лотами постачання хліба, щоб постачальники не заробляли собі маржу у 8 гривень на буханці, а надалі виводити інші товарні групи, затверджувати меню харчування, щоб військових не годували лише перловкою і сосисками, а постачання відділити від ціни товару. І ось це насправді є вирок тому, як сьогодні на центральному рівні крадуться гроші.</p>
<p>Другий момент, дуже-дуже цікавий. І він стосується постачання якраз форм Міністерству оборони. Ось я тримаю цей звіт, який роздрукований з сайту Рахункової палати України. Що вони пишуть? Вони пишуть, що сьогодні не дивлячись на майже стовідсоткову передоплату, взагалі не поставлено більше 2 мільйонів, якщо бути точним, 2 мільйони 328 тисяч 670 одиниць речового майна в армію. От про що ще можна казати? Оце є вже пряма загроза постачанню військовим. Що, знову взимку будуть без зимової форми? Знову будуть без постачання військові частини? І що цікаво? Ми знову нічого не чуємо про претензії від Міністерства оборони до цих постачальників.</p>
<p>Зараз я буду дуже вдячний, якщо новий склад Міністерства оборони, уважно почитавши оцей звіт, вони реально висловлять претензії до тих, хто не постачає у нас форму до військових частин. І знаєте, що цікаво? Ми, в принципі, от нормальні люди, розуміємо, як так сталося, чому більше 2 мільйонів комплектів військової форми досі не надійшло в частини, не дивлячись на стовідсоткову чи майже стовідсоткову передоплату. А виявилося, що в нас постачальниками військової форми стали будівельні компанії, які в 21-му, в 20-му, в 22-му роках щось для Міністерства оборони будували. Я, звичайно, не хочу вангувати, але здається мені, що не випадково саме будівельні компанії Міністерства оборони, які були його підрядниками, стали терміновими постачальниками військової форми і, звичайно, її не поставили більшість з них чи поставили за завищеними цінами. Але будь-яка розумна людина на рівні здорового глузду одразу зрозуміє, що, скоріше за все, визвали і сказали: ми з вами вже все відкатали, схематози, а давайте ще форму спробуєте. Ті сказали: "Конечно, спробуємо". І мільярди грошей, яких зараз не вистачає армії, йшли саме туди. І ось в цьому звіті це все вказано.</p>
<p>На що хотів звернути увагу ще? Ви знаєте, в цьому законі, коли ви забираєте ПДФО у місцевих бюджетів, уважно читайте висновки фахівців. Переді мною зараз, ми дуже ретельно підготувалися до цього засідання, висновок Головного юридичного управління Верховної Ради України. І воно пише: о'кей, ви вирішили забирати ПДФО, податок на доходи фізичних осіб, у місцевої влади і передавати на центральний рівень. Але, колеги, виявилося, що згідно вимог пункту 168 дріб 5 статті 168 Податкового кодексу України суми податку на доходи фізичних осіб, що утримуються, увага, з грошового забезпечення, грошових винагород та інших виплат, одержаних поліцейськими, особами рядового і начальницького складу Державної кримінально-виконавчої служби України, Державною пожежною охороною, органів і підрозділів цивільного захисту, а також осіб, визначених Законом України "Про соціальний і правовий захист військовослужбовців та членів їх сімей" батьками, утриманцями загиблого військовослужбовця під час виконання обов'язків, під час проходження служби, так от якщо ці гроші отримуються, то вони мають бути згідно законодавства спрямовуватись виключно на виплату рівноцінної чи повної компенсації втрат доходів цієї категорії громадян у випадку, якщо вони поранені, боронь боже, загиблі і так далі. Навіть от такі речі, так поспішали гроші вивести на корупційні схеми, що навіть це не врахували. І це питання між іншим до Комітету з питань соціальної політики у нас.</p>
<p>Наступна історія надважлива. Вчора я повернувся з міста Хмельницький, де ми зустрічалися з представниками "Європейської солідарності" з депутатами місцевих рад з усієї Хмельницької області. Ви знаєте, ми дуже ретельно з ними проговорювали, що відбувається з ПДФО, що з ним робити, як поступати. Всі зійшлися до думки, що дійсно військовий ПДФО, а це на хвилинку наступного року це буде десь приблизно 96 мільярдів гривень, треба спрямовувати майже весь на потреби безпеки і оборони.</p>
<p>Але чи вірять люди, що коли це буде спрямовано на центральний рівень влади, це буде реально використано на допомогу Збройним Силам і іншим формуванням, які захищають Україну? Ні, в це не вірить ніхто. І в це не вірять звичайні люди.</p>
<p>І коли почали розмовляти, то ви знаєте, механізм чітко зрозумілий, і "Європейська солідарність" їх підтримає. Не менше 20 відсотків, зараз у вас закладено 10, мають спрямовуватися напряму на рахунки бригад. Інше, якщо ви говорити про дрони і ДССЗЗІ, о'кей, ми вже неодноразово казали, що ми вважаємо цей механізм недосконалим, він є системно неправильним, але це робочий механізм, мінімум він виглядає як робочий механізм для того, щоб ми значно збільшили постачання дронів до наших оборонців. І до нас приходили і представники ДССЗЗІ, керівництво ДССЗЗІ, до нас приходили представники Мінцифри, і ми реально з ними розмовляли відносно цього. Є проблематика, є проблеми, але, тим не менше, я хочу вірити, що цей механізм буде працювати.</p>
<p>Що стосується Міністерства стратегічної промисловості, то ми подали масу поправок, щоб гроші туди не йшли, а йшли вони в Міністерство оборони, причому з чіткими, конкретними напрямками. Частина на закупівлю озброєння за кордоном, частина на закупівлю озброєння у національного виробника, бо це надважливо навіть в цій тяжкій обстановці, яка сьогодні існує. Але частина має залишатися на територіях, має залишатися в громадах, причому використовувались ними. Куди використовуються, ви скажете. Дуже чіткий перелік, і "Європейська солідарність" цей перелік надала.</p>
<p>Перше. Для обладнання бомбосховищ. Не барабани туди купувати, як представники адміністрації робили в Києві, зі мною погоджується Руслан Олексійович Стефанчук. Але по барабанах, вибачте, ці процеси запускав голова адміністрації, в посвідченні якого стоїть підпис пана Зеленського і якого призначав на посаду пан Зеленський. А от що стосується реального обладнання, так це так, щоб в цьому бомбосховищі, вибачте, люди могли перебувати.</p>
<p>Друге. Це на обладнання оборонних позицій. Тому що один з моментів, який досі викликає здивування, у нас з 2014-го по 2019-й і на сході, і на півдні будувалися три лінії оборони. Три. Ви пам'ятаєте, що тоді війна була зупинена на великій дистанції, на великій відстані від Києві, але починаючи з 2019 року і, на жаль, навіть починаючи з 24 лютого, фортифікаційних споруджень так, як треба, і в такій кількості, як треба, на жаль, не будується. І це є дуже неправильно. Це другий пункт, куди місцеві громади можуть витрачати.</p>
<p>І третій дуже серйозний пункт – це на, я б сказав, відновлення критичної інфраструктури. Давайте бути відвертими. Я постійно спілкуюся з мерами і сходу, і півдня, і з багатьма іншими, наприклад, на заході країни. Так от вчора в Хмельницькому представник міської ради Славути нам реально доповів про ту ситуацію, яка там сталась, коли, ви знаєте, жодної вцілілої школи, жодного вцілілого дитячого садка, більше 1,5 тисячі пошкоджених будинків. І ви знаєте, що вони вчора сказали? Це вчора відбувалося. Що якби, як цього хотів Офіс Президента і "слуги народу", ПДФО було вилучено з 1 жовтня, то в них би фізично не було можливості після цього удару зібрати сесію міської ради і терміново виділити гроші на відновлення хоча б шкіл і дитячих садків. А вони це зробили і в них ці гроші були. Якби це пішло з 1 жовтня, як ви того хотіли, то, вибачте, цього б не було.</p>
<p>І ключове – фронтові території. Там Харків, в цьому році більше 700 мільйонів гривень вони втратять, наступного року більше 3 мільярдів 600 мільйонів гривень, а їм треба відновлюватись. Замість того, щоб підтримати фронтові громади, диференційовано підійти до цього питання і, наприклад, не чіпати хоча б ПДФО, військове ПДФО тих громад, які знаходяться сьогодні на лінії фронту. Краматорськ – 600 мільйонів втратить наступного року, за які вони сьогодні міняють вікна, латають дахи, відновлюють теплопостачання, відновлюють електрику, ви в них це забираєте. Натомість ви доблестно, як-то кажуть, говорите: "Приїжджайте до Києва, ми все дамо". Вже проходили. Вже проходили. При Януковичу було так само. І мені здається, пану Зеленському дуже хочеться лаври Януковича вдягти. Тому що якщо в мера не буде грошей і в міської ради не буде грошей, а їм кажуть, так ми вам кинемо з Києва. Ми ж не знаємо, як ці процеси будуть побудовані. Мери будуть приїжджати, їх реально, про це колеги вже сьогодні говорили, будуть ділити на мерів, які з нами, і мери, які не з нами, і певним мерам видавати гроші, а певним ні. Так-от ключове питання децентралізації було не в цьому, а в незалежності місцевої влади, в незалежності і спроможності громад. І руйнуючи це під виглядом війни, ви руйнуєте децентралізацію, яка є ключовим принципом, ключовим елементом, я маю на увазі спроможність громад Європейського Союзу. І якщо ви думаєте, що в Європі цього не бачать, то бачать, бачать і ці зауваження роблять. Ми сьогодні почули і вдячні президентці Єврокомісії, ми впевнені і зараз тримає кулаки над тим, щоб ми отримали це рішення. Але, вибачте, коли почнуться ці перемовини, оці 35 напрямків завжди зараз зі мною, завжди зі мною. І одним з напрямків там є децентралізація і підтримка місцевих громад, і ми маємо на це зважувати.</p>
<p>Тепер наступний пункт, про який хотілося би поговорити. Ви кажете, що грошей в державі немає, давайте забирати місцеві гроші. І ось тут, шановні українці, я хочу вам сказати, що пару тижнів тому в цій самій залі був проголосований, не дивлячись на спротив опозиції, законопроект 10038 про зміни до бюджету 23-го року, ось цього. Так от, в ньому окрім того, що виділили дійсно справедливо більше 300 мільярдів гривень на потреби сектора безпеки і оборони, відверто розклали по кишенях, по напрямках, які взагалі не стосуються сектора безпеки і оборони, більше 10 мільярдів. От ви зараз збираєтесь наступного року 96 забрати в місцевої влади. От я вам вже 10 знайшов. А куди ж їх забирали? А їх забирали на зарплату чиновникам у міністерствах, і про це писали журналісти-розслідувачі, їх забирали на премії чиновникам у міністерствах. І один з пунктів взагалі мене здивував: на покращення утримання російських військовополонених. Якщо не помиляюся, 91 мільйон гривень. Ми бачимо що з нами коять, з нашими військовими, які потрапляють в полон. Усі забули Оленівку? А її треба пам'ятати. І ви зараз робите це. Я вважаю, це є неправильним, коли ви кажете, що грошей в державі немає.</p>
<p>Чи можна було цьому запобігти? Звичайно. Чи потрібні ці гроші міністерствам? Звичайно, ні. От Міністерство фінансів, і я вдячний, зараз в нас заступник міністра знаходиться в цій залі. Це дуже приємно, тому що дуже часто представники міністерств ігнорують свої законопроекти, ну, вони вважають і так проголосують. Так-от, Міністерство фінансів собі додатково запросило, якщо я не помиляюсь, 272 мільйони на зарплати там чи виплати. При тому, що в них невикористаних на зарплати і виплати було ще 252. Виникає просте людське питання: навіщо ви берете гроші, коли ви не можете ефективно використати ті, які у вас є?</p>
<p>Та сама ситуація з Міністерством екології, один в один: в них невикористаних більше 80, а вони просять ще 40. От ви знаєте, незрозуміла історія, незрозуміла ситуація.</p>
<p>Тепер... тобто до чого я просто це веду? До того, що хто каже, що грошей в державі нема, якщо розумно підійти до державного бюджету, то вони є, от 10 мільярдів тільки в змінах до 2023 року. Окрім цього, а навіщо ви весь рік, ви - Офіс Президента, ви – центральна влада, ви – команда Зеленського, витрачали гроші централізовано на нові дороги? Ямковий ремонт і все, мости і все, але, вибачте, не нові дороги класти. В цьому звинувачуєте місцеву владу, але місцева влада робила набагато менше, ніж ви централізовано.</p>
<p>Про що вже говорити, якщо в урядовому кварталі біля Кабінету Міністрів переклали бруківку? Навіщо ви це робили під час війни, коли на ці гроші можна було купити дрони, на ці гроші можна було закупити боєприпаси?</p>
<p>Тепер наступне. Коли ви забираєте ПДФО… От про що йде мова? Податок на доходи фізичних осіб. Людина жила в громаді. Вона добровольцем чи по мобілізації пішла сьогодні в Збройні Сили України, але її родина, дружина, мати, батько, діти залишилися в цій самій громаді. Але людина там ПДФО вже не сплачує, вона сплачує там, де зареєстрована її військова частина. І виникає дуже просте питання: а як компенсувати це там, де живе родина? А компенсували таким чином, що почала ця громада, не скрізь, але в багатьох випадках отримувати ПДФО від військових частин, які в свою чергу базувалися в населеному пункті, звідки пішов цей доброволець чи мобілізований до армії. І це якимось чином компенсували і вистачало грошей для того, щоб і родинам допомагати, і допомагати родинам загиблих, і допомагати життєдіяльності громади для того, щоб родини тих, хто на фронті, вони не сиділи без тепла, не сиділи без газу чи електрики. Сьогодні ви це забираєте і завтра у громади не буде грошей на те, щоб дуже швидко відновлювати електрику, дуже швидко відновлювати теплопостачання і так далі. Ви думаєте, військовий від цього буде задоволений?</p>
<p>Є системне рішення, і про це дуже багато фахівців говорили, щоб ПДФО сплачувалося не за місцем реєстрації підприємства, де працює людина, чи за місцем реєстрації військової частини, а щоб ПДФО сплачувалося за місцем реєстрації самої людини. Тобто за місцем, пам'ятаєте, прописки, але прописки зараз вже немає в Україні, за місцем реєстрації. Це один з варіантів, дуже системний.</p>
<p>Але зараз, коли вам зробили в принципі послугу і відправили цей законопроект на повторне друге читання, вам треба було диференціювати громади і, так, спрямовувати це ПДФО виключно на потреби безпеки і оборони, за виключенням фронтових громад, за виключенням прифронтових громад і за виключенням тих, де знаходиться, скажімо так, велика кількість військових частин.</p>
<p>Друге питання, дуже цікаве. Зараз швидкість комунікації і швидкість отримання грошей, це вчора також ми в <i>(нерозбірливо)</i> проговорювали, між місцевою владою і військовими частинами складає від 3 до 5 тижнів максимум. Це з урахуванням Prozorro, з урахуванням всіх процедур. Це максимум. Інколи навіть швидше. Це означає, що військова частина приходить зі своїми потребами, надсилає листа, місцева влада на Prozorro виходить і передає гроші чи необхідні послуги, чи необхідні одиниці товарів військовій частині.</p>
<p>А на центральному рівні знаєте, скільки складає період проходження між запитом і отриманням чогось? У найкращому випадку 3-4 місяці. Це у найкращому, якщо все добре і все йде злагоджено. Ви розумієте, що сьогодні швидкість – це еквівалент збереження життів людей? От вчора, знаєте, дуже от я раджу всім народним депутатам постійно їздити до людей на землю, як-то кажуть, в переносному сенсі, постійно їздити до військових частин і спілкуватися з військовими.</p>
<p>От просте питання. Ви кажете: "Ми спрямуємо 10 відсотків коштів військового ПДФО напряму на рахунки бригад". О'кей. Ну, по-перше, мало. Треба не 10, а треба 20, і це жорстка позиція "Європейської солідарності", 20 відсотків напряму на рахунки бригад. Але от просте питання, яке вчора проговорено було. Ви знаєте, що досі волонтери поставляють дуже багато позашляховиків (пікапів, джипів) у військові частини. І не завжди ці військові частини ставлять їх на облік через багато причин: не можуть, це зараз неможливо зробити військовій частині. І виникає питання: а як їх заправляти? Як їх ремонтувати? Як, наприклад, ремонтувати чи відновлювати дрони, які волонтери доставляють і які не ставляться на озброєння чи не ставляться на облік у військовій частині? вони реально використовуються. Зараз це робиться дуже швидко і просто: місцева громада робить так, щоб і дизель паливо, і запчастини йшли терміново у військову частину і вона це використовували.</p>
<p>Якщо ви забираєте ПДФО у місцевих рад, у місцевих громад і спрямовуєте це офіційно у військову частину, то завтра всі волонтерські позашляховики стануть, чи знову-таки ви на плечі волонтерів покладете постачання палива також. І стосується цього, це я вам тільки один приклад навів того, що система не працює, до неї треба було підходити більш вдумливо.</p>
<p>Наступний етап, надважливий, є. Ви кажете, що місцева влада – це бруківка, це в нас тільки вистачання не на Збройні Сили. Але, шановні українці, хочу, щоб ви знали, і це сьогодні колеги з різних фракцій і груп вже наводили, що тільки за 23-й рік без жодного закону місцеві громади спрямували на потребу сектору безпеки і оборони більше 60 мільярдів гривень. І є громади, які спрямовують навіть більше, ніж отримують військового ПДФО.</p>
<p>Візьмемо Полтавщину. Наприклад, Опішнянська громада з початку 23-го року отримала військового ПДФО, тобто податку на доходи фізичних осіб від військових менше 20 мільйонів. А водночас спрямувала на підтримку Збройних Сил України близько 60 мільйонів гривень, і вони не хочуть зупинятися. Вони хочуть вийти на суму десь приблизно 90 мільйонів гривень, тому що вони розуміють: сьогодні це справа, яку треба підтримувати перш за все. Сьогодні Збройні Сили і військових треба підтримувати перш за все.</p>
<p>Наступна історія. Що стосується місцевих громад, я вже наводив вам приклад Харкова, але скрізь мери дають інтерв'ю і кажуть, які будуть втрати у місцевого бюджету.</p>
<p>Беремо Миколаїв. Ми всі знаємо, що там коїться: постійні обстріли, постійні відновлення, критична інфраструктура постійно знищується росіянами. Так ось, Миколаїв, у разі прийняття цього закону, він втратить 2 мільярди 700 мільйонів гривень. І, чесно кажучи, це половина міських коштів. Це говорить місцева влада. І знову-таки, що ви їм відповідаєте: не хвилюйтеся, приїжджайте до нас, ми вам все зробимо і дамо гроші з Києва. Як казав один з відомих фахівців у сфері мистецтва: не вірю. Тому що ви будете це робити вибірково. І, на жаль, сьогодні центральна влада продукує цю довіру.</p>
<p>А що стосується інших областей. Корюківська громада, наприклад, говорить про втрату місцевим бюджетом 40 мільйонів гривень. Новгород-сіверська голова громади говорить про те, що буде втрачено 30 мільйонів гривень. Семенівська громада – 30 мільйонів гривень. І для багатьох громад це дуже критичні кошти. Жовківська громада на Львівщині нібито далеко від лінії фронту, але приклад Славути нам всім все показав. Вони кажуть, що військове ПДФО у них зараз десь приблизно 12 мільйонів, і якщо його заберуть, то, як-то кажуть, місцева громада буде сидіти без грошей.</p>
<p>І тут що стосується, чому я ці приклади наводжу? Щоб ви зрозуміли, що не можна отак волюнтаристські просто взяти і це ПДФО забрати. Бо, чесно кажучи, наразі, наразі цей ПДФО в цілому складає, в цілому, орієнтовно 300 мільярдів гривень на 2024 рік – це сумарно. З них місцеві громади отримують 64 відсотки – це 200 мільярдів. Так з оцих 200 ви кожну другу гривню у місцевої громади хочете забрати на центральний рівень.</p>
<p>І тепер переходимо до рівню контролю. Ми подали дуже багато правок щодо встановлення додаткового рівня контролю. Саме через цей рівень контролю, ми вважаємо, і є ризики, через недостатність цього рівня контролю і є ризики того, що передача грошей з місцевого на центральний рівень, вона призведе до значно більшої корупції.</p>
<p>І, ви знаєте, питання ще в іншому, питання в самоконтролі. І тут я розумію ДССЗЗІ, Міністерство з питань цифрової трансформації, в них цей самоконтроль, як мені здається, на дану хвилину існує, бо вони приходять, доповідають, вони відповідають на запити, не формально, а з цифрами, намагаються робити щось. Самоконтроль в Мінстратегпромі, на мою думку, зараз майже відсутній.</p>
<p>І риторичне питання. Як ви думаєте, кого легше проконтролювати: мерів, які кожного дня ходять по вулицям, чи міністрів, чи заступників міністрів, чи керівників департаменту з Кабінету Міністрів, які сидять на вулиці Грушевського, навколо якого прохід скрізь заборонений? От як ви це вважаєте? Ми про це вже говорили, але це дуже серйозна історія.</p>
<p>Наступне питання, яке хотілося б проговорити. Сьогодні в цьому залі фракція "Слуга народу", якщо не помиляюся, вона налічує в нас 234 людини, із них значна частина – це мажоритарники. От я б… те, що я знаю, мажоритарники зі "слуги", не всі, але досить багато, теж їздять до людей і спілкуються з людьми. Наша фракція, всі 27 як один, постійно в полях.</p>
<p>Ми розуміємо це як ніхто, за кермом проводимо багато годин для того, щоб дістатися до регіону, повернутися, поспілкуватися з людьми. І в Україні знаходиться чи там як для бюджетного комітету перейдемо до питань бюджетів, якщо не помиляюся, 1 тисяча 469 місцевих бюджетів. Мені здається, саме ця цифра є от реальною. Так от, "Європейська солідарність" запитала більшість громад, та майже всі громади: як ви відноситеся до цього законопроекту, який забере ПДФО військовий у місцевої влади і передасть його на центральний рівень? Ми отримали сотні звернень, і більшість з них, більше 2 сотень були проголосовані на сесіях, у багатьох, ви знаєте, громадах зараз сесій немає, тому що є військово-цивільні адміністрації, але ми отримали сотні звернень місцевої влади, ось у мене цей перелік є, з тим, щоб це рішення як мінімум було змінено, при тому, що вони відверто кажуть про те, що більшість місцевих громад спрямовує податок на доходи фізичних осіб, отриманих від військових частин, знову-таки на військові частини.</p>
<p>І ви знаєте, от я би хотів персонально, користуючись нагодою, звернутися до тих мажоритарників "Слуги народу", які, можливо, сьогодні присутні в залі, хоча, чесно кажучи, тут їх майже немає, щоб вони не голосували за цей закон, а до виборців звернутися з іншою історією: контролюйте, як вони голосують за цей закон. Тому що, підкреслюю, завдання дуже просте: не голосувати за цей закон у другому читанні, але відправити його чи на повторне повторне друге читання, але Регламент, мені здається, цього не дозволяє, хоча ні, один раз ще дозволяє це зробити, якщо не помиляюся, і там вже дійсно врахувати, що 20 відсотків напряму на бригади, ДССЗЗІ нехай отримують гроші, замість Мінстратегпрому спрямувати це на Міністерство оборони, але під контролем, наприклад, бюджетного комітету Верховної Ради і представників НАТО, і також певну частину залишати в громадах для бомбосховищ, критичної інфраструктури і фортифікаційних укріплень. Але обов'язково диференційовано в цьому законопроекті підійти до громад, які знаходяться на лінії фронту чи прифронтовій зоні. Ось як треба робити.</p>
<p>І давайте уважно слідкувати, а як за це будуть голосувати Максим Пашковський, обраний в окрузі 11, місто Вінниця; Анатолій Драбовський, обраний в окрузі 12, місто Вінниця; Ірина Борзова, яка була обрана в окрузі 14 в місті Жмеринка. Як вони за це будуть голосувати? Чи вони дійсно підтримують спрямування грошей на війця, який в окопі, чи вони хочуть, щоб ці гроші пішли через, як-то кажуть, чорну діру центрального бюджету і значна частина з них, як ми побачили в звіті Рахункової, була би вкрадена?</p>
<p>А як за це будуть голосувати Богдан Кицак, обраний в 63 окрузі в місті Бердичів; Дмитро Костюк, обраний в окрузі 65 в Новоград-Волинському; Сергій Кузьміних, обраний в 67 окрузі, місто Чуднів? От як вони будуть голосувати? Чи вони дійсно будуть підтримувати ті ідеї, які сьогодні в більшості своїй продукує опозиція, так вже сталося, і "Європейська солідарність", яка є найбільшою опозиційною силою сьогодні в Україні і фракцією номер два в парламенті? Чи вони захочуть спрямувати це в чорну діру центрального бюджету? Михайло Лаба, Михайло Михайлович, обраний в місті Свалява в Закарпатській області. От я б хотів реально звернутися, ви підтримуєте те, щоб це зникло в центральному бюджеті, і як на дорогах крали із завищеними цінами, чи щоб це пішло на реального бійця?</p>
<p>Київська область. Пан Олег Андрійович Дунда, округ 91 смт Макарів; пан Валерій Вікторович Колюх, місто Узин; Олександр Горобець, округ 95; Ірпінь, Ольга Михайлівна Василевська-Смаглюк, округ 96, Вишгород; Микола Галушко, обраний в 97 окрузі, місто Бровари. І чому я зараз це під стенограму тут оголошую? Вони потім не зможуть сказати, що вони не знали, за що голосують, чи вони не вичитували. Вони попереджені тепер персонально під стенограму, і це може затвердити Голова Верховної Ради, який зараз присутній в цьому залі. І він чітко розуміє, що тепер це персональна відповідальність, не колективна.</p>
<p>Кіровоградська область. Олександр Дануца, обраний в 99-му в Кропивницькому. Подивимося, за що він. Пан Ігор Мурдій, команда Зеленського, обраний в окрузі 100, місто Бобринець; Юрій Кузбит, Голованівськ, округ номер 101. У Кіровоградській області розташовано багато військових частин. І чи ви спрямуєте це в центральний бюджет – в чорну діру, де це будуть красти, як показує Рахункова палата (от звіт у мене на столі зараз лежить, бачите, ось він), чи ви це реально спрямуєте так, як це потрібно конкретному бійцю на передовій?</p>
<p>Львівська область. А як будуть голосувати у нас Юрій Олександрович Камельчук, обраний у місто Сокаль, 124-й округ? Як буде голосувати Орест Ігорович Саламаха, це Дрогобич, 121-й округ? Львівська область, там ви бачите, скільки прильотів, і треба це відновлювати. А зараз, на жаль, ПДФО, який отримується від підприємств, через те, що скорочується кількість робочих місць, на жаль, він і там скорочується.</p>
<p>Миколаївська область. Ми говорили з вами, що в Миколаєві тільки в місті будуть втрати більше ніж 2 мільярди 600 мільйонів гривень. А як будуть голосувати пан Олександр Станіславович Пасічний, 127-й округ, місто Миколаїв? Як буде голосувати Ігор Негулевський, місто Баштанка, 130 округ? Як буде голосувати - на жаль, його сьогодні немає, він був дуже активний під час попереднього обговорення цього бюджету, - Максим Євгенович Дирдін, обраний в 132-му окрузі, місто Первомайськ? От я думаю, якби він був, він би зараз міг відповісти.</p>
<p>Чернівецька область. Олена Георгіївна Лис, 201 округ, місто Чернівці. Максим Валентинович Заремський, 202-й округ, Сторожинець. Як буде голосувати Валерій Іванович Божик з Хотина, 204-й округ? Я бачу, що в залі присутній зараз Георгій Георгійович Мазурашу, Новоселиця, 203-й округ. І, в принципі, він подав дуже багато правок у цей закон для того, щоб виправити цю ситуацію, бо, давайте відвертими бути, і в "Слузі народу" є депутати, які розуміють, що так, як це зараз у законі цьому прописано, робити не можна. Тому що, на жаль, не почуті дуже конструктивні, дуже змістовні поправки народних депутатів, які пропонували спрямувати ці гроші... так, спрямувати на потреби безпеки й оборони, але, тим не менше, спрямувати їх по-іншому.</p>
<p>Ви знаєте, я продовжу зараз цей перелік. Ще раз повторюю, з однією дуже простою метою: щоб розуміли люди, що це вже персональна відповідальність. Вони про це почують. А люди на місцях, українці на місцях будуть знати, що ці депутати були попереджені про результати свого голосування. Але чи це є вперше, коли під виглядом того, щоб спрямувати гроші на потреби безпеки і оборони, вони спрямовуються на зовсім інші цілі?</p>
<p>Давайте так, в цьому залі в 2022 році голосувався законопроект, де впряму було написано: зняти гроші з сектору безпеки і оборони і перекинути їх на будівництво доріг. Впряму. Ті, хто тут присутні частина, пам'ятає, я тоді виходив на трибуну і зачитував текст цього законопроекту, щоб люди побачили. На жаль, "Слуга народу" разом із залишками ОПЗЖ підтримали тоді цей законопроект і він пройшов.</p>
<p>Окрім цього, я думаю, Міністерство оборони і Міністерство фінансів, заступник міністра, який сьогодні присутній в цій залі, пам'ятаєте історію, коли також в 2022 році під виглядом перекидки грошей на сектор безпеки і оборони, більше 100, якщо я не помиляюся, мільярдів гривень хотіли перекинути із загального в спеціальний фонд державного бюджету під ручне управління. І тільки завдяки тиску "Європейської солідарності" це було зроблено з такою невеликою, але дуже важливою приміткою, що ці гроші можуть бути витрачені виключно на потреби сектору безпеки і оборони. Але під час конструктивної роботи з представниками монобільшості ми тоді додали: і також на підтримку внутрішньо переміщених осіб. Тому що ми розуміли, що це є важливим.</p>
<p>Йдемо далі. Чернігівська область. Як у нас буде за цей законопроект, щоб забрати гроші у місцевих громад і перекинути кожну другу гривню, чорну діру центрального бюджету, будуть голосувати Олег Семінський, обраний в місті Чернігів, 205-й округ, Максим Зуєв, Корюківка, 207-й, Валерій Зуб, місто Ніжии, 209-й? Це важливо. Чернігівчани, ви слідкуйте за тим, як ці депутати будуть за це голосувати. Тому що це є позиція, яка під виглядом благих намірів зробить крадійство на центральному бюджеті, на жаль, більшим.</p>
<p>Луганська область, Олексій Олександрович Кузнєцов, Сєвєродонецьк, 106-й. Як він буде голосувати? І це є важливим, зі мною погоджується Руслан Олексійович Стефанчук.</p>
<p>Одеська область, Олег Вікторович Колєв, 134-й округ, Одеса. Олексій Леонов, 135-й округ, Одеса. Олександр Горенюк, 136-й округ, Одеса. Степан Чернявський, смт Ширяєве, 138-й округ. Сергій Колебошин, 140-й округ, місто Біляївка. І Олександр Ткаченко він зараз вже не депутат, але тим не менше. Що цікаво? Він же їздить, я сподіваюся, що він їздить в свій округ. От він голосувати не буде, але я б на його місці поспілкувався би з колегами і запевнив, що за цей законопроект голосувати не можна. І ми говоримо зараз про це з однією єдиною метою: ми хочемо довести до кожного народного депутата, який буде голосувати за цей законопроект, що в тому вигляді, в якому це зараз зроблено, це робити категорично не можна, тому що зараз ця система, на жаль, за нашими підрахунками призведе до крадіжок, втрат, тут вже можемо лексику підбирати, близько 30 мільярдів гривень. Тобто там просте розуміння: 96 мільярдів гривень вони заберуть у місцевої влади, близько 30 за нашими підрахунками, на жаль, може бути корупційно вкраденими. І оце, для розуміння українців, те, що сьогодні збирається голосувати команда Зеленського в цьому залі. Не сьогодні, а в той день, коли ми дійдемо до голосування.</p>
<p>І наступне. Я сподіваюся, що ті народні депутати, які сьогодні тут присутні, які слухають наші аргументи, які слухають наші цифри, яким ми доводимо, які втрати будуть місцевих бюджетів; яким ми розповідаємо про фронтові громади; яким ми говоримо про механізми, які можуть бути застосовані; ми говоримо, якими поправками це виправити, як це спрямувати, на який підрозділ, як зберегти, як не допустити корупцію, вони, вислухавши все це, передадуть це тим народним депутатам, хто сьогодні в залі відсутній, але зможе вислухати і прийняти своє рішення.</p>
<p>І я вдячний, що сьогодні у нас в залі присутній перший заступник голови фракції "Слуга народу" Андрій Вікторович Мотовиловець. Я щиро сподіваюсь, що він все це почув і на засіданні найближчому фракції "Слуга народу" він переконає фракцію не підтримувати цей законопроект у другому повторному читанні і спрямувати його знов у комітет для того, щоб разом системно доопрацювати і не допустити того, що вкрадуть більше 30 мільярдів гривень. Вкрадуть, ну давайте будемо відвертими. Хто говорить, що так не буде, яйця по 17, тому на шию, і яйця по 9 – після скандалу. Бачите, навіть скандал нічого не змінив, навіть вихід на ProZorro в тому вигляді, як воно зараз є, нічого не змінив, бо інакша мета, інакші цілі.</p>
<p>І ще раз вам говорю, от ми критикуємо зараз цей законопроект, справедливо його критикуємо, ми, колеги з опозиції і інші. Його критикують ті, хто присутній в цьому залі, ті, хто сьогодні не присутні частково. Але, тим не менш, що ми пропонуємо, і ми про це чітко говоримо, не менше 20 відсотків на рахунки бригад напряму, орієнтовно 10 відсотків залишити в громадах. Але чітко сказати, що це витрачається на бомбосховища, на фортифікаційні споруди і на відновлення критичної інфраструктури, яка постраждала від ракетних і безпілотників, ударів росіян. Інші 70 відсотків ми спрямовуємо на закупівлю озброєння. І якщо 35 відсотків можна спрямувати на ДССЗЗІ, і ще раз вам кажу, ми вважаємо, що можна дискувати, можна критикувати цей механізм, який придумав віце-прем'єр Федоров разом з керівництво ДССЗЗІ, але ми щиро сподіваємося, що він буде працювати. Але замість 35 відсотків Міністерства стратегічної промисловості, яке незрозуміло чим займається, де, можливо, і будуть випускати озброєння, але за завищеними цінами, але ми про це ніколи не узнаємо, тому що, повірте мені, це буде засекречено під виглядом воєнного стану, під виглядом випуску зброї, а спрямувати це в Міністерство оборони і знову-таки як мінімум з 50-відсотковою локалізацією, щоб випускалося в Україні, тому що ми бачимо, що і як коїться у світі.</p>
<p>І от від цих помилок ми хочемо вберегти сьогодні нашу країну, тому що від того, як ми приймемо цей законопроект, залежить життя людей на передовій, від швидкості того, як вони будуть отримувати гроші.А, я нагадаю, швидкість отримання грошей від місцевих громад – це тижні, швидкість отримання грошей від центральної влади – це у найкращому випадку місяці.</p>
<p>Ми хочемо зберегти цю швидкість, ми хочемо зберегти фінансування тих потреб, які спрямовують сьогодні на місцеву владу, це я маю на увазі 2023 рік, наші військові підрозділи, але дійсно із цим погодилися, наприклад, вчора на нараді в Хмельницькому всі представники місцевої влади, нам потрібно зробити так, щоб ПДФО не витрачався на бруківку. Але, увага, перш за все, коли центральна влада закликає це робити місцеву, вона має показувати приклад свій, власним прикладом доводити, що не на бруківку треба витрачати. І тут, на жаль, вона робить навпаки. Вона робить навпаки, витрачаючи це якраз на бруківку.</p>
<p>І продовжуючи це, ви знаєте, я можу перерахувати всі області. Я можу перераховувати Харківську область, бо мер Харкова вже висловився, що наступного року більше трьох мільярдів 600 мільйонів гривень Харків втратить. І сьогодні в цьому залі піднімалася поправка, яка б як мінімум в Харків і фронтові громади, паном Олександром Бакумовим піднімалася ця поправка, могла ці гроші повернути. На жаль, зал цього не підтримав.</p>
<p>Але я б хотів зараз перерахувати частину депутатів, які були обрані в Києві. А в Києві… Я поясню: Київ дуже багато допомагає зараз військовим частинам, але, давайте бути відвертими, щоб готуватися до нападу (він на Київ теж можливий зараз, повторний), нам треба будувати фортифікаційні споруди, у нас не все в порядку з бомбосховищами. Представники фракції "Європейської солідарності" в Київраді особисто обійшли майже всі бомбосховища в нашій столиці. І не все там гаразд. А це зона відповідальності керівників військово-цивільних адміністрацій, призначених в Києві паном Зеленським. Я ще раз нагадаю, в посвідченні цих людей стоїть підпис пана Зеленського.</p>
<p>Так от, як за цей законопроект будуть голосувати обраний в 213 окрузі Артем Васильович Дубнов, образний в 214-му окрузі Сергій Швець; обраний в 216-му окрузі, обрана, Леся Валентинівна Забуранна; обрана в 217-му окрузі (це Оболонський район) Мар'яна Володимирівна Безугла; в 218-му окрузі обраний Дмитро Гурін; обрана в 220-му окрузі Ганна Бондар; в 221-му окрузі обрана Анна Пуртова; і обраний в 222-му окрузі Роман Павлович Грищук? Чи вони відправлять цей законопроект на повторне друге читання і ми зможемо разом (разом, підкреслюю) усіх фракцій і груп представники його виправити, щоб ці гроші дійсно дуже швидко доходили і задовольняли потреби бійця в окопі? Чи вони будуть голосувати за те, щоб забрати 96 мільярдів гривень у місцевих громад, спрямувати в чорну діру центрального бюджету і, на жаль, зробити так, що більше 30 мільярдів гривень потенційно можуть бути вкрадені? А як вони будуть вкрадені, ви знаєте, ми вже чітко це побачили на прикладі центральних органів влади, звіт про крадійство яких ми сьогодні з вами обговорили.</p>
<p>Дякую за увагу. </p>
<p></p>
<p>21:00:05</p>
<p>ГОЛОВУЮЧИЙ. Дякуємо, Артуре Володимировичу.</p>
<p>Артур Володимирович, ми так уже говорили, що це започаткування такого першого парламентського подкаста, ним навіть можна потім десь виставляти на якісь мережі. Дякую вам. Це справді, за моєї пам'яті, це перший такий виступ, обґрунтований. Дякую. Йдемо далі, Артур Володимирович.</p>
<p>Наступна поправка 554, Мамка. Не наполягає.</p>
<p>555-а, Пуртова. Не наполягає.</p>
<p>556-а, Крулько. Не наполягає.</p>
<p>557-а, Тимошенко. Вже виступила.</p>
<p>558-а, Петруняк.</p>
<p>Разумков буде. Будь ласка, Дмитро Олександрович.</p>
<p></p>
<p>21:00:47</p>
<p>РАЗУМКОВ Д.О.</p>
<p>Руслан Олексійович, 558, 560, 561-а. І дайте мені ще три правки: з 619-ї по 21-у, - щоб було 6 правок загалом. І дайте мені 4 хвилини, будь ласка.</p>
<p></p>
<p>ГОЛОВУЮЧИЙ. Будь ласка, 4 хвилини.</p>
<p></p>
<p>21:01:04</p>
<p>РАЗУМКОВ Д.О.</p>
<p>По-перше, я хотів на самій правці звернути увагу зали, вірніше, тих народних депутатів небагатьох, в яких є совість, які тут залишились і продовжують працювати, не дивлячись ні на що. Це передбачити субсидію з державного бюджету місцевим бюджетам на погашення заборгованості за середньостроковими позиками та безвідсотковими позичками, наданими місцевому бюджету за рахунок коштів єдиного казначейського рахунку у 2009-2014 роках. Це фактично те, що обіцялося і на Раді регіонів, обіцяли це і представники парламенту, і Кабінет Міністрів України, і навіть Президент, якщо я не помиляюсь, обіцяв, що це буде зроблено. Але, на жаль, цього сьогодні немає. Я дуже сподіваюся, що ви зможете пояснити, чому ви не хочете виконувати ті зобов'язання, які на себе брали свого часу представники влади.</p>
<p>Але я хотів би повернутися, Юрій Михайлович, щодо того, що ви казали раніше, - це до питання партій. Ви знаєте, дуже дивно чути від представника фракції Президента, від представника монобільшості, від представника профільного комітету, при всій повазі до вас, коли ви говорите про те, що забрати гроші з політичних партій - це якимось чином зможе негативно повпливати на Міністерство стратегічних галузей, Мінстратегпром. Це яким чином? Ні, ви просто сказали, що це якось пов'язані між собою речі. Я хотів би тоді, щоб ви пояснили, що ви мали на увазі?</p>
<p>Тому що я не зрозумів відповіді, чому фінансування партій… Тобто зараз ви залазите в інший закон, де забираєте фінансування у місцевої влади. Ви забираєте гроші у громад. І вас нічого не бентежить, що іншими законами визначено, що ці кошти мають бути там, так проголосовано, так прийнято – вони за ними закріплені. Це о'кей.</p>
<p>А коли я вам кажу, а давайте ви трошки ну якось, як і вся держава, затягнете свої паски і не будете витрачати державні кошти на свої партії, перестанете гратися у політику, перестанете готуватися до виборів, перестанете займатися будь-чим, аніж державними питаннями. Ви мені кажете: ні-ні, це в іншому законі передбачено, тому ми тут не можемо за ці правки проголосувати "Розумної політики", не можемо забрати гроші у партій, бо як "Слуга народу"… Скільки на наступний рік партія "Слуга народу" отримає державного фінансування? Десь мільйонів 900, якщо не помиляюсь. Може помиляюся, ви мене зможете виправити. Я дуже хочу почути цю відповідь, якщо ви її знаєте, і я думаю, що так само як і українське суспільство хоче почути, скільки грошей ви виділяєте на себе. Я розумію, що це незручне запитання, Руслане Олексійовичу, але хотілося б почути відповідь на минуле, на яке ви також не дали відповідь. Чому ви не хочете забрати гроші у партій і відправити їх на армію? Що вам це заважає? У місцевої влади ви можете забрати і віддати на партії, а у партій мають бути свої мільйони. Чому?</p>
<p>І паралельно я все ж таки буду просити поставити ті правки, які я зазначив, на голосування. Сподіваюся, що ваша вичерпна відповідь, професійна відповідь як завжди буде стосуватися і їх і того, яким чином, забравши гроші у партій, ви нашкодите національній безпеці?</p>
<p>Дякую.</p>
<p></p>
<p>ГОЛОВУЮЧИЙ. Так, будь ласка, є позиція комітету по цих поправках?</p>
<p></p>
<p>21:05:02</p>
<p>КУЗБИТ Ю.М.</p>
<p>По 558-й, я правильно розумію, шановні колеги, ви хочете?</p>
<p></p>
<p>ГОЛОВУЮЧИЙ. 558-а, да.</p>
<p></p>
<p>КУЗБИТ Ю.М. Шановні колеги, це правка не підтримана комітетом, тому що пояснення, що в умовах воєнного стану фінансовий ресурс державного бюджету і так є вкрай обмеженим через значне навантаження у зв'язку із забезпеченням за рахунок його коштів обороноздатності країни та захисту населення.</p>
<p>А з приводу того, що я вам казав по статті фінансування партій 17.1, тут питання. Ще раз повертаюся до відповіді, це потрібно вирішувати окремим законом, а не змінами до Бюджетного кодексу. Я думаю, якщо буде таке бажання, то можна проявити ініціативу і подивитися на реакцію зали, чи вона це підтримає.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ставимо 558-у, да? Всі три: 558, 560, 561-а, так?</p>
<p>558 поправка авторства Разумкова і колег. Комітетом відхилена. Прошу голосувати.</p>
<p></p>
<p>21:06:11</p>
<p>За-9</p>
<p>Рішення не прийнято.</p>
<p>560 поправка авторства Разумкова. Комітетом не прийнята. Комітетом відхилена, перепрошую. І прошу голосувати 560-у.</p>
<p></p>
<p>21:06:33</p>
<p>За-9</p>
<p>Рішення не прийнято.</p>
<p>І поправка 561 авторства Разумкова і колег. Комітетом відхилена. Прошу голосувати.</p>
<p></p>
<p>21:06:55</p>
<p>За-9</p>
<p>Рішення не прийнято.</p>
<p>559-а, Алєксєєв. Не наполягає.</p>
<p>562-а, Аліксійчук з колегами. Не наполягає.</p>
<p>563-а, Аліксійчук з колегами. Не наполягає.</p>
<p>564-а, Аліксійчук з колегами. Не наполягає.</p>
<p>565-а, Кисилевський. Не наполягає.</p>
<p>566-а, Бондар. Не наполягає.</p>
<p>567-а, Мазурашу. Ми уже пройшли, ідемо далі.</p>
<p>568-а, Пасічний. Не наполягає.</p>
<p>569-а, Лаба. Не наполягає.</p>
<p>570-а, Лаба. Не наполягає. </p>
<p>571-а, Пасічний. Не наполягає.</p>
<p>572-а, Мамка. Не наполягає.</p>
<p>574-а, Крулько. Не наполягає.</p>
<p>575-а, Тимошенко з колегами виступили вже.</p>
<p>576-а, Лозинський. Не наполягає.</p>
<p>578-а, Аліксійчук з колегами. Не наполягає.</p>
<p>Перепрошую, пропустили 577-у Безгіна. Відхилено. Не наполягає.</p>
<p>579-а, Микиша. Наполягає. Будь ласка.</p>
<p></p>
<p>21:08:01</p>
<p>МИКИША Д.С.</p>
<p>Дякую.</p>
<p>Про що ця правка? Ми вчергове намагаємося дозволити місцевому самоврядуванню використовувати кошти, щоб допомагати Збройним Силам України. Тут якраз про технічну можливість. Наразі неможливо використовувати спеціальний фонд місцевих бюджетів нащось інше, крім того, на що закладений цей спеціальний фонд.</p>
<p>Просто в двох словах, щоб ви розуміли. До прикладу, екологічний податок, якщо він сплачується в місцевий бюджет, то ви можете використовувати виключно на екологічні цілі, але там буває дуже багато грошей, які не можна більше ні на що використовувати. І наша правка говорить: давайте дозволимо місцевому самоврядуванню використовувати на до допомогу Збройним Силам. Але чомусь в комітеті нам відмовили і відхилили відповідну правку. Це я пояснюю простими словами звичайним людям, які протестують зараз проти місцевого самоврядування, що у них немає можливості. І ми зараз намагаємося цю можливість їм дати. На жаль, не підтримано комітетом. І дуже хотілось би, щоб підтримала Верховна Рада.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 579 поправка Микиші і колег, комітетом відхилена. Прошу голосувати.</p>
<p></p>
<p>21:09:23</p>
<p>За-8</p>
<p>Рішення не прийнято.</p>
<p>580-а, Кисилевський. Відхилена. Не наполягає.</p>
<p>581-а, Алєксєєв. Не наполягає.</p>
<p>582-а, Разумков, будь ласка.</p>
<p></p>
<p>21:09:38</p>
<p>РАЗУМКОВ Д.О.</p>
<p>Руслане Олексійовичу, дайте, будь ласка, 582, 601, 603 і з 718-ї по 720-у, дайте 4 хвилини, будь ласка.</p>
<p></p>
<p>ГОЛОВУЮЧИЙ. Будь ласка, 4 хвилини.<b> </b></p>
<p></p>
<p>21:09:52</p>
<p>РАЗУМКОВ Д.О.</p>
<p>Шановні колеги, щодо самої правки. Це пропонується встановити, що в умовах воєнного стану як виняток з положення статті 99 та статті 100 цього кодексу перераховувати реверсні дотації до державного бюджету з бюджетів місцевого самоврядування, щоб цього не здійснювали. За великим рахунком, ви в минулому своєму виступі сказали, що депутати не підтримають те, щоб забрати. Ні, ви сказали... Добре, погоджуюсь. Ви сказали про те, що подивимось на реакцію в залі, чи будуть готові вони за це голосувати. Я би дуже хотів подивитися на реакцію в залі, якщо б керівництво парламенту забезпечило наявність народних депутатів, тому що ми зараз розглядаємо законопроект, важливий законопроект для вас, на жаль, важливий законопроект, якщо він не буде прийнятий, для місцевої влади, для простих громадян, тому що цим законопроектом ви просто хочете забрати гроші у найменш захищених територій і тих, хто сьогодні потребує реальної допомоги, допомоги місцевої влади.</p>
<p>І, повертаючись до... Мені взагалі дивно, тому що ви самі мажоритарники, і це дивно, що ви підтримуєте такі ініціативи, але тим не менше я дуже хотів би, щоб в залі були народні депутати, щоб кожен продемонстрував свою позицію, як він підтримує або не підтримує перенаправлення грошей з партій на ЗСУ. Коли ви мені розповідаєте, що треба поміняти якось закон, то я хотів би нагадати, що в минулому частина коштів з партій була знята і відправлена під час COVID на забезпечення наших медиків. Пам'ятаєте таке? Ви ж в бюджетному комітеті були. Нічого тоді не заважало, тому що була позиція Офісу Президента, була позиція, яка вам була донесена, ви її імплементували і провели, в тому числі в комітеті.</p>
<p>В даному випадку ми просто бачимо банальне небажання забирати гроші у партій, ви готуєтесь до виборів, про це всі говорять, навіть Руслан Олексійович зазначав п'ять позицій, які необхідні для того, щоб забезпечити проведення виборів, не зрозуміло, чому на окупованих територіях. Як ви збираєтесь це робити, не знаю.</p>
<p>Але в мене інше запитання. Як ми пропустили такий важливий аспект, як безпека громадян? На жаль, цього не прозвучало в тих заявах, які лунали від представників влади. Це демонструє про те, що важливо не результат, який ви хочете отримати на виборах, важливо те, що ви просто їх хочете провести і закріпити, мабуть, за собою владу, тому що ви далі не хочете забирати гроші і направляти їх не потреби наших захисників.</p>
<p>Це взагалі про те, що суперечить закону, суперечить 80 відсоткам позиції наших співгромадян, суперечить здоровому глузду, суперечить демократії, суперечить, до речі, міжнародній позиції наших партнерів. Але все це вас не стримує, і бажання далі гратися в політику, займатися підготовкою до виборів, воно займає лідируючі позиції. Якраз те, що ви не хочете забрати гроші з партії і направити на потреби армії, вкотре підтверджує мої слова.</p>
<p>Я дуже сподіваюся, що ви зможете дати позицію по правках, які були мною підняті, тому що вони точно не про щось ефемерне, а про конкретне запитання. Вони не були підтримані на комітеті. Я так розумію, що і в залі навряд чи є можливість їх підтримати, бо при 15 народних депутатах у залі голосувати важко. Але, тим не менше, я буду ставити їх на голосування. Прошу потім, Руслане Олексійовичу, поставити всі три правки на голосування.</p>
<p>А шановний Юрію Михайловичу, дайте, будь ласка, позицію, чому це не підтримав комітет.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>21:14:01</p>
<p>КУЗБИТ Ю.М.</p>
<p>Значить, шановний колего, 582 правка, вона не підтримується комітетом у зв'язку з тим, що норма щодо неперерахування реверсної дотації вже врахована в проекті бюджету на 24-й рік, і плюс вона є в цьому законі в 729 правці. Тобто реверсну дотацію ми залишаємо на місцях.</p>
<p>Відносно... 583-я, наскільки я дальше пам'ятаю, правильно?</p>
<p></p>
<p>ГОЛОВУЮЧИЙ. 601-а і 603-я.</p>
<p></p>
<p>КУЗБИТ Ю.М. Я прошу вибачення, мені зараз треба секунду. Я вкладуся, думаю. Зараз, технічне питання. </p>
<p></p>
<p>ГОЛОВУЮЧИЙ. 601-а і 603-я, да. <i>(Шум у залі)</i></p>
<p>Дякую. Я просто поінформую, що ці правки теж відхилені.</p>
<p>Шановні колеги, ітак, ви пропонуєте ці три поправки поставити, да? 582-а... <i>(Шум у залі)</i> Це не по Регламенту, Дмитро Олександрович.</p>
<p>582 поправка Разумкова і колег. Вона відхилена. Прошу голосувати.</p>
<p></p>
<p>21:15:42</p>
<p>За-10</p>
<p>Рішення не прийнято.</p>
<p>580… Перепрошую, 601 поправка Разумкова і колег. Теж комітетом відхилена. Прошу голосувати.</p>
<p></p>
<p>21:16:05</p>
<p>За-9</p>
<p>Рішення не прийнято.</p>
<p>І 603 поправка Разумкова і колег. Прошу голосувати.</p>
<p></p>
<p>21:16:24</p>
<p>За-9</p>
<p>Рішення не прийнято.</p>
<p>Наступна поправка, колеги. 583, Аліксійчук з колегами. Не наполягає.</p>
<p>584-а, Аліксійчук з колегами. Не наполягає.</p>
<p>585-а, Бондар. Не наполягає.</p>
<p>586-а, Микиша. Наполягаєте?</p>
<p>Будь ласка, Дмитро.</p>
<p></p>
<p>21:16:42</p>
<p>МИКИША Д.С.</p>
<p>Дякую.</p>
<p>Чергова правка про те, що ми маємо дозволити місцевому самоврядуванню допомагати матеріально Збройним Силам України, всьому сектору безпеки і оборони. Скільки про це можна вже говорити? Давайте допоможемо місцевому самоврядуванню безперешкодно в законний спосіб робити відповідні речі, які вони вже роблять з 24.02.2022 року. Дуже є багато громад, які допомагали, допомагають, і майже весь свій військовий ПДФО віддають якраз допомозі Збройним Силам. </p>
<p>Як приклад, Опішнянська рада, Микола Різник голова. До речі, це його ініціатива, щоб місцевому самоврядуванню дозволити матеріально підтримувати Збройні Сили України. Голова, який майже весь свій військовий ПДФО віддає і досі, але за це він може бути покараний. Давайте допоможемо місцевому самоврядуванню не потрапити за грати за те, що вони хочу допомагати своїй армії, яка їх боронить.</p>
<p></p>
<p>ГОЛОВУЮЧИЙ. Позиція комітету. Можете заодно і довідповісти Дмитру Олександровичу.</p>
<p></p>
<p>21:17:51</p>
<p>КУЗБИТ Ю.М.</p>
<p>Дякую, Руслан Олексійович.</p>
<p>Шановний колего, по попереднім правкам я прошу вибачення за те, що дійсно був технічний збій. Я подивився ці правки, 601-а і наступна – це вже ж таки про реверсну дотацію, і там відповідь так само однотипна. Є питання врегульоване по реверсній дотації в 729 правці, вона залишається на місцях.</p>
<p>А тепер по 586-й. Колеги, ми вже говорили, що питання надання підтримки сектору безпеки і оборони є врегульованим в Бюджетному кодексі України, зокрема в пункті 22-2, де можуть міжбюджетні трансферти здійснювати місцеві громади і передавати гроші на центральний бюджет, де потім Кабінет Міністрів приймає рішення по оборонному комплексу, як їх розподіляти. Тому ніяких новацій тут не буде.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>587 поправка, Мамка. Не наполягає.</p>
<p>588-а, Прощук. Не наполягає.</p>
<p>589-а, Мамка. Не наполягає.</p>
<p>590-а, Васильченко з колегами. Не наполягає.</p>
<p>591-а, Савчук. Не наполягає.</p>
<p>592-а, Крулько. Не наполягає.</p>
<p>593-я, Аліксійчук з колегами. Не наполягає.</p>
<p>594-а, Аліксійчук з колегами. Не наполягає.</p>
<p>595-а, Тимошенко з колегами. Уже висловилися.</p>
<p>596-а, Аліксійчук з колегами. Не наполягає.</p>
<p>597-а, Кисилевський. Не наполягає.</p>
<p>598-а, Шаповалов. Не наполягає.</p>
<p>599-а, Бондар. Не наполягає.</p>
<p>600-а, Алєксєєв. Не наполягає.</p>
<p>602-а, Алєксєєв. Не наполягає.</p>
<p>604-а, Аліксійчук з колегами. Не наполягає.</p>
<p>605-а, Аліксійчук з колегами. Не наполягає.</p>
<p>606-а, Тимошенко з колегами. Вже висловилися.</p>
<p>607-а, Кисилевський. Не наполягає.</p>
<p>608-а, Бондар. Не наполягає.</p>
<p>609-а, Алєксєєв. Не наполягає.</p>
<p>610-а, Железняк. Не наполягає.</p>
<p>611-а, Разумков, будь ласка.</p>
<p></p>
<p>21:19:41</p>
<p>РАЗУМКОВ Д.О.</p>
<p>Три однотипні правки: 611, 612, 713-а. І додайте мені ще, будь ласка, за рахунок 721, 722, 723-ї правок 4 хвилини, будь ласка.</p>
<p></p>
<p>ГОЛОВУЮЧИЙ. Будь ласка, 4 хвилини.</p>
<p></p>
<p>21:19:58</p>
<p>РАЗУМКОВ Д.О.</p>
<p>Правка пропонує дозолити місцевим громадам затверджувати програми посилення обороноздатності і безпеки держави та сприяння матеріально-технічному забезпеченню ЗСУ, соціально-економічному розвитку, цільових програм, інших питань місцевого самоврядування про передачу коштів у вигляді міжбюджетних трансфертів до відповідного місцевого бюджету та відповідних підрозділів об'єднаних сил, Збройних Сил України на посилення обороноздатності.</p>
<p>Фактично про що ця правка? Це те, що казав я, казали мої колеги з команди "Розумної політики" за буквально декілька хвилин тому до цього казав пан Микиша. Це правки, які направлені на те, щоб дати реальну можливість органам місцевої влади передавати свої ресурси на забезпечення Збройних Сил України паралельно конкретних. Не якогось бюджету, не якогось Шурми, не якогось міністра, який закуповує втридорога продукти харчування для наших захисників, а безпосередньо підрозділів армії, здебільшого, да, ми маємо розуміти, це ті, які будуть там базуватися. Вони їм допомагають ремонтувати ППД. Вони їм допомагають закуповувати обладнання, яке необхідно. Вони їм допомагають закуповувати техніку. Вони їм допомагають закуповувати форму, якщо це необхідно. Вони допомагають харчами, вони допомагають дронами, на відміну від держави, яка тільки піариться, таке враження, що ви просто за собою возите ці дрони, десь виставляєте, фотографуєте кожного разу одні і ті самі, а потім розповідаєте, що ви їх комусь десь передали, тому що на фронті про ці дрони ніхто не чув і не бачив їх, на жаль. На жаль, саме так, тому ця правка, якраз би давала можливість органам місцевої влади забезпечити і допомогти нашим захисникам.</p>
<p>Паралельно підготувати громади до опалювального сезону, до того, що не зробила влада, вона не змогла підготувати об'єкти критичної інфраструктури. А якщо, не дай боже, по ним щось прилетить, ви будете розводити руками, розповідати: так ми ж вам казали закуповувати генератори. А генератори закуповувати втридорога, тому що ви не хочете виносити два законопроекти "Розумної політики" - це законопроекти 10024, 10025, - однотипні до тих, що були в минулому році, але дія яких була завершена, для того щоб здешевити генератори для населення. Ви цього не робите, тому що ви граєтесь в політику. Ви не хочете, ще раз повторю, забирати гроші у партій, ви хочете витрачати гроші виключно так, як вам заманеться або, вірніше, не вам, а так, як буде поставлено з Офісу Президента, куди вони мають бути направлені. І багато таких прикладів.</p>
<p>Ми розуміємо, що той бюджет, який розглядала Верховна Рада, який направила до Кабінету Міністрів і Мінфіну, ви повністю його перекромсали, фактично переписавши його в стінах Банкової і в стінах Кабінету Міністрів України. І зараз до Ради прийде абсолютно інший законопроект, а не те, що було проголосовано в залі. Я просто хотів би, щоб всі розуміли, що рано чи пізно за те треба буде відповідати. Так не буває. Це зона відповідальності Верховної Ради. Ви перемальовуєте те, що ви хочете, на колінці. І зараз ви просто хочете забрати ще ресурс для того, щоб у вас з'явилися додаткові ресурси для задоволення ваших забаганок. Забаганок, дуже часто ніяк не пов'язаних з державними інтересами, а власних забаганок влади.</p>
<p>Тому я навіть не знаю, як це коментувати, і я дуже сподіваюся, що все ж таки на наступному засіданні в залі буде більше депутатів і ми, коли будемо йти по іншим концептуальним правкам, а ми будемо по ним саме йти, я думаю, що ми зможемо поставити їх на голосування і все ж таки набрати необхідну кількість голосів для того, щоб якось хоча б покращити цей законопроект.</p>
<p>Дякую. Правки на голосування прошу поставити.</p>
<p></p>
<p>ГОЛОВУЮЧИЙ. 612-у, 613-у, так?</p>
<p>612 поправка авторства… 611 поправка авторства Разумкова і колег. Комітетом відхилена. Прошу голосувати. </p>
<p></p>
<p>21:24:29</p>
<p>За-8</p>
<p>Рішення не прийнято.</p>
<p>612-а авторства Разумкова і колег. Комітетом відхилена. Прошу голосувати.</p>
<p></p>
<p>21:24:48</p>
<p>За-10</p>
<p>Рішення не прийнято.</p>
<p>613-а авторства Разумкова і колег. Прошу голосувати.</p>
<p></p>
<p>21:25:07</p>
<p>За-8</p>
<p>Рішення не прийнято.</p>
<p>Наступна поправка – 614, авторства Савчук. Не наполягає.</p>
<p>615-а авторства Рубльова. Не наполягає.</p>
<p>616-а авторства Гончаренка.</p>
<p>Будь ласка, Олексій Гончаренко.</p>
<p></p>
<p>21:25:23</p>
<p>ГОНЧАРЕНКО О.О.</p>
<p>Три правки 616, 744, 750-а. Прошу дати мені 2 хвилини, я одну з них поставлю, 744-у, на голосування.</p>
<p></p>
<p>ГОЛОВУЮЧИЙ. Будь ласка, 2 хвилини.</p>
<p></p>
<p>21:25:32</p>
<p>ГОНЧАРЕНКО О.О.</p>
<p>Дякую. Шановні друзі, ви знаєте, а що питають всі люди? А де депутати? От реально де депутати?</p>
<p></p>
<p>ГОЛОВУЮЧИЙ. Ми тут.</p>
<p></p>
<p>ГОНЧАРЕНКО О.О. У нас в залі 15 депутатів. До речі, я думаю, що ці 15 депутатів заслуговують бути названих по прізвищах. Ну, от спікер Стефанчук, перший заступник Корнієнко, голова бюджетного комітету Підласа, голова фракції "ЄС" Герасимов, народний депутат Разумков, Цимбалюк, Неклюдов, Бабій, Микиша, я, Пушкаренко, Мазурашу, Бакумов. Я нікого не забув?</p>
<p></p>
<p>ГОЛОВУЮЧИЙ. Забули, ви просто інших не знаєте.</p>
<p></p>
<p>ГОНЧАРЕНКО О.О. Козак. І, звичайно, народний депутат Кузбит за трибуною.</p>
<p></p>
<p>ГОЛОСИ ІЗ ЗАЛУ. Мотовиловець.</p>
<p></p>
<p>ГОНЧАРЕНКО О.О. Мотовиловець є. І народний депутат Лічман. Оце всі. Друзі, я тільки що перелічив всіх народних депутатів, які присутні.</p>
<p>Кого забули?</p>
<p></p>
<p>ГОЛОВУЮЧИЙ. Та всіх забули.</p>
<p></p>
<p>ГОНЧАРЕНКО О.О. Вибачте, Припутень, я забув ще, всі. Де 400 народних депутатів, чим вони зараз всі зайняті? Це реально фантастика: робочий день, Голова Верховної Ради зробив нам сьогодні засідання. Просто свято! До речі, перше в листопаді. Це ж не так, що вже перепрацювали. Почали ми о 14:30, це навіть семи годин ще нема, як ми працюємо. Де народні депутати України? Чому вони не на роботі? Чому лікар не прийде на роботу – його виженуть, врач не прийде на роботу – його виженуть. Чому? Наші хлопці, які дивляться все це з фронту, вони шоковані цим. Ми розглядаємо найважливіший законопроект – людей просто нема.</p>
<p>Правка, яку я буду ставити на голосування, щоб цей закон хоча б запрацював, якщо вже працювати, з 1 січня. Ви хочете антиконституційно забрати гроші заднім числом, з 1 жовтня. У нас же листопад! Ви що збожеволіл? Як можна забирати гроші заднім числом? Ну, очнитесь!</p>
<p></p>
<p>ГОЛОВУЮЧИЙ. Слухайте, друзі... <i>(Шум у залі) </i>Шановні колеги, дивіться, репліка в Регламенті дається, якщо когось образили. Я не думаю, що прізвище вас ображає. Шановні колеги, це навпаки, це найважливіше ім'я і прізвище, те, що індивідуалізує вас. Шановні колеги, будь ласка.</p>
<p>744-у ви поставите, правильно, Олексію Олексійовичу? 744-а, Гончаренко. Відхилена комітетом. Прошу голосувати.</p>
<p></p>
<p>21:28:17</p>
<p>За-10</p>
<p>Рішення не прийнято.</p>
<p>Наступна. 617, Гриб. Не наполягає.</p>
<p>622-а, Радуцький. Не наполягаєте? Не наполягає.</p>
<p>623-я, Яценко. Не наполягаєте? Не наполягає.</p>
<p>624-а, Яценко. Не наполягає.</p>
<p>625-а, Яценко. Не наполягає.</p>
<p>626-а. Артуре Володимировичу, ми пам'ятаємо, як ви використали ці поправки. Ще раз дякуємо. Було дуже цікаво.</p>
<p>626-а, Герасимов.</p>
<p>627-а, Герасимов.</p>
<p>628-а, Герасимов з колегами.</p>
<p>629-а, Герасимов.</p>
<p>630-а, Герасимов.</p>
<p>631-а, Герасимов.</p>
<p>632-а, Герасимов.</p>
<p>633-я, Герасимов.</p>
<p>634-а, Герасимов.</p>
<p>635-а, Герасимов.</p>
<p>636-а, Герасимов.</p>
<p>637-а, Герасимов.</p>
<p>638-а, Герасимов.</p>
<p>639-а, Герасимов.</p>
<p>640-а, Герасимов.</p>
<p>641-а, Герасимов.</p>
<p>643-я, Герасимов.</p>
<p>644, 645-а, той же ж автор.</p>
<p>646, 647-а, той же автор.</p>
<p>648, 649, 650-а... Секундочку, я ж перечислюю всі ваші поправки.</p>
<p>Я перепрошую. Артур Герасимов. 650-а, Артур Герасимов, а також всі інші наступні поправки, які я буду називати, авторства цього ж суб'єкта законодавчої ініціативи. А саме: 651, 652, 653, 654, 655, 656, 657-а.</p>
<p>Я сказав, всі інші авторства того самого суб'єкта законодавчої ініціативи - Артура Герасимова. 658, 659, 660, 661, 662, 663, 664, 665-а, і навіть 666-а Артура Володимировича. 667, 668, 669, 670, 671, 672, 673, 674, 675, 676, 677, 678, 679, 680, 681-а – всі авторства Артура Володимировича Герасимова.</p>
<p>І наступні також, а саме: 682, 683, 684, 685, 686, 687, 688, 689-а і навіть 690-а авторства Артура Володимировича Герасимова.</p>
<p>Такі ж поправки цього ж авторства: 691, 692, 693, 694, 695, 696, 697, 698, 699, 700 і 701 і 702, 703, 704, 705, 706, 707, 708, 709, 710, 711-а і 712-а теж авторства Артура Володимировича Герасимова.</p>
<p>А також наступні поправки: 713, 714, 715, 716, 717-а. Це 717-а, це була поки остання поправка Артура Володимировича. А 724-а - це вже авторства Дмитра Олександровича Разумкова. А 718-а вже пройшли вже, тут ми пройшли вже, вони використанні. Я знаю, Дмитро Олександрович по них вже виступив. Він зупинився на 724-й.</p>
<p>Дмитро Олександрович, будь ласка. Микиша буде, так? Будь ласка, Дмитро Микиша.</p>
<p></p>
<p>21:31:52</p>
<p>МИКИША Д.С.</p>
<p>Руслан Олексійович, 724, 25, 26, 27, 736-а, і 3 хвилини.</p>
<p></p>
<p>ГОЛОВУЮЧИЙ. Будь ласка, 3 хвилини.</p>
<p></p>
<p>21:32:02</p>
<p>МИКИША Д.С.</p>
<p>Про що ці правки? Вони уточнюють, як і, в принципі, всі правки, які ми до цього подавали, вони роблять законопроект більш зрозумілим, більш точним, і уточнюють те, що якраз повинно як використовувати кошти, як вони повинні йти, куди йти, з ким погоджуватись відповідним, з яким головним розпорядником коштів і все інше. Якраз тут правка про це говорить, з ким повинно погоджувати Міністерство фінансів. Тут все це уточнюється. Ми завжди говоримо про те в своїх правках. Про що? Найголовніше, щоб ті кошти, які будуть забрані і будуть забрані до центрального бюджету і потім будуть використовуватись, вони повинні використовуватись правильно, прозоро, зрозуміло, щоб у людей не було запитань. Це найголовніше. Бо, дивіться, коли вони використовуються на місцевому рівні, люди бачать, як вони використовуються, вони це можуть проконтролювати. Вони можуть прийти і відповідно задати питання: куди було витрачено, яка кількість коштів, що було закуплено, чи закуплено одне чи інше, чи закуплено до прикладу машини (пікап, бусик), чи закуплений трактор і переданий, закуплений дрон, антидронові рушниці, чи закуплено будь-що інше і передано відповідно в першу чергу тим громадянам, тим жителям відповідних громад, які зараз на передовій? Вони можуть прийти, запитати і отримати на це відповідь, отримати звіт відносно того, куди використовуються ті кошти, які йдуть з їх податків, куди вони йдуть. Вони йдуть в місцевий бюджет і вони можуть за них запитати. Зараз вони підуть на центральний бюджет. І коли маніпулюють, кажуть, що там щось місцеве самоврядування неправильно, погано використовує. Так, декілька десятків недоброчесних мерів використовують, а інші? І от, дивіться, якраз питання. Вони кажуть, що вони погано використовують, а центральний рівень, де всі ці кошти, куди використовувались? Найголовніше запитання: 40 мільярдів гривень, які ми виділяли ще у лютому цього року на безпілотні апарати, де, де ці безпілотні апарати?</p>
<p>Я точно знаю, я спілкуюся з військовими, коли вони отримують безпосередньо безпілотник, "мавік", чи неважливо що, коли вони отримують безпосередньо від місцевого самоврядування. А те, що мав би закупити централізовано Міністерство оборони, кажуть, ми цих "мавіків" не бачили, будь-яких, будь яких безпілотників, і це дуже важко отримати. І вони кажуть, дайте нам можливість отримувати, продовжувати отримувати допомогу від місцевого самоврядування.</p>
<p>Повторююсь, на серпень 2023 року допомоги Збройним Силам України і іншому сектору безпеки і оборони, військовим підрозділам, більше ніж на 60 мільярдів гривень. Все, що вам треба знати.</p>
<p></p>
<p>ГОЛОВУЮЧИЙ. Дякую.</p>
<p>Ідемо далі, наступна поправка… Секундочку, 731-а, Кузбит. Кузбит, не наполягаєте?</p>
<p>732-а, Задорожній. Не наполягає.</p>
<p>733-я, Гевко. Не наполягаєте, так?</p>
<p>734-а, Фролов. Не наполягаєте?</p>
<p>735-а, Пасічний. Не наполягаєте?</p>
<p>737-а. Мокан. Не наполягає.</p>
<p>738-а, Герасимов.</p>
<p>Я перепрошую, ви тут теж є. Будь ласка, тоді, 737-а, правильно, Дмитро Олександрович? Будь ласка, Разумков.</p>
<p></p>
<p>21:35:47</p>
<p>РАЗУМКОВ Д.О.</p>
<p>Да, Руслан Олексійович, 737-а тире… 739, 742, 743, 759, 763, 964-а. Тут сім правок, дайте мені 5 хвилин, будь ласка.</p>
<p></p>
<p>ГОЛОВУЮЧИЙ. Будь ласка, 5 хвилин.</p>
<p></p>
<p>21:36:03</p>
<p>РАЗУМКОВ Д.О.</p>
<p>Шановні колеги, ми сьогодні багато проходимось по правках, і, на жаль, вони не набирають необхідної кількості голосів, але давайте ще паралельно з цим проговоримо підготовку до опалювального сезону.</p>
<p>Ми сьогодні говорили про те, що центральна влада потребує, за думкою монобільшості, за думкою працівників комітету, за думкою Офісу Президента, Кабінету Міністрів, додаткових ресурсів і розповідають, що це піде на сектор безпеки і оборони. Ну, як витрачається на сектор безпеки і оборони, показала Рахункова палата, де мільярди гривень просто витрачені ні на що, і поки що за це ніхто не поніс відповідальності.</p>
<p>Я, користуючись можливістю виступити, Руслан Олексійович, хотів звернутися до вас... Руслан Олексійович! Як до Голови Верховної Ради, підняти на Погоджувальній запитання щодо того, щоб заслухати звіт Рахункової палати щодо корупційних діянь в Міністерстві оборони, яким чином втрачені державні кошти, тому що сьогодні ми тут хочемо забрати у місцевої влади ресурси, а хотілося б розуміти, куди ті пішли. Це підзвітна нам структура, я думаю, що вони знайдуть час і шановний виконуючий обов'язки прийде і доповість, як так відбулося. І нам би було цікаво послухати, а, можливо, цікаво було б послухати і антикорупційним органам, ДБР. Ви як Голова Верховної Ради точно маєте на це повноваження, я думаю, що такий звіт можна було б заслухати в стінах Верховної Ради. Це було б цікаво і нашим захисникам в першу чергу.</p>
<p>Але, повертаючись до підготовки в цілому до опалювального сезону, до того, як готуються об'єкти критичної інфраструктури. Я почав, коли розбиратися, я подивився на заяви наших славетних міністрів, керівників структур, як вони готуються до опалювального сезону. Вони розповідають, що об'єкти критичної інфраструктури - 22 підстанції, які є в Україні, - будуть захищені до кінця війни. Скажіть, будь ласка, а людям дійсно потрібно, щоб їх підстанції захистили до кінця війни, може, все ж таки це треба було зробити раніше? Але цього не відбувається.</p>
<p>Сьогодні немає профільного комітету, хотілось би його послухати. На жаль, його немає. Сьогодні немає Прем'єр-міністра, його місце займає пан Мотовиловець. Я думаю, що це майбутній для нього крок, він вже відпочиває в його кріслі. Я думаю, що насправді він був би не менш ефективним на цій посаді, але він не хоче чомусь. Повертаючись... Андрій Вікторович, ви не йдіть, там непогане місце, дивіться, Прем'єр давно там не хоче полишати його ніяк.</p>
<p>А якщо серйозно, давайте повернемося до підготовки до опалювального сезону. Ви гроші, які виділялися на захист об'єктів критичної інфраструктури, в бюджеті заклали. Вони не були використані, тому що немає нормальних фахівців, які могли б цим займатися. Виступає Найєм, каже: ми в цьому плані одні з перших, обганяємо всіх, але завершимо це до кінця війни. Люди дивляться і думають: це влада чи що це? До кінця війни… до кінця зими ви захистите об'єкти критичної інфраструктури. Може, це треба було зробити влітку?</p>
<p>У нас виходить міністр енергетики, єдина логічна пропозиція від нього - це, ви знаєте, купуйте знову генератори, бо ми нічого не зробили. І ви хочете взяти ще гроші, забрати їх з дорожнього фонду, не так, як пропонує команда "Розумної політики", віддати безпосередньо на зарплати військовим і на закупівлю і ремонт обладнання, а забрати в загальне корито бюджету і потім з нього знову неефективно їх використовувати. Під словом "неефективно" я насправді говорю про те, що вони будуть в кращому випадку розгублені, а в гіршому випадку розкрадені. Як показала практика, це доконаний факт, і мені соромно, про що вже почали говорити і міжнародні журналісти, визнані журналісти, які нагороджені державними нагородами в минулому році, які визнаються не лише в Україні, а й поза межами нашої держави, і вони вже прямо кажуть, що навіть в середині вертикалі влади існує думка про те, що ворують, як в останній день, крадуть, як в останній день, або що завтра не наступить. Це дуже страшні заяви, які лунають з боку міжнародного суспільства, і це не лише заголовки в Time, а це та позиція, яка почала існувати на теренах Європи і Сполучених Штатів Америки.</p>
<p>Дякую.</p>
<p></p>
<p>ГОЛОВУЮЧИЙ. 738-а, Герасимов. Вже виступив Артур Володимирович.</p>
<p>740-а того ж авторства, того ж автора, Артура Володимировича. Він вже виступив.</p>
<p>741-а авторства Герасимова Артура. Він виступив.</p>
<p>745-а, Геращенко. Не наполягає… А, вона вже теж виступала.</p>
<p>746-а, Рубльов. Не наполягає.</p>
<p>751-а, Крулько. Не наполягає.</p>
<p>752-а, Мамка. Не наполягає.</p>
<p>753-я, Прощук. Не наполягає.</p>
<p>754-а, Прощук. Не наполягає.</p>
<p>755-а, Гриб. Не наполягає.</p>
<p>756-а, Гриб. Не наполягає.<b> </b></p>
<p>757-а, Фріс. Не наполягає.</p>
<p>758-а, Тістик. Не наполягає.</p>
<p>761-а, Савчук. Не наполягає.</p>
<p>762-а, Пуртова. Не наполягає.</p>
<p>765-а, Васильченко з колегам. Не наполягають.</p>
<p>766-а, Аліксійчук з колегами. Не наполягають.</p>
<p>767, Тимошенко з колегами. Не наполягає.</p>
<p>768-а, Аліксійчук з колегами. Не наполягають.</p>
<p>769-а, Аліксійчук з колегами. Не наполягають.</p>
<p>770-а, Аліксійчук з колегами. Не наполягають.</p>
<p>771-а, Шаповалов. Не наполягає.</p>
<p>772-а, Бондар. Не наполягає.</p>
<p>773-я, Приходько з колегою. Не наполягає.</p>
<p>774-а, Герасимов. Вже виступив.</p>
<p>775-а, Петруняк. Не наполягає. Наполягає? 775-а, Петруняк.</p>
<p>А там немає авторства Микиші, там Петруняк, Загоруйко і Разумков.</p>
<p>Дмитро Олександрович, будь ласка.</p>
<p></p>
<p>21:42:37</p>
<p>РАЗУМКОВ Д.О.</p>
<p>Тоді 775, 785, 786, 787 і 788-а. Це п'ять правок, дайте мені, будь ласка, 3 хвилини.</p>
<p></p>
<p>ГОЛОВУЮЧИЙ. Будь ласка, 3 хвилини.</p>
<p></p>
<p>21:42:55</p>
<p>РАЗУМКОВ Д.О.</p>
<p>Шановні колеги, повертаючись до правок і до тих запитань, які підіймає наше суспільство, ви знаєте, недовіра до вертикалі влади сьогодні занадто висока. Мені, якщо чесно, дуже образливо дивитися, як за там півтора року війни, за один і дев'ять місяців війни ми втратили в три рази підтримку суспільства. І це, на жаль, ваша заслуга - заслуга представників влади, якої сьогодні немає в стінах парламенту, навіть ви не слухаєте, вам смішно. Але не було вам смішно 24-го числа, краще було міністерство... міністерствам, їх просто тут не було здебільшого. А депутати здебільшого були, треба віддати належне колегам, хто далі куди поїхав – це вже інше запитання, і хто де залишився 24-го вночі, але 24-го зранку Рада засідала. Тому мені, якщо чесно, прикро дивитися, коли рівень довіри впав в три рази, і причому нас в цьому плані обганяє навіть Кабінет Міністрів, що є дивним.</p>
<p>А дивлячись на заяви окремо взятих представників влади і ті пропозиції, які лунають у представників влади, я думаю, що так довго ми не пропрацюємо. Військових дуже сильно тригерить те, що відбувається в Києві, те, що відбувається в парламенті, навіть зараз написали хлопці, кажуть, подивилися, як класно у вас відбувається засідання, думаємо, що це неправильно.</p>
<p>І я думаю, що це неправильно, тому що або вся держава працює на результат, або вся держава, або народні депутати, які там на початку дуже сильно розповідали, що вони прийшли послухати пані Урсулу, а потім щось їх в залі тут не спостерігаю. Я ще раз звертаюся, Руслан Олексійович, до вас, що в залі немає 226, на табло так само. Ми поставимо одну з правок, хочу подивитися, скільки народних депутатів в залі. Ми не можемо розглядати жодний законопроект, я просто хотів би це сказати під стенограму, що це є порушенням рішення Конституційного Суду. Я до вас вже не перший раз звертаюсь, на жаль, відповіді на цю пропозицію, на це зауваження я не почув, ви знаєте про це, я пам'ятаю, що ви навіть дивилися його. І хотілося зрозуміти, чи далі ми будемо працювати в такому режимі, нівелюючи Конституцію України, нівелюючи рішення Конституційного Суду, нівелюючи Регламент Верховної Ради України. Ми просто починаємо перетворювати свою роботу на фарс, і це дивно, і я думаю, що неправильно. Дуже хотілося б, щоб ми більш якісно відносились до своїх обов'язків, за які отримуємо зарплату, всі зарплату отримують, і ті, хто сьогодні є в залі, і ті, кого немає, на жаль.</p>
<p></p>
<p>ГОЛОВУЮЧИЙ. Наступна поправка - 776, Кисилевський. Не наполягає.</p>
<p>777-а, Алєксєєв. Не наполягає.</p>
<p>778-а, Железняк. Не наполягає.</p>
<p>779-а, Разумков. Будь ласка.</p>
<p>Микиша, будь ласка, тут ви є.</p>
<p></p>
<p>21:46:19</p>
<p>МИКИША Д.С.</p>
<p>Руслан Олексійович, 779-а, 780-а, 783-я і 84-а. 3 хвилини.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>МИКИША Д.С. Дякую.</p>
<p>Про що ці правки? Ці правки говорять про те, що якщо відповідний законопроект таки зрештою буде прийнятий, то ми наполягаємо на тому, щоб він не діяв заднім числом, щоб він почав діяти хоча б з 1 січня 24-го року. Ми ж розуміємо, що місцеве самоврядування, у них бюджети, вони прогнозовані, вони заплановані, вони мають бути виконані на кінець цього року. Не можна посеред бюджетного року забирати кошти, на які розраховує місцеве самоврядування. І саме цими правками ми про це кажемо, не можна це робити. Якщо ви вже приймаєте, то хоча б не з 1-го, не під час цього року, а з 1 січня 2024-го, а деякі говорять про те, що з 1 січня 2025 року. Бо взагалі, ви розумієте, що мало того, що не буде виконаний бюджет і не будуть виконані деякі статті видатків, які конче необхідні саме для місцевих бюджетів, у тому числі на аварійні та інші необхідні речі.</p>
<p>І коли ми говоримо про допомогу Збройним Силам України, і коли постійно пан Юрій представляє, відповідає, що в законодавстві врегульовано відповідні норми, врегульована лише фінансова допомога. Тобто орган місцевого самоврядування може надати субвенцію військовому підрозділу, який, до речі, не завжди може скористатися через внутрішні там накази й інші нормативні акти Міністерства оборони. Але, тим не менше, може, так, фінансово, але матеріальну допомогу, саме придбання тих же машин, тих пікапів, бусиків, дронів, антидронових рушниць і всього-всього матеріального придбання на баланс місцевої ради, а потім передачі Збройним Силам України, – це законодавство не дозволяє, не дозволяє і досі.</p>
<p>І ми якраз відповідні правки подавали в цей законопроект і окремий законопроект 9559-д. Це не можна робити, тому, будь ласка, не маніпулюйте. Фінансово допомагати, передавати у вигляді субвенцій – о'кей, а матеріально не може зараз це робити місцеве самоврядування. Більш того, воно й не зможе робити, бо ми гроші забираємо. І ми якраз цими правками кажемо, що давайте не чіпати 2023 рік, коли вже все розписано, всі програми, всі плани використання, все, що воно повинно було працювати. Більш того, за це вони будуть звітувати і перед виборцями, перед жителями, які знаходяться у відповідних громадах, і перед центральною владою в тому числі, перед казначейством, перед аудиторською, Рахунковою і всіма іншими.</p>
<p>Якщо вони не зможуть це виконати, де вони будуть брати кошти? Це все треба закривати, а це безпосередньо – громадяни, звертаюсь до вас – це безпосередньо скажеться на ваших послугах, які ви отримаєте, якщо не буде коштів.</p>
<p></p>
<p>ГОЛОВУЮЧИЙ. Ідемо далі, шановні колеги.</p>
<p>781 поправка, Петруняк. Не наполягає.</p>
<p>782-а, Павлюк. Не наполягає.<b> </b></p>
<p>789-а, Петруняк. Не наполягає.</p>
<p>790-а, Мокан. Не наполягає.</p>
<p>791-а, Разумков. Будь ласка. 791-а, Разумков. Будь ласка.</p>
<p></p>
<p>21:49:59</p>
<p>РАЗУМКОВ Д.О.</p>
<p>789-а.</p>
<p></p>
<p>ГОЛОВУЮЧИЙ. А я ж запитав. Не наполягав Петруняк. Будь ласка, давайте.</p>
<p></p>
<p>РАЗУМКОВ Д.О. Руслан Олексійович. 789, 790 і 791, і 792, і 793-я. Тоді, знаєте, можна тоді всіх авторів перерахувати, хто наполягає, хто не наполягає, якщо ми так будемо.</p>
<p>Шановні…</p>
<p></p>
<p>ГОЛОВУЮЧИЙ. Я оголошую першого автора. Ви завжди реагуєте, я дивлюся - ви не реагуєте.</p>
<p></p>
<p>РАЗУМКОВ Д.О. Тому я і сказав, ви сказали просто, що не згадали, я вам кажу, що тоді можемо так іти. Давайте з початку час, будь ласка, і 3 хвилини дайте мені, будь ласка.</p>
<p></p>
<p>ГОЛОВУЮЧИЙ. Будь ласка, 3 хвилини.</p>
<p></p>
<p>21:53:54</p>
<p>РАЗУМКОВ Д.О.</p>
<p>Дякую.</p>
<p>Шановні колеги, я так і не почув відповідь від… одна з цих правок, відповідь від представника комітету, як закон має право бути законом зворотної сили. Яким чином ви, закладаючи ці норми, наприклад, приймаючи правку 729, вона тут недалечко стоїть, пана Арахамії, закладаєте закон зворотної сили? Як так може бути?</p>
<p>Це суперечить рішенням Конституційного Суду, це суперечить Конституції. Тим більше, що ви погіршуєте умови наших співгромадян, просто погіршуєте. Юрій Михайлович, можна відвертатися, але це ж не повпливає на результат. Я тут, ви мене побачите і запам'ятаєте.</p>
<p>Але ви погіршуєте умови наших співгромадян. Ви не зможете гарантувати їм отримання тих послуг, за які вони сплачують це ПДФО, в тому числі військові, в тому числі поліціянти, про яких ми сьогодні говорили, в тому числі еменесники, які сплачують ПДФО там, де живуть, або там, де перебувають, якщо ми говоримо про військових. І коли завтра ви ж на центральному рівні знову руками будете розводити, казати, це не ми, це місцева влада, ви це вже закладаєте, норми закладаєте до бюджету на 24-й рік, фактично маніпулюючи і змінюючи те, за що голосувала Верховна Рада України. Ми не голосували, команда "Розумної політики", тому що знаємо ваші підходи, як це відбувається на рівні Кабміну: вони все перегортають з голови на ноги. Тобто наше голосування, наші правки, які ми ставили, взагалі все знівельовано. Тобто всі ті позиції хороші, які були закладені до бюджету на 2024 рік, і ви знаєте, що я кажу правду, вони повністю самі собі переграли, як вони захотіли. Так само буде й тут. Коли у людей не буде світла, коли не буде води, коли не буде каналізації, не буде працювати каналізація, до кого їм іти?</p>
<p>Я пропоную тоді ще раз повторюю і звертаюся до представників місцевої влади, звертаюся до тих народних депутатів, які не проголосують за цей ганебний законопроект, зробити сайт, зробити реєстр з контактами, з телефонами, з місцем перебування шановних народних депутатів, які за це проголосують, щоб люди могли б до вас прийти безпосередньо. Наприклад, в Кіровоградській області, і сказати, що, шановний пане Кузбит, ми до вас прийшли, будь ласка, полагодіть нам водогін. Шановні колеги там з інших регіонів, будь ласка, забезпечте нам електроенергію, щоб мої діти не мерзли, щоб в моєму місті, це ми так і працюємо, в моєму місті було тепло. Але, я думаю, що ви не захочете, щоб вашу так публічну інформацію…</p>
<p></p>
<p>ГОЛОВУЮЧИЙ. Йдемо далі, шановні колеги. Наступна - 794-а. Разумков, будь ласка.</p>
<p></p>
<p>РАЗУМКОВ Д.О. Руслан Олексійович, 794-а, 798-а.</p>
<p></p>
<p>ГОЛОВУЮЧИЙ. Тире, так?</p>
<p></p>
<p>РАЗУМКОВ Д.О. Да, там п'ять правок. Дайте 3 хвилини, будь ласка.</p>
<p></p>
<p>ГОЛОВУЮЧИЙ. Будь ласка, 3 хвилини. 794, 795, 796, 797, 798-а, будь ласка.</p>
<p>РАЗУМКОВ Д.О. Я продовжу. Давайте дочекаємося, поки повернеться пан Кузбит, потім я буду говорити, а то зник у нас доповідач.</p>
<p></p>
<p>ГОЛОВУЮЧИЙ. Він вас уважно слухає. Будь ласка.</p>
<p></p>
<p>РАЗУМКОВ Д.О. Я спиною, навряд чи. Давайте дочекаємося колегу, а потім продовжимо. Дайте час з початку, будь ласка, дякую.</p>
<p>Дякую, Юрій Михайлович. Так от, повертаючись… З початку дайте час, будь ласка. Дякую.</p>
<p>Юрій Михайлович, повертаючись до виконання обов'язків мажоритарника. Якщо ви людям, коли вони вас обирали, під будь-якими стягами, в тому числі і "Слуги народу", сказали, що ви будете голосувати за те, що вони не будуть мати ресурсів для забезпечення шкіл, садочків, лікарень теплом, електроенергією, водопостачанням у зв'язку з тим, що ви заберете ПДФО з місцевої влади, то навряд чи вони б за вас проголосували. Тобто ви фактично ввели в оману своїх виборців. Так, ми багато говоримо про політичну відповідальність, про юридичну відповідальність, у даному випадку політичну.</p>
<p>А скажіть, будь ласка, ви готові особисто, оскільки ви сьогодні доповідач, ви готові будете особисто забезпечувати все те, що не зможе забезпечити місцева влада, коли ви заберете у них ПДФО, якщо заберете це ПДФО? Хто цим буде займатися персонально? Чи народні депутати від монобільшості готові це робити, чи ні? Якщо так, о'кей, ми тоді розуміємо, давайте це на рівні закону пропишемо, ще додамо у повноваження народних депутатів. Я не знаю, правда, як ви це зробите, але це ж ваша буде відповідальність і юридична, і політична, і все буде чесно.</p>
<p>Тому що, коли ви забираєте у місцевої влади різної, наскільки я знаю, ви непогано спілкуєтеся з тією місцевою владою, яка є в Кіровоградській області, здебільшого, ви у них забираєте цей ресурс, забираєте, наприклад, у тих самих військових частин, які там стоять, ми зараз не будемо перераховувати підрозділи, в тому числі Сил спеціальних операцій, командувача якого так ганебно звільнили буквально вчора, хто буде нести за це відповідальність? Хто буде забезпечувати всім необхідним населення Кіровоградської області, так само і інших областей, де народні депутати за це проголосують?</p>
<p>Я розумію, що це не зовсім стосується самих правок. Я просто хочу, щоб люди почули і зрозуміли, хто буде нести відповідальність і всю відповідальність, якщо не буде функціонувати система енерго- і життєзабезпечення територій. Тому що дуже легко натиснути зелену, проголосувавши за той чи інший законопроект, на багато важливіше розуміти, що після цього буде наступати для людей, які живуть на цих територіях. І в цьому плані Кіровоградській області пощастило трошки більше, вона і для мене не чужа, я там довго пропрацював. А для тих територій, які безпосередньо знаходяться ближче до лінії фронту і отримують з цього ПДФО серйозні надходження, це буде просто катастрофа. І такі приклади ми сьогодні чули, наприклад про ту ж Харківську область.</p>
<p>Дякую.</p>
<p></p>
<p>ГОЛОВУЮЧИЙ. Є позиція комітету? Хочете відреагувати?</p>
<p>Будь ласка.</p>
<p></p>
<p>21:57:47</p>
<p>КУЗБИТ Ю.М.</p>
<p>Шановний колего, дивіться, з приводу вступу закону в силу. Цей закон немає зворотної дії в часі. Він вступає в силу з моменту підписання його Президентом і опублікування. Єдине, що в цьому законі зазначається, що Мінфін буде мати можливість здійснити перерахунок. От і все. Це позиція, яку ми хтіли донести. А він не має зворотної сили в часі.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>799-а. Мокан чи Разумков. Хто? Ну, я вже зайшов у поправку. Я перепрошую.</p>
<p>Микиша, будь ласка. 799-а.</p>
<p></p>
<p>21:58:22</p>
<p>МИКИША Д.С.</p>
<p>Руслан Олексійович, 799-а, 800-а, 802-а, 3-я і 5-а. Три хвилини.</p>
<p></p>
<p>ГОЛОВУЮЧИЙ. Будь ласка, 3 хвилини.</p>
<p></p>
<p>МИКИША Д.С. Про що ця правка? Правка якраз про те, що якщо даний законопроект буде прийнятий, то дія його норм буде відкладена в часі. Відкладена в часі навіть не з наступного року, а подалі, ще далі.</p>
<p>Ви кажете про перерахунок, що зробить Мінфін. Я вам скажу, з якого вони числа зроблять перерахунок відповідних асигнувань, які дає військове ПДФО у відповідні громади: з 1 жовтня 2023 року. І ми знаємо, що у нас є інформація, що в казначействі ці вже кошти на відповідну суму для кожного місцевого бюджету вже зарезервовані. Тобто вони не зможуть використати відповідні кошти. Тобто вони чекають прийняття відповідного законопроекту. Ми кажемо цими правками, що ні, так не може бути, не може бути. Це фактично, про що ми кажемо, про що каже Дмитро Олександрович Разумков. Що це фактично діє зворотна дія в часі. Нагадаю, стаття 58 Конституції, закони та інші нормативно-правові акти не мають зворотної дії в часі, крім випадків, коли вони пом'якшують або скасовують відповідальність особи. Я дуже сумніваюсь, що забрати кошти посеред бюджетного року допоможе, пом'якшує якось становище і відповідальність відповідно голови громади, відповідно місцевих депутатів, які голосували за прийняття відповідних коштів, що пом'якшить і зробить легше життєдіяльність тієї громади, яка зараз існує, яка планує і розраховує на ці кошти. Ба більше того, скажу вам наступне. Спілкуюся з командиром відповідної бригади, який зараз тримає відрізок у 30 кілометрів біля Бахмута. Він отримує декілька сотень мільйонів від своєї громади, де у них розташований постійний пункт дислокації. Він мені каже, що якщо ви, тобто я як представник Верховної Ради, якщо ви заберете ці кошти - військове ПДФО, який йде від його бригади йде на відповідну громаду, - а вони потім у вигляді субвенції їм повертають, якщо ви заберете в них, то ви заберете в мене, а я на ці кошти розраховую. Ба більше того, я вже зробив деякі закупівлі і ще напланував закупівлі, і в першу чергу якраз безпілотних літальних апаратів, про які він каже, що я не можу, не можу отримати від Міністерства оборони. Каже, на наступний рік це взагалі буде біда. Якщо я щось встиг в цьому році ще зробити, щось закупити, що буде в наступному, я не знаю. І це точно не пом'якшення і ніяк не полегшення його роботи.</p>
<p>Тому якраз правки відповідні наші направлені на те, щоб ці норми, які забирають і військове ПДФО, і з дорожнього фонду, і інші кошти, щоб вони вступили в дію не в цьому році і не в наступному році, а пізніше. А ми якраз провели дискусію і вибрали найліпший алгоритм використання.</p>
<p></p>
<p>ГОЛОВУЮЧИЙ. Дякую.</p>
<p>801-а, Разумков, будь ласка.</p>
<p></p>
<p>22:01:41</p>
<p>РАЗУМКОВ Д.О.</p>
<p>801, 803, 804, 806, 807-а, Руслан Олексійович, дайте 3 хвилини.</p>
<p></p>
<p>ГОЛОВУЮЧИЙ. Секундочку, 803-ю вже доповідали. 804, 806, 807, 808-а. Три хвилини.</p>
<p></p>
<p>РАЗУМКОВ Д.О. Шановні колеги, Юрій Михайлович, я до вас з повагою ставлюся, але мені дуже соромно і неприємно, що фахового юриста, фахового фінансиста, представника профільного комітету змушують казати такі речі. От ви кажете, закон не має зворотної сили, от не має. А паралельно, наступним же реченням кажете: але у Мінфіну буде повноваження забрати ці кошти з 1 жовтня.</p>
<p>А чого з 1 жовтня 2023 року? Давайте їм влупимо з 1 жовтня 1992 року. А чим це буде відрізнятись? Ну, давайте заберемо з жовтня 1992 року, це ж теж логічно, виходячи з вашої логіки. Ну, буде мати право Мінфін, забере все, ще й позносить все, що збудували за цей час. Чому ні? Чому з 1 жовтня цього року, а не минулого? Чому з 1 жовтня, а не 10 років тому? Чому? Поясніть мені, якщо це не закон зворотної сили.</p>
<p>Конституція прямо забороняє погіршувати умови життя наших співгромадян, прямо ви порушуєте Конституцію. Ви народний депутат, який, на жаль, я впевнений, будете за це голосувати, просто порушуєте Конституцію. Тому що знову приводжу приклад Харкова, в якому часто буваю, який мені близький і за який мені болить. Це місто многостраждальне, воно постійно знаходиться під обстрілами ворога, ви забираєте 3,4 мільярда в наступному році, погіршуючи їх умови, умови життя, умови відновлення, умови приведення цього міста до не життя навіть, а виживання.</p>
<p>У цьому році, колега казав про 600 мільйонів, ви просто їх берете і забираєте. А як далі місту підготуватися до опалювального сезону? Ви на центральному рівні готуєтеся забезпечити безпеку 21 підстанції по державі до кінця зими, а вони повинні підготувати свою енергетичну систему до цієї зими вже, вчора. У них заключені контракти, в них проведені тендери, а ви забираєте гроші. Хто буде забезпечувати опалення населеного пункту? Хто буде допомагати відновлювати ті будівлі, які постраждали і страждають кожного дня від обстрілів? Хто? Давайте, я вам кажу, вносьте правку, якщо ми вже дійшли до безглуздя абсолютного, вносьте правку 1 жовтня 1992 року. Це буде абсолютна маячня, але буде сто відсотків відповідати цьому, абсолютно ідіотському закону.</p>
<p></p>
<p>ГОЛОВУЮЧИЙ. 809-а, Разумков, будь ласка.</p>
<p></p>
<p>22:05:03</p>
<p>РАЗУМКОВ Д.О.</p>
<p>Руслан Олексійович, поставте на голосування, будь ласка, 808 правку. Я хочу подивитися, скільки колег в залі, якщо можна.</p>
<p></p>
<p>ГОЛОВУЮЧИЙ. Будь ласка, 808 поправка авторства Разумкова. Комітетом відхилена. Прошу голосувати.</p>
<p></p>
<p>22:05:30</p>
<p>За-9</p>
<p>Рішення не прийнято.</p>
<p>Будь ласка, Гончаренко, з процедури.</p>
<p></p>
<p>22:05:38</p>
<p>ГОНЧАРЕНКО О.О.</p>
<p>Дякую дуже. Шановний пане Голово, а який у нас план роботи? Зараз 22:05, я нагадаю, що у нас комендантська година опівночі починається в місті. Ы коли ми збираємося завершити сьогоднішнє засідання?</p>
<p>Дякую вам дуже.</p>
<p></p>
<p>ГОЛОВУЮЧИЙ. Дякую. Давайте так, поки працюємо, але всі права народних депутатів будуть дотримані. Дякую.</p>
<p>Йдемо далі.</p>
<p></p>
<p>ГОНЧАРЕНКО О.О. А Апарату?</p>
<p></p>
<p>ГОЛОВУЮЧИЙ. Безперечно, і Апарату теж, Апарату в першу чергу, і вони це знають.</p>
<p>Будь ласка, шановні колеги... <i>(Шум у залі) </i> Безперечно, тобто, якщо ми зайдемо за комендантську, ми будемо працювати тут, шановні колеги, і вона тоді завершиться вже, коли завершиться. Да. Тому поки працюємо. Бачите, нам же ж важливо, щоб ми попрацювали, шановні колеги.</p>
<p>809-а, Разумков. Будь ласка, Дмитро Олександрович.</p>
<p></p>
<p>22:06,28</p>
<p>РАЗУМКОВ Д.О.</p>
<p>Дякую, Руслан Олексійович. 809, 10, 11, 12, 13, 14-а, дайте мені 4 хвилини.</p>
<p></p>
<p>ГОЛОВУЮЧИЙ. До 814-ї, правильно?</p>
<p></p>
<p>РАЗУМКОВ Д.О. Так.</p>
<p></p>
<p>ГОЛОВУЮЧИЙ. Будь ласка, Разумков.</p>
<p></p>
<p>РАЗУМКОВ Д.О. Дякую.</p>
<p>Руслан Олексійович, я думаю, що людям байдуже на права народних депутатів, м'яко кажучи, плювати, а от на права Апарату, мабуть, все ж таки ні. Є пропозиція відпустити людей додому, а ми попрацюємо далі, ми якось справимось з цим. Тому що у них немає охорони, у них немає водіїв, ні державної, ні приватної, вони їздять на громадському транспорті, тому давайте про людей подумаємо хоч іноді. Я розумію, що незвична тенденція в стінах Верховної Ради, але хоча б про наш Апарат.</p>
<p>Я вам дякую, колеги, від тих, хто залишився в залі, і тим, хто сьогодні знаходиться тут, на робочому місці, всім іншим, хто працює, забезпечуючи… Дивіться, я впевнений, що наші з вами телеглядачі і здебільшого виборці саме так і вважають, що депутати не люди. На жаль. І те, що вони бачать сьогодні в залі, підтверджує їх думку. На жаль. Мені особисто, я впевнений, вам і багатьом іншим, за це просто соромно, що ми дійшли до того, що люди вважають депутатів не людьми. Але маємо те, що маємо. А будемо так далі працювати, будуть ще гірші оцінки.</p>
<p>А Апарат, дійсно, люди, які мають жити по тим законам, які Верховна Рада приймає, в тому числі в рамках комендантської години, до котрої людям треба потрапити додому, з урахування того, що взагалі сьогодні вихідний день. Це депутати у нас не живуть по Трудовому кодексу, а всі інші живуть, я хотів би нагадати. Це депутати живуть по Конституції і Регламенту Верховної Ради України, а вони живуть по тому Трудовому кодексу, який поки що діє в нашій з вами державі. Тому давайте їх поважати за все те, що вони роблять, і роблять не за гроші, а за результат і за самовіддану роботу. Дякую вам.</p>
<p>Повертаючись до правок. Шановні колеги, насправді, ми можемо ще довго говорити про закон зворотної сили і про підходи, які сьогодні ми спостерігаємо. Я не почув, на жаль, відповіді щодо того, чи немає, чи не плануєте ви додати правку, щоб повернули всі гроші місцеві громади, починаючи з початку нашої незалежності, теж можна таку пропозицію дати. Я розумію, що вам мало, ви ще все це ніяк не розпилите той бюджет, але, тим не менше.</p>
<p>Повертаючись до запитання про залучення кредитів, ми сьогодні з вами дискутували, Юрій Михайлович, з цього приводу, щодо того, а давайте не будемо піднімати відсотки можливих запозичень для місцевої влади, тому що вони не зможуть це забезпечити, можливо, не зможуть це забезпечити і погасити такі кредити, які будуть брати.</p>
<p>Скажіть, будь ласка, а держава має резерв для того, щоб забезпечити гарантію погашення кредитів, які ви зараз набрали? І навіть просто беремо 2024 рік, той бюджет, який є, ну, наприклад, не буде проголосований цей законопроект, яким чином ви будете наповнювати бюджет 2024 року? Я вже взагалі мовчу, що ви прийняли Закон 10038 під гарною назвою: про забезпечення першочергових видатків на сектор безпеки і оборони. А по факту ви забезпечили секретаріат Кабміну, ви забезпечили БЕБ, ви забезпечили на півтора мільярда, на 1,4 мільярда забезпечили Міністерство закордонних справ, яке в нас займається чим завгодно, вже медом почало займатися, але не займається своїми безпосередніми функціями. І от результат того, як неефективно використовуються гроші сьогодні в державі.</p>
<p>Дякую.</p>
<p></p>
<p>ГОЛОВУЮЧИЙ. Наступна поправка - 815-а, Герасимов. Вже виступив.</p>
<p>816-а, Артур Володимирович Герасимов. Вже виступив.</p>
<p>817-а, той самий автор. Виступив.</p>
<p>818-а, Герасимов Артур Володимирович. Виступив.</p>
<p>819-а, Фріс. Не наполягає.</p>
<p>820-а, Герасимов Артур. Виступив.</p>
<p>821, Артур Герасимов. Виступив.</p>
<p>822-а, теж Артур Володимирович. Виступив. Герасимов.</p>
<p>823-я, те саме.</p>
<p>824-а, того ж автора. Виступив.</p>
<p>825-а, того ж автора. Виступив.</p>
<p>826-а, Артура Володимировича Герасимова. Виступив.</p>
<p>827-а, Артура Володимировича Герасимова. Виступив.</p>
<p>828-а, Артур Герасимов. Виступив.</p>
<p>829-а, Артур Герасимов. Виступив.</p>
<p>830-а, Артур Герасимов. Виступив.</p>
<p>А 831-а - не виступав. Будь ласка, Артур Володимирович.</p>
<p></p>
<p>22:11:34</p>
<p>ГЕРАСИМОВ А.В.</p>
<p>Шановний Руслан Олексійович, що стосується наступних правок, я всі буду піднімати, всі буду ставити на голосування. Буду вдячний колегам за підтримку.</p>
<p>А тепер, увага, що стосується конкретних правок, от зараз знову будемо говорити про цей закон. На що хочуть спрямувати гроші? Гроші хочуть спрямувати на дрони – окей. Ми вже говорили про це, що ця схема, скажімо так, можна дискутувати, але, тим не менше, ну, там хоч проблески якісь є.</p>
<p>І на, вибачте, виробництво боєприпасів. Але виникає дуже просте питання, я думаю, всі пам'ятають, як восени 22-го року доблесно оборонна промисловість українська, Укроборонпром і влада представили як відкриття нову лінію снарядну. Тільки забули сказати, що ця лінія була поставлена в 2018 році, і відкрита була у 2018-му році, почала працювати. І питання виникло інше: чому вона не працювала…</p>
<p></p>
<p>ГОЛОВУЮЧИЙ. Дякую.</p>
<p>Наступна… А, тут 831-а, Герасимова і колег. Відхилена комітетом. Прошу голосувати.</p>
<p></p>
<p>22:13:01</p>
<p>За-6</p>
<p>Рішення не прийнято.</p>
<p>832-а, Герасимов. Будь ласка.</p>
<p></p>
<p>22:13:05</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>І от, ви знаєте, коли Укроборонпром під керівництвом команди Зеленського доблесно восени 2022-го після початку повномасштабного вторгнення презентував цю снарядну лінію як нову. От, ви знаєте, в мене здивувань було навіть менше від того, що вони присвоїли собі заслуги інших людей. Це не новинка, як-то кажуть, ми це багато від команди Зеленського бачили. Але те, що ця лінія не випускала снарядів з 2019 по 2022 рік. Якщо тоді вони не змогли, то ви сподіваєтесь, що зараз Мінстратегпром це зробить?</p>
<p>Саме тому ми подали дуже багато правок для того, щоб ці гроші – а це, вибачте, не менше 48 мільярдів гривень, – були спрямовані не на Міністерство стратегічних галузей промисловості, в яке ми не віримо взагалі зараз, а Міністерство оборони під чітким контролем для закупівлі боєприпасів і закупівлі нових озброєнь як за кордоном, так і в Україні.</p>
<p></p>
<p>ГОЛОВУЮЧИЙ. 832 поправка, Герасимов. Комітетом відхилена. Прошу голосувати.</p>
<p></p>
<p>22:14:26</p>
<p>За-7</p>
<p>Рішення не прийнято.<b> </b></p>
<p>833-я, Герасимов, будь ласка.</p>
<p></p>
<p>22:14:32</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>І от ми продовжуємо говорити про виробництво боєприпасів. Ви знаєте, ми от чуємо зараз: Міністерство стратегічних галузей промисловості, ми зараз налагодимо... Не вірю, тому що останні роки одне з підприємств "Кузня на Рибальському", яке, наприклад, серед іншого випускає і боєприпаси, я не буду вдаватися в деталі як: його банкрутять, йому не дають працювати, в нього забирають гроші і його "кошмарять", починаючи з ДБР і закінчуючи іншими правоохоронними органами, і не дають, головне, випустити ці боєприпаси. А причина була така: вони неякісні. Арештували. Але, ви знаєте, як тільки прийшло повномасштабне вторгнення, то терміново всі ці боєприпаси стали якісними і їх відправили у війська, вони використані, і бійці просять ще. І ось вони "кошмарять" такі підприємства. Тому не вірю, що вони ... <i> </i></p>
<p></p>
<p>ГОЛОВУЮЧИЙ. Так, 833 поправка Герасимова. Комітетом відхилена. Прошу голосувати.</p>
<p></p>
<p>22:15:57</p>
<p>За-5</p>
<p>Рішення не прийнято.</p>
<p>Наступна поправка – 834. Герасимов.</p>
<p></p>
<p>22:16:03</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>І, ви знаєте, от саме є підприємства, є налагоджений процес виробництва боєприпасів, є фахівці - так ні, треба знищити це підприємство. І, чесно кажучи, це тільки один з елементів ланцюжка, як з 2019 по 2022 рік знищувалася українська оборонна промисловість.</p>
<p>І ми ще не говоримо про рішення Держаудитслужби, яким вони, як ви пам'ятаєте, практично почали доводити до банкрутства підприємства, які сьогодні випускають конче необхідні боєприпаси для української армії.</p>
<p>Чи ця історія вирішена? Та ні. Чи хтось покараний за цю історію, коли ці підприємства, чесно кажучи, через рішення Держаудитслужби підтримані Кабінетом Міністрів і підтримані Зеленським? Тому що, якби він їх не підтримував, він би їх скасував. Підприємства зупиняються, тому я не вірю, що Мінстратегпром бере ці гроші для випуску боєприпасів. А правку прошу поставити на підтвердження.</p>
<p></p>
<p>ГОЛОВУЮЧИЙ. На врахування.</p>
<p>834 поправка Герасимова. Вона комітетом відхилена. Прошу голосувати.</p>
<p></p>
<p>22:17:25</p>
<p>За-5</p>
<p>Рішення не прийнято.</p>
<p>Наступна поправка - 835. Герасимов, будь ласка.</p>
<p></p>
<p>22:17:34</p>
<p>ГЕРАСИМОВ А.В.</p>
<p>Дякую, Руслане Олексійовичу.</p>
<p>Банкрутять, влада банкрутить "Кузню на Рибальському". Реальне підприємство, яке виробляє реальні боєприпаси і яке, увага, виробляє катери. Відносно катерів - та сама історія. Вони неякісні, бойових генералів починають саджати до в'язниці, починають атакувати підприємство. Приходить повномасштабне вторгнення – миттєво за один день всі катери стають якісними і йдуть на фронт. І якщо ви знаєте, під час операції на Зміїному багато людей були врятовані саме завдяки катерам "Кузні на Рибальському".</p>
<p>І до чого я просто це веду? Зараз ми з вами в цьому залі голосували законопроекти, де гарантували виділення грошей на закупівлю катерів за кордоном, в той час коли є національне підприємство, яке це виробляє. І ви зараз говорите про те, що Мінстратегпром буде таке підтримувати? Не вірю. А правку…</p>
<p></p>
<p>ГОЛОВУЮЧИЙ. 835 поправка Герасимова, комітетом відхилена. Прошу голосувати.</p>
<p></p>
<p>22:18:56</p>
<p>За-4</p>
<p>Рішення не прийнято.</p>
<p>836-а, Герасимов Артур Володимирович. Тільки, будь ласка, по правці, Артур Володимирович.</p>
<p></p>
<p>22:19:02</p>
<p>ГЕРАСИМОВ А.В.</p>
<p>Легко, Руслан Олексійович.</p>
<p>836 поправка, вона стосується, дивлюся, так, якраз моментів, які не дають забрати ПДФО з рівня місцевої влади, передати його в чорну діру центрального бюджету. Але, дивіться, що стосується ПДФО місцевої влади і взагалі використання грошей місцевою владою, є більш цікава навіть ситуація, і сьогодні колеги вже про це говорили. Виявляється, що коли місцева влада, місцеві ради перераховували гроші на підтримку Збройних Сил України, то тепер, тепер правоохоронці їх починають атакувати за нецільове використання коштів. Ви тільки уявіть собі, в 2023 році місцеві ради перерахували більше 60 мільярдів гривень на ці потреби, і багатьох з них зараз правоохоронці починають доганяти, увага, за нецільове використання коштів. Це треба…</p>
<p></p>
<p>ГОЛОВУЮЧИЙ. 836 поправка Герасимова, комітетом відхилена. Прошу голосувати.</p>
<p></p>
<p>22:20:23</p>
<p>За-4</p>
<p>Покажіть по фракціях, будь ласка. Дякую.</p>
<p>Артур Володимирович, дивіться, "Слуга народу" в три рази більше підтримує, чим ваша фракція вашу поправку.</p>
<p>Шановні колеги, йдемо далі. 837-а. Герасимов Артур Володимирович, будь ласка.</p>
<p></p>
<p>22:20:38</p>
<p>ГЕРАСИМОВ А.В.</p>
<p>Дякую, Руслане Олексійовичу. Вона стосується також того, щоб залишити ці гроші в місцевих радах, але спрямувати на сектор безпеки і оборони. І, ви знаєте, не треба далеко ходити, щоб отримувати докази того, що цей механізм працюючий, коригувати – так, змінювати – не треба.</p>
<p>Так от, щоб ви розуміли, за даними Міністерства економіки тільки станом на 1 вересня 2023 року органи місцевого самоврядування купили дронів, і це, увага, тільки через ProZorro, більш ніж як на 1 мільярд гривень. І підкреслюю, це швидкі закупівлі, коли від запиту військової частини до отримання нею реального дрона проходило два, три, чотири тижні, а не декілька місяців, як ви пропонуєте в цьому законопроекті, перекидаючи гроші на центральний рівень.</p>
<p>Прошу поставити правку на врахування.</p>
<p></p>
<p>ГОЛОВУЮЧИЙ. 837 поправка, вона комітетом відхилена. Ставлю її на врахування. Прошу голосувати. </p>
<p></p>
<p>22:22:00</p>
<p>За-5</p>
<p>Рішення не прийнято.</p>
<p>Наступна поправка - 838.</p>
<p></p>
<p>22:22:05</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Що стосується цієї поправки, то, як і багато інших, вона стосується питання контролю. І, ви знаєте, от насправді, коли говориш з людьми, коли говориш з представниками місцевої влади, вони кажуть: слухайте, та ми за те, щоб все витрачалося за Збройні Сили і на потреби інфраструктури, яка стосується нашої оборони. Але ніхто ж не вірить центральному бюджету. От реально не вірять люди. І ознак цього ми бачимо дуже багато. І "Європейська солідарність" запропонувала підхід: не впряму давати гроші просто от в цю прірву, а давати, вибачте, кредити державних банків, де, мало того що буде це контролювати уряд, міністерства, Верховна Рада, це ще буде контролювати банк, тому що люди, які цей кредит видали, будуть відповідати, якщо він буде корупційно вкрадений і неповернений. Оце реальний механізм, і оце треба використовувати. От для чого це треба відправити цей законопроект на повторне друге читання.</p>
<p></p>
<p>ГОЛОВУЮЧИЙ. 838 поправка, Герасимов. Комітетом відхилена. Прошу голосувати.</p>
<p></p>
<p>22:23:28</p>
<p>За-5</p>
<p>Рішення не прийнято.</p>
<p>839-а, Герасимов. Будь ласка.</p>
<p></p>
<p>22:23:32</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>І, ви знаєте, от ключовий же момент, коли гроші заберуть особливо в фронтових громадах, як я вже казав, наприклад, Миколаїв - 2 мільярди 700 мільйонів, Краматорськ - 600 мільйонів гривень заберуть, це так, за мінімальними підрахунками, то що пропонує центральна влада? Що пропонує команда Зеленського? Дослівна фраза пана Шмигаля: "Ні одна громада не буде мати меншого бюджету, ніж мала у 2021 році, вона не постраждає".</p>
<p>І от я зараз чому це ще раз повторюю, тому що я дуже хочу, щоб мене почули представники місцевих громад, записали цю інформацію, а після того за висновками по першому кварталу, другому, третьому і за повний рік 2024 року ми побачили, збрехав Прем'єр-міністр чи не збрехав. А правку прошу поставити на врахування.</p>
<p></p>
<p>ГОЛОВУЮЧИЙ. 839 поправка Герасимова. Комітетом відхилена. Ставлю на врахування. Прошу голосувати.</p>
<p></p>
<p>22:24:53</p>
<p>За-5</p>
<p>Рішення не прийнято.</p>
<p>Наступна поправка - 840-а. Артур Володимирович, будь ласка.</p>
<p></p>
<p>22:24:57</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Ви знаєте, коли ми говорили про обіцянки команди Зеленського, про обіцянки Шмигаля, пана Прем'єра, то він же не просто пообіцяв, що не постраждає, він заявив дослівно, що ресурс бюджетів на місцях (це дослівний текст його) у 2024 році буде на 75 мільярдів гривень більше, ніж був у 2021-му, до повномасштабного вторгнення. Тобто він не просто сказав, що не постраждає, він ще сказав, що 75 мільярдів гривень будуть додатково. От я також пропоную запам'ятати всім цю інформацію і уважно контролювати по кварталах, а чи буде виконуватись ця обіцянка. Щось мені підказує, що з цими 75 мільярдами гривень обіцяними станеться те саме, що з мільярдами дерев, зі смартфонами для кожної бабусі. А правку прошу поставити на врахування.</p>
<p></p>
<p>ГОЛОВУЮЧИЙ. 840 поправка Герасимова і колег. Комітетом відхилена. Прошу голосувати.</p>
<p></p>
<p>22:26:17</p>
<p>За-7</p>
<p>Рішення не прийнято.</p>
<p>По фракціях покажіть, будь ласка.</p>
<p>Артур Володимирович, все рівно в два рази більше, ніж фракція ваша підтримує. Не знаю, чому так, Артур Володимирович, треба з фракцією попрацювати, мабуть, вам своєю. Фракція "Слуга народу" в два рази більше за вас дає, ніж ваша. Яка різниця, сам факт зараз, результат на табло, Артур Володимирович.</p>
<p>Будь ласка, 841-а. Герасимов.</p>
<p></p>
<p>22:26:44</p>
<p>ГЕРАСИМОВ А.В.</p>
<p>Дякую, Руслан Олексійович. Окрім того, що ми з вами казали, що принципово і, скажімо так, з точки зору здорового глузду не можна цей законопроект приймати так, як він зараз виписаний, також він дійсно не відповідає Конституції. Це, як-то кажуть, не вперше команді Зеленського порушувати Конституцію по-жорсткому. Але, тим не менше, ось переді мною зауваження Головного юридичного управління. Так ось, тут чітко написано, що запропоновано закріпити такі напрямки використання коштів, увага, з 1 жовтня 23-го року. Слухайте, якщо ви кажете, що зворотного використання немає, як-то кажуть, вчіть матеріальну частину. Ось текст, де це написано. І я можу і статтю знайти, де це написано. Ось чому також за це не можна голосувати. А правку прошу поставити на врахування.</p>
<p></p>
<p>ГОЛОВУЮЧИЙ. 841 поправка Герасимова. Комітетом відхилена. Прошу голосувати.</p>
<p></p>
<p>22:28:03</p>
<p>За-6</p>
<p>Рішення не прийнято.</p>
<p>842-а, Герасимов. Будь ласка.</p>
<p></p>
<p>22:28:08</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Так, ключове і базове. Якщо ви за це проголосуєте, гроші дійдуть набагато пізніше до бійця, грошей дійде набагато менше, орієнтовні такі підрахунки, більше 30 мільярдів ви дасте змогу потенційно вкрасти. Це неконституційно, і це просто ви демонструєте всім в цій країні, що які інвестиції, якщо на цьому рівні ви порушуєте закон, то ви будете порушувати на всіх рівнях. Але також в цьому законопроекті є дуже серйозна антисоціальна норма і стосується вона того, що цей законопроект не відповідає вимогам Податкового кодексу, яка захищає наших громадян у випадку загибелі чи поранення. Я уважно процитую цю норму під час наступного мого виступу. А зараз прошу цю поправку поставити на врахування.</p>
<p>Дякую.</p>
<p></p>
<p>ГОЛОВУЮЧИЙ. 842 поправка Герасимова і колег. Вона комітетом відхилена. Прошу голосувати. </p>
<p></p>
<p>22:29:24</p>
<p>За-4</p>
<p>Рішення не прийнято.</p>
<p>843 поправка, Герасимов.</p>
<p></p>
<p>22:29:28</p>
<p>ГЕРАСИМОВ А.В.</p>
<p>Дякую, Руслане Олексійовичу.</p>
<p>Так от, цей законопроект наразі включає в себе норму, за якою ви скасовуєте те, що ті гроші з податку на доходи фізичних осіб, які зараз беруться, грубо кажучи, із зарплат поліцейських, Державної пожежної охорони, підрозділів цивільного захисту. А ви знаєте, ці хлопці зараз героїчно допомагають людям і несуть службу на фронті в тому числі, я маю на увазі на тих територіях, які розташовані на фронті? Так ось, написано в законі, що цей ПДФО по цим людям має спрямовуватися виключно на виплату рівноцінної та повної компенсації втрат доходів цією категорією громадян у випадку загибелі чи поранення. Цим законопроектом ви це скасовуєте, і навіть на це не подивилися. Ну, чесно кажучи, вам мало аргументів, чому за це не можна голосувати?</p>
<p></p>
<p>ГОЛОВУЮЧИЙ. Наступна поправка - 843, авторства Герасимова. Комітетом відхилена. Прошу голосувати.</p>
<p></p>
<p>22:30:49</p>
<p>За-4</p>
<p>Рішення не прийнято.</p>
<p>Наступна поправка - 844. Герасимов, будь ласка.</p>
<p></p>
<p>22:30:56</p>
<p>ГЕРАСИМОВ А.В.</p>
<p>Дякую, Руслане Олексійовичу.</p>
<p>І от вона, між іншим, якраз стосується того, що таке УБД (учасник бойових дій), тому що багато речей цього якраз стосувалися. І ви знаєте, що цікаво? От ми зараз перед цим говорили про соціальний захист співробітників ДСНС, поліцейських, а от тут ми можемо поговорити про Міністерство ветеранів, тому що... і поправка цього стосується, між іншим.</p>
<p>Слухайте, "Європейська солідарність" подала конкретний законопроект про автоматичне присвоєння УБД. Ну, слухайте, чому зараз це не розглядається в парламенті? Ви розглядаєте, що завгодно: 10 мільярдів у змінах до бюджету 2023 року ви там по кишенях розпихали на зарплати і премії чиновникам, - а УБД автоматичний, який пропонує "Європейська солідарність", ви розглядати не хочете. Саме тому хоча б в цьому законі те, що стосується УБД, прохання підтримувати.</p>
<p>Правку підтримати і поставити на…</p>
<p></p>
<p>ГОЛОВУЮЧИЙ. 844 поправка Герасимова. Комітетом відхилена. Прошу голосувати.</p>
<p></p>
<p>22:32:16</p>
<p>За-5</p>
<p>Рішення не прийнято.</p>
<p>Наступна поправка 845. Герасимов, будь ласка.</p>
<p></p>
<p>22:32:21</p>
<p>ГЕРАСИМОВ А.В.</p>
<p>Дякую. Я ще б хотів продовжити про Міністерство ветеранів. Ви знаєте, та кількість нарікань, та кількість скарг, які сьогодні ми чуємо від військових, від ветеранів, від тих, хто отримав дуже важкі поранення на війні, відносно Міністерства ветеранів, вона зашкалює.</p>
<p>І мені дуже прикро, що опозиція вже дуже давно вимагає визвати до Верховної Ради міністерку у справах ветеранів і задати їй прямі питання, що коїться. Чому вона не присутня постійно у Верховній Раді і не вимагає постійно у депутатів прийняти закони на підтримку ветеранів і наших військовослужбовців? Чому так, в принципі, програється ситуація з забезпеченням ветеранів? Да, проводяться круглі столи, але вони ще раз доводять, що політики немає.</p>
<p>Саме тому, шановні колеги, правку прошу підтримати. А що стосується Міністерства у справах ветеранів, то очільницю цього міністерства прохання таки запросити до Верховної Ради.</p>
<p>Дякую.</p>
<p></p>
<p>ГОЛОВУЮЧИЙ. 845 поправка авторства Герасимова. Комітетом відхилена. Прошу голосувати.</p>
<p></p>
<p>22:33:42</p>
<p>За-6</p>
<p>Рішення не прийнято.</p>
<p>Наступна поправка - 846. Герасимов, будь ласка.</p>
<p></p>
<p>22:33:48</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Дивіться, ви мені сказали, що під час мого виступу я там перераховував певних народних депутатів-мажоритарників зі "Слуги народу", але я просто зараз оцими виступами доводжу, що, в принципі, це не було там необхідністю, я реально хотів кожного з них назвати. Ці правки знов-таки стосуються того, що непотрібно і неправильно буде забирати гроші з місцевого рівня на центральний. І доказом цього є, вже багато разів ми сьогодні це згадували, - звіт Рахункової палати щодо закупівель Міністерства оборони. От я просто хочу українцям зараз зацитувати одну табличку, вона відкрита, ви її можете знайти на сайті Рахункової палати, відносно того, як закупало певні продукти Міністерство оборони у порівнянні з іншими службами чи родами військ.</p>
<p>Так от, Міністерство оборони купувало яйця, наприклад, по 9 гривень, СБУ купувала по 5.46, прикордонники по 5.27, Національна гвардія по 5.23.</p>
<p></p>
<p>ГОЛОВУЮЧИЙ. 846 Герасимова поправка, відхилена комітетом. Прошу голосувати.</p>
<p></p>
<p>22:35:10</p>
<p>За-6</p>
<p>Рішення не прийнято.</p>
<p>По фракціях, будь ласка, покажіть. Артур Володимирович, вже чотири рази "Слуга народу" підтримує більше вас, чим ваша фракція.</p>
<p>Шановні колеги, 847 поправка. Герасимов, будь ласка.</p>
<p></p>
<p>22:35:32</p>
<p>ГЕРАСИМОВ А.В.</p>
<p>Дякую, Руслан Олексійович. Так от, закінчую. А Головне управління розвідки купує яйця по 5.30. Тобто цей рядок показує, що тільки на яйцях Міністерство оборони наварювало в два рази.</p>
<p>Переходимо до іншого: до цукру. І тут що цікаво, в той час як цукор купувала розвідка, Головне управління розвідки по 31 гривні, Національна гвардія - по 34, прикордонники - по 30 гривень, Міністерство оборони, молодці - 46 гривень, вам не здається, що це трішки завищення цін.</p>
<p>Йдемо далі: хліб і борошно. Тут, ми вже про це говорили, завищення на одній буханці було 8 гривень. Ось чому - це просто декілька прикладів, я зараз піду далі, не можна ці закупівлі з місцевого рівня, де є набагато більший рівень контролю, і фактичний, і моральний, передавати в чорну діру центрального бюджету.</p>
<p>Саме тому поправку прошу поставити на врахування.</p>
<p></p>
<p>ГОЛОВУЮЧИЙ. 847 поправка авторства Герасимова і колег. Комітетом відхилена. Прошу голосувати.<b> </b></p>
<p></p>
<p>22:36:53</p>
<p>За-7</p>
<p>Покажіть по фракціях.</p>
<p>Артур Володимирович, в п'ять разів. Вам пора міняти фракцію, вас друга фракція більше підтримує, чим ваша, слухайте!</p>
<p>Будь ласка, далі. 848-а. Герасимов, будь ласка.</p>
<p></p>
<p>22:37:07</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Переходимо далі. І я це не просто так кажу під стенограму,Ттму що, ви знаєте, можливо, українці не всі прочитають оцей талмуд – звіт Рахункової, але "Європейська солідарність", ви знаєте, вона ретельно готується до кожного засідання. Ми до останнього рядка вичитуємо всі законопроекти, щоб знайти ваші корупційні схеми.</p>
<p>Так от, переходимо, щоб ви, українці почули: цибуля ріпчаста - і ось тут що цікаво, - в той час, в той час як прикордонники купували тут по 39 гривень, Міністерство оборони – по 42. Тут СБУ в нас, скажімо, відмітилося: купило по 27. Тут не набагато завищення, але тим не менше.</p>
<p>Йдемо далі. Ось цікаві цифри: буряк (важливо – борщі варити), так отут Міністерство оборони купувало по 20 гривень, у той час, як всі інші – по 10, 12 гривень, і ніхто цю планку не перевищив.</p>
<p></p>
<p>ГОЛОВУЮЧИЙ. 848 поправка авторства Герасимова. Прошу голосувати.</p>
<p></p>
<p>22:38:30</p>
<p>За-6</p>
<p>Рішення не прийнято.</p>
<p>849-а. Артур Володимирович, тільки, будь ласка, по поправці, добре?</p>
<p></p>
<p>22:38:34</p>
<p>ГЕРАСИМОВ А.В.</p>
<p>Ідемо далі. Ні, йдемо далі, і це важливий момент.</p>
<p></p>
<p>ГОЛОВУЮЧИЙ. По поправці.</p>
<p></p>
<p>ГЕРАСИМОВ А.В. По поправці 849, я поясню. Вона стосується набуття статусу учасника бойових дій. Але коли ви хочете, щоб учасник бойових дій, той, який в окопі, був нагодований, ви маєте робити так, як Голова Верховної Ради, щоб не кралися гроші на цьому харчуванні. А тепер увага: на капусті, яку всі прикордонники, СБУ купують по 19 гривень, Міністерство оборони – по 25. Це вже серйозна історія. Картопля – оце зрозуміють всі українці, - значить, в той час як СБУ купує по 7.76, управління розвідки по 8,16, Міністерство оборони – 17 гривень 70 копійок, в два рази на картоплі. Вам нічого не кидається в очі? При тому, що об'єми набагато більші. От про що зараз ці поправки йдуть і чого я це зачитую.</p>
<p>Дякую.</p>
<p></p>
<p>ГОЛОВУЮЧИЙ. Поправки про інше, поправки трошки про інше. Тому я просив би, будь ласка, якщо можна, до поправок.</p>
<p>849 поправка, Герасимов. Комітетом відхилена. Прошу голосувати.</p>
<p></p>
<p>22:40:00</p>
<p>За-5</p>
<p>Рішення не прийнято.</p>
<p>850-а, Герасимов. Будь ласка, Артур Володимирович.</p>
<p></p>
<p>22:40:03</p>
<p>ГЕРАСИМОВ А.В.</p>
<p>Руслан Олексійович, ці поправки реально стосуються, через те, що ви не вносите законопроект про УБД, вони стосуються особливості набуття статусу учасника бойових дій під час воєнного стану. От чого вони стосуються. Але я не можу пройти поза увагою того, що зараз центральна рада робить з цими учасниками бойових дій.</p>
<p>І, чесно кажучи, ми поговорили про звичайну картоплю, а є ще картопля рання, от такий цікавий момент. Але, в той час як прикордонники купують її за 18 гривень 39 копійок (а це офіційний документ, вибачте, ось я його вам цитую), то Міністерство оборони для учасників бойових дій в тому числі купує цю картоплю ранню по 28.50. От ви знаєте, от що мені на ці цифри казати кожному українцю, який останні гривні відсилає зараз на допомогу Збройним Силам, от що мені їм відповідати? І ми зараз про це говоримо, щоб люди про це чули. І я зараз це продовжую говорити, тому що це стосується учасників бойових дій, про що ця поправка.</p>
<p></p>
<p>ГОЛОВУЮЧИЙ. Артур Володимирович, знаєте, ми б з задоволенням слухали інші закони, якби ми не сиділи в такій кількості поправок, які повторюються, по яких ніхто не доповідає. Це просто витрачання часу Верховної Ради, але це ваше право, і тому ми слухаємо звіт Рахункової, який ми можемо скачати і прочитати, і всі вже це зробили.</p>
<p>Тому 850 поправка Герасимова. Ставлю на голосування. Прошу голосувати.</p>
<p></p>
<p>22:41:45</p>
<p>За-5</p>
<p>Рішення не прийнято.</p>
<p>Будь ласка, 851-а. Артур Володимирович.</p>
<p></p>
<p>22:41:50</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Я вам можу сказати, що якщо ви вважаєте, що ми витрачаємо час, коли опозиція вимагає від вас вирішити питання зі статусом УБД, з його автоматичним отриманням, ну, це цікава доповідь від Голови Верховної Ради.</p>
<p></p>
<p>ГОЛОВУЮЧИЙ. Ну, це не так, Артур Володимирович.</p>
<p></p>
<p>ГЕРАСИМОВ А.В. Але мене зацікавило інше, Руслан Олексійович. Ви сказали, що ви всі, президія, скачали оцей звіт. Я його вже майже наизусть знаю. Якщо ви його скачали, Руслан Олексійович, задам вам питання. А за якою ціною купували гречану крупу, наприклад, Головне управління розвідки у порівнянні з Міністерством оборони? Ну, ви ж скачали, скажіть мені, будь ласка. Я буду дуже вдячний за цю відповідь зараз. Якщо ви не зможете знайти, я вам в наступному своєму виступі цю ціну повідомлю. Але ви ж сказали, що скачали. Тому я буду вдячний, якщо у вас під рукою цей звіт також буде лежати.</p>
<p>Дякую.</p>
<p></p>
<p>ГОЛОВУЮЧИЙ. Дякую, Артур Володимирович.</p>
<p>У мене під рукою лежить таблиця до законопроекту. І зараз у нас вона є предметом розгляду, а не звіт Рахункової палати. Мабуть, ви помилилися трішки. І я би дуже просив, щоб ми йшли по таблиці, а не по тому, які папери лежать у вас під руками. Тому що таким чином у вас виявляться якісь казки чи байки - і ми вимушені будемо слухати їх. А я би хотів предметної розмови, серйозного дискурсу з цього питання.</p>
<p>Але я ставлю 851 поправку, яку ми, на жаль, так і не змогли почути, про що вона, але зате в наступному ми взнаємо вартість гречаної каші.</p>
<p>Будь ласка, я ставлю на голосування 851 поправку Герасимова. Прошу голосувати.</p>
<p></p>
<p>22:43:40</p>
<p>За-5</p>
<p>Рішення не прийнято.</p>
<p>Артур Володимирович, з нетерпінням, гречана крупа у 853 поправці скільки буде вартувати?</p>
<p></p>
<p>22:43:46</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Так от, знаєте що цікаво, відповідаючи на ваше питання, Головне управління розвідки, молодці, купують гречану крупу по 50 гривень 57 копійок. Міністерство оборони - увага, як-то кажуть, барабанная дробь, - 87 гривень 60 копійок. Ну, зовсім взагалі не крадуть на центральному рівні.</p>
<p>А поправка, Руслане Олексійовичу, стосується якраз того, як присвоюється УБД. І ми хочемо щоби особам, які у зв'язку із пораненням, контузією, травмою, каліцтвом, пов'язаним із виконанням бойових завдань безпосередньо в районах проведення воєнних бойових дій і перебувають на стаціонарному лікуванні в закладах охорони здоров'я, ну і так далі, і так далі, да, автоматично ця історія присвоювалася, ось про що.</p>
<p>І якщо ви вважаєте, що це казки чи байки – присвоєння УБД, то це якраз для розмови тут у Верховній Раді. І ми це будемо піднімати в кожному законопроекті, поки це не буде проголосовано Верховною Радою.</p>
<p>А правку, будь ласка, прошу поставити на врахування, і всім пропоную її підтримати, бо це про УБД. Дякую.</p>
<p></p>
<p>ГОЛОВУЮЧИЙ. Дякую, Артур Володимирович.</p>
<p>Я із задоволенням поставлю 853 поправку, вона взагалі не про те, про що ви сказали. Але уважний читач міг її прочитати, уважний народний депутат.</p>
<p>Тому я ставлю 853 поправку авторства Герасимова на голосування. Прошу голосувати.</p>
<p></p>
<p>22:45:16</p>
<p>За-5</p>
<p>Рішення не прийнято.</p>
<p>Артур Володимирович, 854 поправка. Нам цікаво, чим ви...</p>
<p></p>
<p>22:45:22</p>
<p>ГЕРАСИМОВ А.В.</p>
<p>853-я.</p>
<p></p>
<p>ГОЛОВУЮЧИЙ. Ні, ми тільки що проголосували 53-ю.</p>
<p></p>
<p>ГЕРАСИМОВ А.В. Ні, 52-у ми голосували.</p>
<p></p>
<p>ГОЛОВУЮЧИЙ. Ні, Артур Володимирович, от бачите, ви поплутали. А я, бачите, знову ж таки, я уважно слідкую за вашими правками, на відміну від вас, але ви уважно слідкуйте за ціною закупки гречки, це теж дуже важливо.</p>
<p>Будь ласка, 854.</p>
<p></p>
<p>ГЕРАСИМОВ А.В. Поставте з початку час.</p>
<p></p>
<p>ГОЛОВУЮЧИЙ. Будь ласка, з початку.<u> </u>854-а.</p>
<p></p>
<p>ГЕРАСИМОВ А.В. Дивіться, ми продовжимо і я хочу, щоб стенограма цього засідання Верховної Ради, а вона залишається навічно, ми з вами це знаємо, вона дійсно тримала ці ціни, навіть якщо цей звіт знищать, я взагалі не знаю, як ця влада його випустила у відкритий доступ. Так ось макаронні вироби, от зараз дуже багато українців їх купують, і от ви знаєте, що цікаво, ГУР купують по 27 гривень, Національна гвардія по 30, що цікаво, у нас взагалі прикордонники купують по 20 гривень 46 копійок, і от Міністерство оборони – 41 гривня 70 копійок. У два рази завищення ціни, ось вам. І це, вибачте, не байки, це офіційний документ Рахункової палати, Руслане Олексійовичу, яка є (увага!), якщо хтось не знає, органом Верховної Ради України. І я дійсно, підтримую тих колег, які сьогодні виступали з пропозиціями запросити…</p>
<p></p>
<p>ГОЛОВУЮЧИЙ. Дякую, Артур Володимирович. Дуже шкода, що нам так і не вдалося почути за змістом вашу 854 поправку і доповнити законопроект частиною четвертою відповідного змісту.</p>
<p>Але я вимушений поставити її на голосування. 854 поправка. Прошу народних депутатів голосувати. Хотілось би, звичайно, почути її зміст.</p>
<p></p>
<p>22:47:18</p>
<p>За-3</p>
<p>Рішення не прийнято.</p>
<p>Артур Володимирович, 855 поправка, де ви також пропонуєте…</p>
<p></p>
<p>ГЕРАСИМОВ А.В. Руслане Олексійович, а тепер можна спочатку час, тому що трошки…</p>
<p></p>
<p>ГОЛОВУЮЧИЙ. Будь ласка, спочатку дайте ще 3 секунди.</p>
<p></p>
<p>22:47:23</p>
<p>ГЕРАСИМОВ А.В.</p>
<p>Дякую. А тепер, увага, щоб ви не казали, що ці поправки не про УБД, я вам дослівно зачитаю цю поправку. Законопроект після пункту 1 доповнити новим абзацом такого змісту: "Підставою для набуття статусу учасника бойових дій особами, зазначеними в частині першій цієї статті, під час дії воєнного стану є бойовий наказ командира відповідного військового формування про направлення такої особи до району проведення воєнних (бойових) дій для безпосереднього виконання бойових завдань, пов'язаними із заходами щодо забезпечення національної безпеки і оборони, відсічі і стримування збройної агресії Російської Федерації".</p>
<p>Руслан Олексійович, всі поправки, які перед цим, чітко стосуються цього. І я вам скажу, ми будемо реально подавати правки про УБД у всі законопроекти до моменту, поки це не буде проголосовано Верховною Радою України. Ми вважаємо, що саме УБД, статус автоматичний – це один з моментів, який ми зобов'язані вирішити якнайскоріше. А що стосується поправки, прошу поставити її на врахування.</p>
<p>Дякую.</p>
<p></p>
<p>ГОЛОВУЮЧИЙ. Безперечно. 855 поправка, яка стосується статусу УБД, але, звичайно, краще б вона була в окремому законі, спеціальному, до якого ми ніяк не можемо дійти, до якого ми ніяк не можемо дійти, тому що ми сидимо в цих поправках в другому законі.</p>
<p>Але святе право демократії, Артур Володимирович, 855 поправка ваша. Комітетом відхилена. Прошу голосувати.</p>
<p></p>
<p>22:49:08</p>
<p>За-4</p>
<p>Рішення не прийнято.</p>
<p>По фракціях покажіть. Артур Володимирович, знову, бачите…</p>
<p>856 поправка. Артур Володимирович, давайте, будь ласка. Ви де? А, ви тут.</p>
<p></p>
<p>22:49:20</p>
<p>ГЕРАСИМОВ А.В.</p>
<p>Дякую, Руслан Олексійович. 856 поправка про ту саму тематику, я її обов'язково попрошу поставити на врахування. Але я продовжу з цієї таблиці, просто я вже буду закінчувати, але тут дуже яскраві речі.</p>
<p>Олія соняшникова. Так от, в той час, коли прикордонники купують цю олію соняшникову за 58 гривень 71 копійку, доблесне Міністерство оборони пана Резнікова купувало це по 89. І, увага, я звертаю вашу увагу, що це відбувалося після того, як Міністерство оборони знизило ціни закупівель після скандалу про яйця по 17 гривень. Тобто прикордонникам нічого не потрібно, вони відверто, чесно купують, як воно є. Міністерство оборони завищує майже в два рази, увага, після скандалу. Це до того я веду, що якщо реально Верховна Рада хоче захищати учасників бойових дій, наших воїнів на передовій, не давайте красти на центральному рівні.</p>
<p></p>
<p>ГОЛОВУЮЧИЙ. 856 поправка Герасимова. Комітетом відхилена. Прошу голосувати. </p>
<p></p>
<p>22:50:42</p>
<p>За-5</p>
<p>Рішення не прийнято.</p>
<p>857-а про доповнення пункту 1 новим абзацом. Будь ласка, Артур Володимирович.</p>
<p></p>
<p>22:50:49</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>І тут я би хотів перейти до іншого моменту. От, ви знаєте, я вам просто навів ці ціни Міністерства оборони пана Резнікова, я сказав, представника команди Зеленського для того, щоб українці бачили, що навіть після скандалу по 17 гривень вони "знизили" (в лапках) ціни і зараз шумлять, обговорюють ці ціни після зниження. Але нам же ж що кажуть? Забираємо місцеве ПДФО, тому що немає грошей. Руслан Олексійович, а чому тоді залишили гроші на фінансування олігархічних телеканалів? І скільки пам'ятаю, "1+1" досі належить пану Медведчуку. І залишили гроші на серіали, їх же не змінили, навіть на 2024 рік подали.</p>
<p>Скажіть мені, будь ласка, якщо все на потреби безпеки і оборони, то що сталося з серіалами і що сталося з марафоном, на який йде, якщо не помиляюся, 2 мільярди гривень? Саме тому гроші є, просто їх треба правильно витрачати. А правку прошу поставити на підтвердження.</p>
<p></p>
<p>ГОЛОВУЮЧИЙ. Дякую.</p>
<p>857 поправка, зараз поставлю на підтвердження. Але, Артур Володимирович, щодо різної співпраці з Медведчуком – це точно не до мене. Я думаю, вас більше просвітять колеги, які десь... їх немає зараз, але вони точно сидять у вашому кутку десь там. 857 поправка Герасимова. Вона комітетом відхилена. Прошу голосувати.</p>
<p></p>
<p>22:52:26</p>
<p>За-5</p>
<p>Рішення не прийнято.</p>
<p>858-а. Артур Володимирович, будь ласка.</p>
<p></p>
<p>22:52:30</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>Ви знаєте, вже багато сьогодні говорили про присутність у залі депутатів, але один аспект, на який хочу звернути увагу. От якби там, на тій трибуні, були журналісти присутні під час засідання - а мені досі не зрозуміло, чому ви їх не допускаєте, боїтеся, мабуть, - то я думаю, що набагато більше народних депутатів зараз були присутні, тому що ви ж не хочете контролю. І от як мені зараз себе поводити, коли ми сидимо у Верховній Раді, нікого немає, журналістів не допустили, ви кажете: та все нормально, передавайте на центральний рівень, не розкрадуть. Так якщо Верховна Рада, вибачте, боїться контролю і боїться запустити журналістів, то що вже говорити про Кабінет Міністрів, де в яке міністерство не копнеш, можна просто, чесно кажучи, трактати писати і звіти Рахункової.</p>
<p>Так я до чого просто веду? Що, Руслан Олексійович, давайте все ж таки приймати рішення про повернення журналістів до Верховної Ради, не треба їх боятися, і Ізраїль нам цей приклад показав.</p>
<p>А правку прошу поставити…</p>
<p></p>
<p>ГОЛОВУЮЧИЙ. 858 поправка, яка стосується доповнення законопроекту новим абзацом нового змісту, комітетом відхилена. Прошу голосувати.</p>
<p></p>
<p>22:53:59</p>
<p>За-5</p>
<p>Рішення не прийнято.</p>
<p>Наступна поправка, 859-а. Герасимов, будь ласка.</p>
<p></p>
<p>22:54:06</p>
<p>ГЕРАСИМОВ А.В.</p>
<p>Дякую, Руслан Олексійович.</p>
<p>І, ви знаєте, тут ми переходимо до іншої такої цікавої сторінки, яка стосується забезпечення наших військовослужбовців, тих, хто сидить в окопі, – це волонтери. От не треба сподіватися, от у мене завжди виникало питання, десятки, сотні мільярдів гривень ідуть на Міністерство оборони, але, тим не менше, досі величезну частину забезпечення на собі тягнуть волонтери. І як це людям пояснювати? Ну, давайте так, це, зрозуміло, правильна історія, ми всі волонтерів підтримуємо. Але все ж таки, можливо, давайте всі разом зробимо так, що Міністерство оборони і центральні органи влади будуть витрачати кошти і не красти їх.</p>
<p>І зараз ми повертаємося до Міністерства стратегічних галузей промисловості. Як мінімум перед тим, як виділяти гроші, треба було позвати керівників Укроборонпрому, позвати міністра і отримати звіт за використання грошей за попередні періоди: 2019, 2020, 2021, 2022-й.</p>
<p></p>
<p>ГОЛОВУЮЧИЙ. 859 поправка Герасимова. Комітетом відхилена. Прошу голосувати.</p>
<p></p>
<p>22:55:29</p>
<p>За-4</p>
<p>Рішення не прийнято.</p>
<p>860-а, Герасимов. Будь ласка.</p>
<p></p>
<p>22:55:33</p>
<p>ГЕРАСИМОВ А.В. </p>
<p>Дякую. Таким чином, от ви знаєте, коли говорите про волонтерство, я от не можу оминути тим, що, наприклад, тільки фондом Порошенка, "Рошеном" і "Справою громад" тільки з 24 лютого було вже витрачено на допомогу Збройним Силам більш ніж 3 мільярди 600 мільйонів гривень, де більшість грошей – це благодійні гроші родини Порошенка.</p>
<p>От я зараз про це кажу чому, тому що про це ви в багатьох місцях не прочитаєте, в марафоні це не покажуть. І що дуже цікаво, це ціна закупівель і одиниці закупівель. Тому що ціна закупівель, ви пам'ятаєте всі ці скандали, вона часто-густо набагато менша ніж те, що закуповується центральними органами виконавчої влади, і те, що, наприклад, нам хоче Мінстратегпром зараз пропонувати. Так перед тим, як віддавати їм гроші, можливо, виставляти якісь критерії, Руслан Олексійович, перед тим, як приймати цей законопроект.</p>
<p></p>
<p>ГОЛОВУЮЧИЙ. Я не знаю, як я можу виставляти критерії фонду вашому. А, Мінстратегу. Ви так почали, з такої реклами, і говорите про те, що треба виставляти їм критерії.</p>
<p>Будь ласка, 860 поправка авторства Герасимова. Прошу голосувати.</p>
<p></p>
<p>22:57:07</p>
<p>За-5</p>
<p>Рішення не прийнято.</p>
<p>861-а. Артур Володимирович, будь ласка.</p>
<p></p>
<p>22:57:12</p>
<p>ГЕРАСИМОВ А.В.</p>
<p>Руслан Олексійович, ці поправки якраз стосуються також оформлення УБД і елементів цього оформлення. Як я вже сказав, ми ці поправки будемо ставити скрізь, поки вони не будуть проголосовані Верховною Радою. Це важливо, і я, чесно кажучи, не розумію, чому бюджетний комітет це відхилив.</p>
<p>А повертаючись до волонтерства, слухайте, я чому зараз про це кажу, щоб ви зрозуміли просто масштаби. Давайте, більше 100 пікапів передано було для ЗСУ саме фондом Порошенка: "Шилди", "Спартани", "Посейдони". Я тут можу перераховувати дуже багато, але питання в іншому – в цінах закупівлі. І от, ви знаєте, мені дуже цікаво, зараз "Посейдони" збирається купувати і Міністерство оборони, збираються купувати інші державні організації. Я буду дуже уважно стежити за цінами закупівлі і потім уважно їх порівняю з тим, як вони закуповуються за власні гроші Петра Порошенка. От просто до чого веду.</p>
<p>А цей закон голосувати не можна. Правку на врахування.</p>
<p></p>
<p>ГОЛОВУЮЧИЙ. 861 поправка Герасимова. Комітетом відхилена. Прошу голосувати.</p>
<p></p>
<p>22:58:32</p>
<p>За-3</p>
<p>Рішення не прийнято.</p>
<p>Шановні колеги, дякую всім за роботу у пленарному засіданні. Зараз я оголошую перерву. Про час і місце продовження пленарного засідання вам буде повідомлено завчасно. Нагадую на необхідності непоширення інформації щодо його початку.</p>
<p>Продовжуємо працювати на перемогу. І слава Україні!</p>
<p></p>
<p></p>
