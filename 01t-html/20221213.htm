Засідання 1 (продовження)
13. 12. 2022
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>13 грудня 2022 року, 12 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>12:07:12</p>
<p>ГОЛОВУЮЧИЙ. Слава Україні, шановні колеги!</p>
<p>Шановні народні депутати, сьогодні у залі засідань Верховної Ради України перебуває делегація Естонської Республіки, яку очолює спікер Рійгікогу Естонії пан Юрі Ратас. Давайте оплесками привітаємо шановну естонську делегацію. <i>(Оплески)</i></p>
<p>Шановні народні депутати, перед продовженням пленарного засідання вкотре хочу наголосити на необхідності неухильного дотримання безпекових правил у Верховній Раді України і прошу не поширювати інформацію щодо початку пленарного засідання, його перебігу та прийнятих у парламенті рішень раніше ніж через годину після завершення нашої роботи. Прошу всіх народних депутатів України, представників уряду відповідально поставитися до забезпечення безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву у пленарному засіданні, і ми всі маємо перейти до безпечних місць відповідно до схеми укриття, яка розміщена на робочому місці кожного з вас.</p>
<p>Шановні народні депутати, Верховної Ради України працює в режимі одного пленарного засідання, тому сьогодні, відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення восьмої сесії в умовах дії воєнного стану" та пропозиції Погоджувальної ради депутатських фракцій і груп, ми продовжуємо наше пленарне засідання.</p>
<p>За доброю парламентською традицією розпочнемо роботу з виконання Державного Гімну України.</p>
<p><i>(Лунає Державний Гімн України) </i></p>
<p>Шановні народні депутати, сьогодні триває 293-й день збройної агресії Російської Федерації проти України. Не маючи результатів на полі бою, рашисти продовжують вдаватися до варварських ракетних ударів по наших містах і селах, атак дронами на об'єкти цивільної і критичної інфраструктури України. Український народ переконаний: за нами правда, з нами Бог, отже, неминуча перемога. Всупереч всім планам агресора ми, кожен із нас, тримаємось, працюємо, робимо все для наближення перемоги. Наші героїчні енергетики, комунальники впродовж днів відновлюють те, на що потрібні місяці роботи. Сили оборони України крок за кроком визволяють Батьківщину, послідовно знищуючи особовий склад і техніку окупантів.</p>
<p>На превеликий жаль, на війні ми втрачаємо наших героїв. Я прошу хвилиною мовчання вшанувати світлу пам'ять захисників і захисниць, які поклали життя на вівтар свободи і незалежності України. Вічна шана і слава полеглим героям! Згадаємо також безвинних загиблих жертв російської агресії.</p>
<p><i>(Хвилина мовчання)</i></p>
<p>Дякую.</p>
<p>Шановні народні депутати, вчора Україна відзначила День Сухопутних військ – найчисленніших військ у складі Збройних Сил України. Побажаємо нашим воїнам Сухопутних військ і всім, хто сьогодні боронить Україну від ворожої навали, міцного здоров'я, сили, витримки та божих благословень, з нами наша віра, наша підтримка і наша любов. Давайте оплесками подякуємо воїнам за самовіддану службу. <i>(Оплески)</i></p>
<p>Шановні колеги, у кулуарах другого поверху біля зали засідань Верховної Ради України в рамках проекту Міністерства внутрішніх справ України представлено фотовиставку "Герої МВС: 200 днів війни". Я запрошую вас оглянути експозицію та засвідчити повагу до героїв, які наближають нашу перемогу, і вшанувати тих героїв, які віддали своє життя заради України.</p>
<p>Шановні колеги, пане спікере, перед наданням вам слова від імені Верховної Ради України висловлюємо слова глибокої вдячності естонському народу, парламенту Естонії, вам особисто за тверду і непохитну підтримку суверенітету, незалежності та територіальної цілісності України.</p>
<p>Між нашими державами завжди були дружні відносини, а з початком російської збройної агресії, ще з 2014 року, Естонія знаходиться серед лідерів підтримки України. Парламент Естонії одним із перших визнав злочин Росії проти України геноцидом, а владу Російської Федерації терористичним режимом. Дружня Естонія активно долучається до наших ініціатив щодо притягнення Росії до відповідальності за скоєні злочини, підтримує створення міжнародного трибуналу для їх розслідування, виступає за посилення санкцій проти держави-агресора. Естонія бере активну участь у парламентському вимірі міжнародної Кримської платформи, підтримує вступ України до НАТО і ЄС, надає Україні вкрай необхідну наразі військову підтримку, включно із зимовим спорядженням, військово-технічним обладнанням та амуніцією.</p>
<p>Високо цінуємо гуманітарну допомогу Естонії, в тому числі з відновлення соціальних об'єктів та об'єктів критичної інфраструктури. Пишаємося, що маємо таких надійних друзів.</p>
<p>Шановні народні депутати, я запрошую до слова спікера парламенту Естонії пана Юрі Ратаса. Будь ласка, пане. <i>(Оплески)</i></p>
<p></p>
<p>12:14:12</p>
<p>ЮРІ РАТАС.</p>
<p>Шановний пане Голово Верховної Ради, пане Руслане! Шановні депутати українського парламенту, пані і панове, шановні дорогі друзі! Я дуже радий повернутися до Києва – столиці вільної, незалежної та демократичної України.</p>
<p>Для мене превелика честь до звертатися саме сьогодні, вдруге за рік я виступаю тут. Я хочу також сказати, що вчора мав нагоду у Варшаві мати зустріч з пані Ельжбетою Вітек, маршалком польського Сейму. І я від неї переказую вам найщиріші вітання.</p>
<p>Уперше 24 березня я був тут, якраз минув місяць від початку навали, разом із моїми литовськими і латвійськими колегами. Я був серед перших людей – керівників сусідніх країн, що відвідали вашу країну цієї лихої години.</p>
<p>Відтоді дещо змінилося, а дещо ні. На жаль, не змінилося те, що триває російська агресія проти України. Ця брутальна війна тепер уже триває майже 300 днів. Російська агресія спричинилася до надзвичайного страждання українського народу: десятки тисяч убитих і мільйони змушених покинути свою домівку. Російська Федерація – це єдина країна, що відповідає за ці наслідки.</p>
<p>Ми найрішучіше засуджуємо російську агресивну війну проти України. Російська навала, напади на цивільних, на критичну інфраструктуру купно з енергетичними об'єктами – це акти терору. І по містах, як-от Буча, Бородянка, Ірпінь, Маріуполь та інші, Російська Федерація вчинила геноцид проти жінок і чоловіків, проти дівчат і хлопчиків. Парламент естонський ухвалив заяву, визнаючи російську агресію проти України як міжнародний злочин. І це злочини проти цивільних, людяності і геноцид проти українського народу. Ми засуджуємо анексію територій українських і також оголошуємо російський режим терористичним режимом.</p>
<p>Ми не знаємо достеменно, як і коли закінчиться ця війна, але ми знаємо напевно, що вона не закінчиться російською перемогою ніколи. Історія вчить нас того, що відповідальність – це дуже важлива річ. Естонія підтримує всі зусилля для того, щоб забезпечити незалежність, незалежне ефективне розслідування тих злочинів, що Росія вчинила в Україні. Злочини воєнні, злочин агресії мають дістати покарання. Тому Естонія підтримує Україну у встановленні спеціального трибуналу, щоб переслідувати законно оці злочини Росії в Україні. І також Україна має вимагати і дістати від Росії репарації за заподіяну шкоду.</p>
<p>Шановні друзі, шановні пані і панове, відколи я востаннє тут був, залишається одна непорушна, як скеля, річ – це дух, дух України, героїчний опір українського народу. Воля боронитися і перемагати агресора, вона стала ще потужніша. Ви б'єтеся за свободу і територіальну цілісність вашої країни, але також за вільний, спертий на право демократичний світ.</p>
<p>Я хочу подякувати усім сміливцям в Україні, вашим воякам, вашим шановним депутатам і всім керівникам українським. Я хочу подякувати вам за ваш опір, за вашу мужність, за вашу любов до свободи. Я дякую вам за те, що ви оборонили Європу від російського імперіалізму. Я хочу схилити голову перед усіма загиблими героями, що втратили своє життя в цій боротьбі.</p>
<p>Шановний пане Руслане, шановні депутати, ось є незмінна річ, незмінна ніколи: Естонія стоїть пліч-о-пліч з Україною в обороні її волі, так воно і лишиться, аж поки окуповані території не звільняться і аж поки не запанує право і справедливість. Шановні друзі, є одна зміна – це відданість міжнародних партнерів зробити так, щоб Росія найвищу ціну заплатила за свою агресію. Останнім часом Естонія та інші країни працювали разом для того, щоб застосувати більші і ширші санкції проти Росії. Останній приклад цього – це стеля цін на російську нафту і нафтопродукти, щоб обмежити надходження до російського бюджету. Це правильний захід, але неостаточний. Нам треба остаточно зупинити російський добуток від продажу їхньої сировини. Не має бути надходжень від нафти до російського бюджету, ми тиснутимемо санкціями, ізолюватимемо Росію на міжнародній арені.</p>
<p>Наша політична, військова, економічна підтримка Україні також зростала останніми місяцями. Естонія серед найперших тих, хто зробив пожертву Україні зброєю ще перед початком війни. І ми надаємо військову допомогу на рівні понад 255 мільйонів євро, це приблизно одна третина нашого оборонного бюджету. Ми і далі допомагатимемо Україні, надаватимемо все потрібне.</p>
<p>І також нам цілком ясно, що немає безпеки в Європі без безпеки в Україні. Тому ми закликаємо наших союзників у НАТО посилити оборонну допомогу Україні, надаючи також і важку зброю, і системи ППО. Наша економічна і гуманітарна допомога зосереджується на допомозі Україні в тому, щоб перезимувати щасливо і безпечно, і відбудувати свою енергетичну інфраструктуру. Ми надсилаємо теплий одяг, харчі, генератори, трансформатори і всі інші компоненти, потрібні для відбудови української енергосистеми. Ми також переконані, що не можна дожидати кінця війни, і вже почали відбудову України, і надали потрібні засоби для відбудови. Робимо це вже впродовж кількох місяців, зосереджуючись на Житомирщині. І найперший захід, це Овруч відбудовуємо, там дитячий садок у місті Малин, 44 автобуси для Житомира та інших українських міст для того, щоб відновити парк громадського транспорту.</p>
<p>Шановні пані і панове, Україна – це Європа. Місце України в об'єднаній європейській родині. Ваша інтеграція з євроатлантичними структурами – це надзвичайно потрібний внесок до миру і стабільності Європи. Від останніх моїх відвідин Україна здобула кандидатство, і це великий прорив, але тільки початок дороги, що пролягла до вашого членства в ЄС. Ми захоплюємося вашою відданістю і вашою рішучістю, ви і далі провадите потрібні реформи. Естонія готова поділитися нашим досвідом вступу до Європейського Союзу. Ми допоможемо вам йти у ваше світле майбутнє, пов'язане з членством в Європейському Союзі. Настане день, і Україна займе належне місце серед членства цього союзу.</p>
<p>Також змагання України за те, щоб приєднатися до НАТО. Двадцять років тому Естонія разом із іншими деякими європейськими країнами дістала запрошення до вступу в НАТО. Настане світлий день, коли і ваша країна, Україна, дістане запрошення увійти до складу НАТО.</p>
<p>Естонія тепер зосереджує свою увагу на тому, щоб забезпечити якомога більшу підтримку українського членства в НАТО. Шановні депутати, зв'язки між нашими двома парламентами завжди були добрі, але добою війни ми ще зблизилися більше. Тільки два тижні тому 10 відсотків нашого парламенту естонського, члени української парламентської групи дружби відвідали Україну. Тоді це один із візитів в низці наших членів до України і взаємних відвідин з боку українських парламентарів.</p>
<p>Я хочу привітати пана Арсенія Пушкаренка, голову українсько-естонської міжпарламентської групи у Верховній Раді, за його надзвичайний внесок у посиленні зв'язків між нашими двома парламентами.</p>
<p>І цього тижня я цілком впевнений і висловлюю вдячність. Я впевнений, що після моїх навідин до України ми зможемо привітати вашого заступника голови, першого заступника у нас, у Таллінні. Але треба посилити наші зв'язки не тільки між політиками, але найбільше і найперше – між нашими народами. Естонія тепер вже прийняла понад 60 тисяч українців, що мали тікати від російської агресії, рятуватися від неї. Внаслідок цього на 5 відсотків більше маємо людей ніж рік тому в Естонії. 8 тисяч українських дітей відвідують естонські школи. Ми тепло привітали українців у своїй домівці, підтримали їх. Це найліпший приклад надзвичайної солідарності. Понад 80 відсотків усієї гуманітарної допомоги, що надає естонський приватний сектор, – це приватні компанії і неурядові організації, починаючи від вантажних автомобілів і завершуючи зимовим одягом для ваших вояків. Я думаю, що ми маємо підтримку, це підвалини нашої дружби, нашої спільної праці у спільності наших двох народів у прийдешньому часі.</p>
<p>Шановні депутати, пані і панове, 24 лютого 2023 року ми відсвяткуємо 130-у річницю незалежності Естонської Республіки, незалежної естонської держави. Якраз мене рік від початку брутальної російської навали. Я хочу висловити надію, що того дня останній російський вояк вийде за межі міжнародно визнаних українських кордонів. Навіть якщо я занадто багато хочу, я хочу сказати одну річ цілком певно: Росія програє в цій війні, а Україна переможе.</p>
<p>Отже, український народ зможе сам постановляти, яке буде його майбутнє. Тут разом з Естонією Україна посяде своє місце в євроатлантичній громаді. Працюємо для цього. Естонія з вами. Слава Україні! <i>(Оплески)</i></p>
<p></p>
<p>12:28:58</p>
<p>ГОЛОВУЮЧИЙ. Шановні народні депутати, давайте подякуємо вельмишановному пану спікеру та естонській делегації за участь у пленарному засіданні та за беззастережну підтримку України і українського народу. <i>(Оплески)</i></p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>12:29:24</p>
<p>ГОЛОВУЮЧИЙ. Дякуємо ще раз шановному пану Ратасу та всій естонській делегації, а також всьому естонському народу.</p>
<p>Шановні народні депутати, можемо сідати. На Погоджувальній раді ми домовились перед початком розгляду питань порядку денного надати час по дві хвилини для виступів уповноважених представників депутатських фракцій та груп. Прошу представників депутатських фракцій і груп записатися на виступ.</p>
<p>Пушкаренко, "Слуга народу". Будете передавати комусь? А, ви йдете виступати, будь ласка.</p>
<p></p>
<p>12:30:35</p>
<p>ПУШКАРЕНКО А.М.</p>
<p>Шановна президія, шановні колеги, дорогі українці! Ви знаєте, що вчора відбувся саміт G7 і Президент Володимир Зеленський в ньому прийняв участь. І фактично вчора, я вважаю, почався зворотній відлік, адже на такому рівні, на рівні світових лідерів найбільших держав, найпотужніших економік, найпотужніших армій прозвучало одноголосне і чітке визначення, що російський режим на чолі з Путіним понесе відповідальність за військові злочини в Україні, що Росія повинна буде репараціями компенсувати всі завдані шкоди нашій державі.</p>
<p>Я хочу зазначити, що це стало можливим тільки завдяки нашим героїчним Збройним Силам України, які всі ці місяці боронять суверенітет, територіальну цілісність і деокуповують наші території. І так само Президенту Володимиру Зеленському, який з перших годин широкомасштабного вторгнення зайняв принципову, рішучу, сильну позицію у тому, що ми вистоїмо і ми переможемо. І якщо перші тижні багато великих країн нам співчувало, то сьогодні вони однозначно на нашій стороні, однозначно ми йдемо до перемоги.</p>
<p>Я хочу зазначити, що поряд з цими важливими рішеннями сьогодні відбувається і процес відбудови України. Днями у Таллінні відбувся вже другий форум по відновленню Житомирщини, і це такий перший конкретний робочий кейс держави регіону. Так само сьогодні в Парижі відбудеться також велика конференція по відбудові. Ми з вами приймаємо ряд важливих законопроектів щодо реформування держави для майбутнього відновлення.</p>
<p>Тому, друзі, працюємо, перемога за Україною. Слава Україні!</p>
<p></p>
<p>ГОЛОВУЮЧИЙ. Героям Слава! Арсеній Михайлович, дякуємо.</p>
<p>Будь ласка, "Відновлення України", Славицька Антоніна Керимівна. Ні-ні, у нас далі "Відновлення України". Вибачаюсь, Ярослав Романович, вибачаюсь, "Голос", "Голос", вибачаюсь.</p>
<p>Юрчишин Ярослав Романович, будь ласка.</p>
<p></p>
<p>12:33:00</p>
<p>ЮРЧИШИН Я.Р.</p>
<p>Шановні колеги, хотів би сьогодні про хороше. Я запрошую, тут, правда, не всі зараз є в залі, але хто є з представників міжфракційного об'єднання "Пласт", підтримки "Пласту" у Верховній Раді, підійти до трибуни.</p>
<p>Сьогодні ми вчергове, починаючи з 2014 року, традиційно будемо передавати Вифлеємський вогонь миру Верховній Раді. Звісно, вперше, навіть в час COVID, ми мали змогу запросити пластунів до зали Верховної Ради і передати, власне, спікеру. Але сьогодні буде дещо по-інакшому, прошу всіх підготуватися. Ця традиція не вмре, незважаючи на те, що окупанти, що рашисти намагаються всіляко нам завадити і цього року Вифлеємський вогонь миру буде передано до парламенту, як же він сьогодні поїхав на передову в деокуповані міста.</p>
<p>А зараз прошу мою колегу Наталю розказати про символіку вогню.</p>
<p></p>
<p>12:34:09</p>
<p>ПІПА Н.Р.</p>
<p>Вифлеємський вогонь миру береться в тому місці, де народився Христос, в найдовшу ніч, щоб принести світло, світло миру і світло перемоги, світло правди і світло чесності, то світло, заради якого багато зараз українців вмирає. Це світло передають з Вифлеєму, привозять у Відень, і звідти австрійські скаути передають українським пластунам. Для того це робиться з року в рік, щоб пам'ятати про основне. І по тій підтримці, яку ми маємо сьогодні, ми бачимо, що такі прості речі, як людяність, такі прості речі, як добро і правда, такі прості речі, як совість, ще багато в кому живе. Тому правда і світло завжди переможе. А Вифлеємський вогонь миру і робота кожного з нас це доведе.</p>
<p></p>
<p>ГОЛОВУЮЧИЙ. А тепер Славицька Антоніна Керимівна, "Відновлення України".</p>
<p></p>
<p>12:35:17</p>
<p>СЛАВИЦЬКА А.К.</p>
<p>Шановний пане головуючий, шановні колеги! Перша частина грудня показала, що український народ з гідністю тримає удар. Ця зимова пора є без перебільшень найскладніша за всі часи незалежності України. Водночас для багатьох українців лютий і не завершувався. З 24 лютого співгромадяни живуть одночасно мрією, цілеспрямованою метою – перемогти агресора, відстояти українську незалежність та суверенітет. Українські захисники продовжують дії з оборони на визволення нашої держави. Навіть на найскладніших ділянках, зокрема в районі Бахмата, ворог розбиває свої найкращі сили об стіну справедливості та героїзму української армії.</p>
<p>Саме тому Росія вдається до відвертого тероризму на державному рівні та б'є по цивільному населенню в Україні. Вісім масових обстрілів по об'єктах критичної інфраструктури мають на меті лишити весь український народ без електрики, опалення, газу і водопостачання взимку. Чим це принципово відрізняється від застосування зброї масового враження? Російські пропагандисти натомість переконують, що совість у них чиста. Але хіба може бути чистим те, чого немає в принципі – питання, мабуть, риторичне.</p>
<p>Потуги агресора не домоглися поставленої мети, а діють зворотно. Українці запасаються повербанками, генераторами, автономними газовими плитами та всім іншим, що стане у нагоді при обмеженні централізованої подачі енергоносіїв.</p>
<p>Окрема тема – контроль над ефективною роботою понад 5 тисяч пунктів незламності, які дають можливість людям пережити цю зиму.</p>
<p>Депутатська група "Відновлення України" твердо переконана, що понад 9 місяців ми показали нашу спроможність чинити потужний опір атакам агресору в усіх вимірах. Не стане виключенням і ця зима. Пам'ятаємо, що кожен день наближає наш народ до перемоги. Все буде Україна!</p>
<p></p>
<p>ГОЛОВУЮЧИЙ. Батенко Тарас Іванович, "За майбутнє".</p>
<p></p>
<p>12:37:35</p>
<p>БАТЕНКО Т.І.</p>
<p>Шановні колеги! За що стоять наші воїни на передовій? Вони не лише стоять за свої домівки, за свої родини, за свої сім'ї – вони стоять за правду. Вони стоять за те, щоби "вовче" правосуддя не може тривати у правовій державі, якщо ми правовою державою себе називаємо.</p>
<p>Вони стоять за те, щоби була достойна оплата праці і пенсія українських громадян. Тому ми виступаємо за те, щоби пенсіонери на окупованих територіях отримали пенсію, відповідні поправки до законодавчої бази ми сьогодні подали.</p>
<p>Вони стоять за те, щоб не можна було торгувати державним суверенітетом. Тому законопроект, який визначає спосіб добору членів Конституційного Суду, передбачає те, що ми відстоїмо цей держаний суверенітет на паритетних правах, умовах з нашими міжнародними партнерами.</p>
<p>Вони стоять за те, щоби в українській державі була демократія, свобода слова, свобода совісті, віросповідання і свобода медіа. І тому ми відстоюємо ті поправки в Законі про медіа, регульовані разом із Європейською комісією, які дозволять вільно розвиватися медіа, щоб вони не закривалися по бажанню когось згори і щоб відповідно ми могли доносити правду і свою думку до усіх українських громадян.</p>
<p>Тому сьогодні важливий день у парламентського життя. І цей день парламентського життя має повністю відповідати тому, що відбувається на передовій. Ми захищаємо державний суверенітет. Ми захищаємо свободу слова. Ми боремося з корупцією у всіх органах влади, ешелонах влади, в тому числі і судовій системі влади. І сьогодні ці законопроекти ми будемо підтримувати у цій сесійній залі.</p>
<p>Слава Україні!</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>ГОЛОВУЮЧИЙ. Героям слава!</p>
<p>Будь ласка, запрошую до слова Михайла Миколайовича Папієва, депутатська група "Платформа за життя і мир". Будь ласка.</p>
<p></p>
<p>12:39:32</p>
<p>ПАПІЄВ М.М.</p>
<p>Дякую. Шановні народні депутати України, шановні колеги! Ви знаєте, в той час, коли українські воїни мужньо захищають Україну, нам необхідно в цей же час проявляти і свою свідомість, і забезпечувати надійний тил.</p>
<p>Що я маю на увазі? Я маю на увазі в першу чергу це соціальний спокій та соціальну стабільність в нашій державі. От наведу приклад. Ми нещодавно прийняли закон абсолютно своєчасний, абсолютно правильний про те, щоби передати функції Фонду соціального страхування до Пенсійного фонду України. Це якраз той фонд, який забезпечує виплати по лікарняним листам, по народженню та догляд за дитиною, який забезпечує регресні виплати для людей, які отримали пошкодження і травму на виробництві. І от на сьогодні вже прийнята постанова Кабінету Міністрів, і нещодавно я ознайомився, як виконує фонд свої функції, наскільки забезпечено буде з 1 січня своєчасні соціальні виплати.</p>
<p>Так от, можу вам сьогодні сказати – я звертаюся в першу чергу до шановної Галини Миколаївни, - дивіться, заслухайте, будь ласка, на комітеті виконавчу дирекцію цього фонду, тому що вони сьогодні свідомо під керівництвом Саєнка, якому вчора оголосили якраз заставу 125 мільйонів гривень, вони сьогодні ведуть саботаж виконання і закону України, і постанови Кабінету Міністрів. Ми не маємо права допустити, щоб регресники – це шахтарі-інваліди, це ті, хто отримав інвалідність на виробництві, – із-за бездіяльності цієї виконавчої дирекції не отримали свої кошти з 1 січня 2023 року. Нам треба все зробити можливе, щоб оці наші колаборанти потерпіли поразку і щоб наші люди своєчасно отримали соціальний захист нашої держави. Це наш обов'язок в той час, як…</p>
<p></p>
<p>ГОЛОВУЮЧИЙ. Слово надається народній депутатці України Фріз Ірині Василівні, фракція політичної партії "Європейська солідарність". Після цього група "Довіра", Бакунець Павло Андрійович. І, шановні колеги, після цього перед нами виступить…</p>
<p>Будь ласка, Ірина Володимирівна.</p>
<p></p>
<p>12:42:07</p>
<p>ГЕРАЩЕНКО І.В.</p>
<p>Дорогі українці, делегація "Європейської солідарності" на чолі з нашим лідером Петром Порошенком тільки повернулася зі Сполучених Штатів Америки, де український народ отримав престижну нагороду Свободи імені Буша-Тетчер і повні запевнення наших стратегічних партнерів, що Сполучені Штати будуть залишатися з Україною і допомагати до нашої перемоги.</p>
<p>На всіх зустрічах ми піднімали питання необхідності посилення збройної підтримки України, і так само ми на всіх зустрічах чули запитання про важливість продовження реформ і збереження України як демократичної держави, де є демократія, де шанується незалежний парламент, права опозиції і де є свобода слова.</p>
<p>На жаль, зі свободою слова сьогодні в Україні великі проблеми. І це неприпустимо, що повертається в часи війни час темників найгірших з епохи Януковича. Немає жодного пояснення відключення від системи Т2 трьох проукраїнських патріотичних телеканалів. Колективи "Прямого", "5-го" і "Еспресо" працюють в парадигмі українських новин. Частина цього колективу волонтерить і воює на фронті, колектив має втрати на фронті, є загиблі воїни, які вчора ще були журналістами, операторами, режисерами. І в цей час хтось в тилу натиснув кнопку, вимкнувши телеканали.</p>
<p>Ми маємо з вами захищати принципи свободи слова. Ми ще раз апелюємо до влади з вимогою негайно повернути ці телеканали в цифрове мовлення системи Т2, припинити політичну цензуру, ввімкнути ці телеканали до так званого марафону, який сьогодні перетворився на найгірші образчики пропагандистського путінсько-лукашенківського ТБ, і припинити насаджувати темники, цензуру, створення державного мовлення на базі…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, в нас залишилися ще два виступаючих, але ми зробимо їх виступ після виступу наступної виступаючої. Шановні колеги, я прошу зайняти свої місця. Я прошу зберігати спокій і не ходити по залу, тому що сьогодні у нашому пленарному засіданні дистанційно засобами відеозв'язку бере участь вельмишановна президентка Європейського Парламенту пані Роберта Мецола. Давайте привітаємо. <i> (Оплески) </i></p>
<p>У гостьовій ложі зали засідань Верховної Ради України перебуває Посол Європейського Союзу, Голова Представництва ЄС в Україні Матті Маасікас. Давайте привітаємо. <i> (Оплески)</i></p>
<p>Шановні колеги, будь ласка, зверніть увагу на екран, ще раз представимо. Шановні колеги, президентка Європейського Парламенту пані Роберта Мецола. Давайте привітаємо ще раз. <a name=_GoBack></a><i>(Оплески) </i></p>
<p>Шановні колеги, вельмишановна пані президентка, дорога Роберта, передусім дозвольте подякувати вам від імені українського парламенту за непохитну позицію Європейського Парламенту щодо відновлення територіальної цілісності і суверенітету України, за вашу солідарність і підтримку українського народу у його євроінтеграційних устремліннях, за надійне плече у боротьбі проти жорстокого агресора, який знищує наші міста і села, чинить терор, вбиває мирних громадян.</p>
<p>Сьогодні Україна, яка вимушена на полі бою виборювати свою свободу та право на існування, як ніколи потребує підтримки справжніх друзів. Тому ми надзвичайно високо цінуємо позицію Європейського Парламенту щодо усіх питань, пов'язаних з російською загарбницькою війною, зокрема і нещодавні резолюції від 23 листопада 2022 року про визнання Російської Федерації державою-спонсором тероризму та державою, що використовує засоби тероризму.</p>
<p>Дорога пані президентко, дорога Роберта, я насамперед від себе особисто хочу подякувати вам за той рівень підтримки, який отримує Україна. Я хочу подякувати вам за ваше особисте лідерство в питаннях підтримки України. Я хочу повідомити вам, що парламент України, як і обіцяв, з честю проходить свій шлях по виконанню семи рекомендацій від Європейського Союзу. Ми прийняли уже всі необхідні закони, і сьогодні ми приймемо завершальних три закони, які відкриють нам шлях до повноцінних перемовин України про членство в Європейському Союзі.</p>
<p>Тому дякуємо вам за підтримку. Парламент України зробить все необхідне, щоб ми з вами зустрілися під час повернення до нашого європейського дому.</p>
<p>Шановні колеги, я надаю слово президентці Європейського Парламенту шановній Роберті Мецолі.</p>
<p></p>
<p>12:48:30</p>
<p>РОБЕРТА МЕЦОЛА.</p>
<p>Дякую. Дуже дякую. Дуже дякую, пане Стефанчук.</p>
<p>Шановні члени Ради, мені дуже приємно приєднатися до вас сьогодні. Ви знаєте, мені приємно брати участь у тому засіданні, коли ви будете приймати найважливіші три закони, які необхідно прийняти для того, щоб розпочати важливий процес перемовин, повноцінний процес перемовин щодо членства в Європейському Союзі.</p>
<p>Мені дуже приємно, що ви виконуєте ці сім рекомендацій. У цьому плані я хочу подякувати Президенту України, Верховній Раді України за те, що ви проходите таким належним чином ці складні питання. Я переконана, що всі ваші зусилля принесуть плоди і особливо в тому плані... Ми захоплюємося тією роботою, яка стосується відкриття реєстру олігархів України, у вашому реформуванні всіх агенцій, які займаються боротьбою з корупцією. І також ми захоплюємося, що ви прийняли антикорупційну стратегію до 25-го року.</p>
<p>Сьогодні ви знову будете робити кроки на захист вашої демократії.</p>
<p>Сьогодні ви будете забезпечувати свободи і права тих людей, які належать до національних меншин в Україні. І ви також вдосконалюєте процедури відбору суддів Конституційного Суду. Я свідома всіх тих складнощів, з якими ви стикаєтеся, але консультація і діалог це мають важливе життєве значення. Сьогодні це ще один доказ того, що спільною працею ми можемо приносити позитивні результати для українських громадян. Така робота, яку ви робите сьогодні, робить вас на крок ближче до членства в Європейському Союзі.</p>
<p>Шановні колеги, я хочу підкреслити критично важливу роль Верховної Ради у прямуванні України до членства в Європейському Союзі. Я просто захоплююся вашими зусиллями щодо гармонізації вашого законодавства з Європейським Союзом. Я впевнена в тому, що Європейський парламент буде і надалі допомагати українському парламенту єднатися з європейською спільнотою, бо майбутнє України – європейське майбутнє. Слава Україні! <i>(Оплески) </i></p>
<p></p>
<p>12:51:57</p>
<p>ГОЛОВУЮЧИЙ. Дякую, вельмишановна пані президент. Дуже дякую вам. Дякую за це долучення. Я сподіваюсь, воно буде натхненням для народних депутатів сьогодні проголосувати завершальних три законопроекти. Ми починаємо в парламенті бій за Європейський Союз. Дякую вам за натхнення. Дякую шановному пану послу. Разом до перемоги! Дякую, шановні колеги. <i> </i></p>
<p>Шановні народні депутати, відповідно до статті 28 Регламенту Верховної Ради України перед початком розгляду питань пропоную провести сигнальне голосування. Нагадую, необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло.</p>
<p><a name=Temp></a>Шановні колеги, готові? Прошу, шановні колеги, прошу взяти участь у сигнальному голосуванні.</p>
<p></p>
<p>12:53:06</p>
<p>За-219</p>
<p>За – 219, проти – 9, 7 – утримались. Все, як завжди.</p>
<p>Шановні колеги, ми домовлялися, що ті, хто не встиг виступити по 2 хвилини, виступлять після виступу Мецоли, і переходимо одразу до розгляду питань порядку денного, через 4 хвилини переходимо до розгляду питань. Тому прошу запросити депутатів до зали засідання.</p>
<p>Слово надається Павлу Андрійовичу Бакунцю. Після цього Михайло Михайлович Цимбалюк, і переходимо до голосування.</p>
<p></p>
<p>12:53:32</p>
<p>БАКУНЕЦЬ П.А.</p>
<p>Шановний пане Голово, шановні народні обранці! Дорогий український народе! Звичайно, що ми разом з вами, перегортаючи дні рудня, коли професійний календар показує день високої професії, День Сухопутних військ України, щиросердечно вітаємо цих найвідважніших серед усіх нас і віддаємо їм низький уклін за те, що вони своєю відвагою, мужністю дають нам разом з вами і всій нашій країні можливість працювати. Ми, звичайно, говорячи про мужність, відважність наших захисників і захисниць, хочемо подякувати їм і хочемо сказати, що кожен українець однозначно прикладається до того, аби допомогти нашим найвідважнішим здобути цю довгоочікувану перемогу. Серед наших захисників і захисниць є і такі, які, на жаль, перебувають в полоні.</p>
<p>І ми дякуємо офісу, дякуємо ГУРу за те, що займаються цим питанням, за те, що стараються визволити наших найвідважніших. Одначе сьогодні я хочу, аби кожен з вас звернув увагу на те, що йдуть Різдвяні свята, і українські сім'ї повинні сідати до столу всією родиною, особливо разом з тими, хто перебуває в полоні. Ми віримо, що і молода дівчина Юля, чоловік котрої Владислав, закінчивши сухопутну академію, захищаючи Маріуполь, потрапив в полон, теж сядуть разом зі своїм батьком Миколою, який захищає нашу країну, до різдвяного столу, і всі полонені будуть повернуті додому.</p>
<p>Слава Збройним Силам! Слава Україні!</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Михайло Михайлович Цимбалюк. Шановні колеги, і після цього переходимо до розгляду питань порядку денного.</p>
<p></p>
<p>12:55:46</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний пане Голово, шановна президія, шановні народні депутати, громадяни України! Є тема, яка претендує об'єднати весь політикум, всю сесійну залу, виконавчу і законодавчу гілки влади. Це тема – адаптація наших ветеранів, демобілізованих з лав Збройних Сил України і інших військових формувань, які захищають державу, до цивільного життя. 6 грудня цього року в Комітеті соціальної політики та захисту прав ветеранів відбулась, як на мене, фахова дискусія. Серед учасників були не тільки народні депутати, а і представники виконавчої гілки влади, всіх міністерств, які дотичні до цієї проблеми, а також представники ветеранських організацій і громадськості. Завдання – виробити стратегію як демобілізовані Збройних Сил і інших військових формувань громадяни мають повертатися до цивільного життя. Ми говорили про те щодо реформування медицини, яка вже сьогодні майже 55 відсотків своєї роботи обслуговує саме військовослужбовців, як розділити на військову медицину і на цивільну. Ми говорили про те, щодо створення і вдосконалення роботи реабілітаційних центрів, які сьогодні діють по території України, як їх реформувати, щоб вони справді були центричні до ветерана Збройних Сил України. Ми говорили також про те, як адаптувати до цивільного життя шляхом створення робочого місця для колишнього військовослужбовця, він має мати право позачергового працевлаштування в органах державної влади і місцевого самоврядування. Бо саме ті люди, які пройшли бойовий хист і витримку…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення. Я прошу народних депутатів зайняти свої місця.</p>
<p>Я ще раз звертаюся до всіх народних депутатів України і представників уряду із закликом неухильно дотримуватись безпекових правил у Верховній Раді України і не поширювати інформацію щодо перебігу пленарного засідання, прийнятих у парламенті рішень раніше ніж через годину після завершення нашої роботи.</p>
<p>Шановні народні депутати, перелік питань, який був попередньо узгоджений Погоджувальною радою, вам надано, переходимо до розгляду питань порядку денного.</p>
<p>Шановні колеги, вашій увазі пропонується законопроект 5369, це президентський невідкладний законопроект. Проект Закону про ліквідацію Окружного адміністративного суду міста Києва та утворення Київського міського окружного адміністративного суду.</p>
<p>Я ставлю пропозицію розглянути це питання за скороченою процедурою. Готові голосувати?</p>
<p>Шановні колеги, ми вже починаємо працювати, займіть місця свої, врешті-решт! Скільки раз можна говорити?</p>
<p>Я ставлю пропозицію розглянути це питання за скороченою процедурою.</p>
<p></p>
<p>12:59:21</p>
<p>За-238</p>
<p>Рішення прийнято.</p>
<p>Шановні колеги, два – за, два – проти і поїхали, голосуємо, так я розумію? Шановні колеги, я прошу записатися: два – за, два – проти. Записуйтеся тільки ті фракції і групи, які бажають виступити.</p>
<p>Будь ласка, слово надається Стефанишиній Ользі Анатоліївні, фракція політичної партії "Голос".</p>
<p></p>
<p>13:00:00</p>
<p>СТЕФАНИШИНА О.А.</p>
<p>Прошу передати слово Ярославу Юрчишину.</p>
<p></p>
<p>ГОЛОВУЮЧИЙ. Юрчишин Ярослав Романович, будь ласка.</p>
<p></p>
<p>13:00:09</p>
<p>ЮРЧИШИН Я.Р.</p>
<p>Друзі, вітаю з ювілеєм! Сьогодні саме 20 місяців, як Президент ветав законопроект про ліквідацію основної корупційної клоаки судової системи Окружного адміністративного суду до Верховної Ради. 20 місяців. Набагато менше українським військовим потрібно було часу, щоб звільнити від окупантів Київщину, Чернігівщину, Сумщину, Херсонщину, Харківщину. Я дуже сподіваюся, що ми сьогодні поставимо нарешті крапку в цьому питанні. І точно буде видно по голосуванню хто за те, щоб зберігати корупційні схеми в судовій системі, а хто за те, щоб розв'язати це питання раз і назавжди. Дуже прошу підтримувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Пузійчуку Андрію Вікторовичу, фракція політичної партії "Всеукраїнське об'єднання "Батьківщина".</p>
<p>Будь ласка, Юлія Володимирівна Тимошенко.</p>
<p></p>
<p>13:01:31</p>
<p>ТИМОШЕНКО Ю.В.</p>
<p>Дорогі друзі, зразу хочу сказати, що наша фракція буде за це голосувати, щоб не було ніяких провокацій. Але просто подумайте трохи, для того, щоб ліквідувати як суддів, усунути їх, трьох, п'яти суддів, нам потрібно з вами ліквідовувати суд. Якщо йти за такою логікою далі, то якщо у нас знайдеться один корумпований міністр, нам потрібно ліквідувати Кабінет Міністрів. Якщо, наприклад, знайдеться десь в Адміністрації Президента якийсь корумпований чиновник, нам треба ліквідувати Адміністрацію Президента. Це шлях в нікуди.</p>
<p>І те, що нам сьогодні доводиться, щоб позбавитися декількох корумпованих суддів, реально приймати Закон про ліквідацію суду, це говорить про те, що десятки судових реформ, які проведені, - це пустота абсолютно, вона нічого за собою не має. І всі президенти, які декларували реформу судочинства, вибачтесь, будь ласка, перед народом, тому що це був обман.</p>
<p>Наступне. Скажіть, будь ласка, а чого реформовані силові структури не розпочали правильне кримінальне переслідування, реально не посадили тих суддів, які порушують закон, які є корумпованими, включаючи НАБУ, включаючи прокурора спеціального антикорупційного і так далі. Це говорить про те, що система не реформована так, як вона мусить працювати. Це говорить про те, що силові структури, які реформовані, і антикорупційні органи не спрацьовують. І це великий виклик перед Президентом сьогодні, перед парламентом, перед всіма нами. Не можна підміняти поняття і робити ідіотські речі, не роблячи реальних змін.</p>
<p>І тому, безумовно, ми будемо голосувати. Но замисліться над тим, що ми робимо.</p>
<p></p>
<p>ГОЛОВУЮЧИЙ. Слово надається Славицькій Антоніні Керимівні, депутатська група "Відновлення України" у Верховній Раді. Будь ласка.</p>
<p></p>
<p>13:03:41</p>
<p>СЛАВИЦЬКА А.К.</p>
<p>Так, колеги, коли цей законопроект реєструвався, це був квітень 2021 року. На сьогодні в нашій державі запроваджено воєнний стан. Закон України "Про правовий режим воєнного стану", зокрема стаття 10, чітко говорить, що під час дії воєнного стану не може бути припинено повноваження діяльності судів.</p>
<p>Крім цього, на карті законопроекту, в рішенні до цього комітету містяться три додатки. Це висновок Ради суддів України, Вищої ради правосуддя та Інституту законодавства. І всі вони містять суттєві зауваження до цього законопроекту. Зокрема, наголошується, що допоки не створена Вища кваліфкомісія суддів, його ухвалювати не можна. Як ми всі з вами добре знаємо, Вища кваліфкомісія суддів у нас ще тільки в процесі формування. Постає і питання, що робити з кількістю, там 40 тисяч справ, які розглядаються в даній судовій установі. І це, безумовно, новий склад суду, це розгляд справ спочатку призведе до порушення прав учасників судового процесу, про що наголошувала і Національна асоціація адвокатів України.</p>
<p>З урахуванням викладеного, якщо цей закон і підтримувати, то підтримувати тільки за основу і вносити правки.</p>
<p>І тому я наполягаю на своєму праві подати поправки до другого читання, керуючись статтею 102 Регламенту Верховної Ради України.</p>
<p>Дякую за увагу.</p>
<p></p>
<p>ГОЛОВУЮЧИЙ. Слово надається Ірині Володимирівні Геращенко, фракція "Європейська солідарність". Після цього Маслов, після цього голосуємо, шановні колеги.</p>
<p></p>
<p>13:05:19</p>
<p>ГЕРАЩЕНКО І.В.</p>
<p>Шановні колеги, два роки тому Президент Зеленський вніс до Верховної Ради як невідкладний законопроект про ліквідацію Окружного адміністративного суду Києва. Потім за ці два роки було зруйновано ВККС, провалено оновлення судів, розпущено ВРП, а при цьому Вовк і "вовче" правосуддя правили бал, тому що це було вигідно владі мати свого кишенькового такого ручного, управляемого з Банкової, суддю. І тільки коли наші стратегічні партнери Сполучені Штати Америки ввели санкції проти судді Вовка – прокинулася влада, прокинувся парламент.</p>
<p>І наша фракція вимагає прийняти цей законопроект за основу і в цілому, ліквідувати Вовка і "вовче" правосуддя. Але при цьому давайте не забувати, що Сполучені Штати дають таку червону тряпку нам, на яку треба реагувати, і картку, не тільки щодо пана Вовка, введено санкції проти Деркача, введено санкції проти Портнова. Залишається питання: а хто дозволив пану Портнову, який керував цим судом, по суті, виїхати з країни? А чому Деркач, якого ви тут всі підтримували, створюючи комісії імені Деркача щодо Президента Буша розслідування, і досі залишається народним депутатом України? Можливо, ми в комплексі вирішимо це питання? Можливо, санкції будуть введені проти всіх ворогів України так само і в українському парламенті і ми позбудемося не тільки "вовчого" правосуддя, а всіх агентів Кремля, які тут довгі роки засідали?</p>
<p>Ну, а сьогодні ми пропонуємо Верховній Раді України прийняти цей важливий законопроект, де ми підтримуємо Президента Зеленського, за основу, в цілому і доручити Голові Верховної Ради підписати сьогодні ж цей законопроекти, ліквідовуючи "вовче" правосуддя. Українські суди мають бути демократичними, незалежними і чесними.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату Маслову Денису Вячеславовичу. Шановні колеги, і після цього голосуємо, я прошу зайняти свої місця. Будь ласка, Маслов.</p>
<p></p>
<p>13:07:23</p>
<p>МАСЛОВ Д.В.</p>
<p>Шановна президія, шановні колеги народні депутати!</p>
<p>Однією з найважливіших цінностей демократичного суспільства є довіра – довіра до судів і суддів. Саме відновлення довіри між суспільством і судовою системою є головною ціллю цієї судової реформи. Тому насправді, колеги, насправді цей законопроект не просто про ліквідацію якогось суду, цей законопроект не про окремих суддів. Цей законопроект про ліквідацію символу - символу такої недовіри. І тому, ви знаєте, сьогодні нарешті має закінчитися історія цього одіозного і, на превеликий жаль, сумнозвісного суду.</p>
<p>Зважаючи на це, я прошу, щоб максимальна кількість депутатів в цьому залі підтримали цей законопроект. Дякую, колеги.</p>
<p></p>
<p>ГОЛОВУЮЧИЙ. Шановні колеги, ми обговорили цей законопроект. Прошу зайняти місця, ми переходимо до прийняття рішення.</p>
<p>Я ставлю пропозицію прийняти за основу проект Закону про ліквідацію Окружного адміністративного суду міста Києва та утворення Київського міського окружного адміністративного суду (законопроект реєстраційний номер 5369). Готові голосувати?</p>
<p>Шановні колеги, прошу народних депутатів голосувати.</p>
<p></p>
<p>13:09:14</p>
<p>За-310</p>
<p>Рішення прийнято. По фракціях покажіть.</p>
<p>Я ставлю пропозицію прийняти в цілому з необхідними техніко-юридичними поправками проект Закону про ліквідацію Окружного адміністративного суду міста Києва та утворення Київського міського окружного адміністративного суду (законопроект реєстраційний номер 5369). Прошу народних депутатів голосувати.</p>
<p></p>
<p>13:09:49</p>
<p>За-310</p>
<p>Рішення прийнято.</p>
<p>Олександр Сергійович.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>13:09:57</p>
<p>ГОЛОВУЮЧИЙ. Колеги, пропонуємо доручити Голові Верховної Ради невідкладно підписати цей законопроект, прийнятий щойно в цілому, та негайно спрямувати Президенту України на підпис.</p>
<p>Ставлю цю пропозицію на голосування. Прошу голосувати.</p>
<p></p>
<p>13:10:20</p>
<p>За-315</p>
<p>Рішення прийнято. Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>13:10:29</p>
<p>ГОЛОВУЮЧИЙ. Дякую, колеги.</p>
<p>Шановні колеги, наступний законопроект 5370. Він, ми домовилися, без обговорення.</p>
<p>З процедури? Ірина Володимирівна Геращенко, будь ласка.</p>
<p></p>
<p>13:10:38</p>
<p>ГЕРАЩЕНКО І.В.</p>
<p>Дякую. Шановні колеги, ми щиро вітаємо голосування за ліквідацію Окружного адміністративного суду Києва. І звертаю вашу увагу, шановний пане Руслане, чотири фракції записалися на обговорення цього законопроекту, вони отримали по дві хвилини виступу. Потім ви згідно Регламенту надали виступ "Слузі народу", які не записалися, але їм дали дві хвилини, а не одну. Я просто звертаю увагу: було написано – дві, виступав Маслов – одну. Я вам покажу на фото.</p>
<p>Просто звертаю увагу секретаріату і Апарату, щоб дотримувались тут регламенту – 1 хвилина. Дякую.</p>
<p></p>
<p>ГОЛОВУЮЧИЙ. Дякую, дякую.</p>
<p>Шановні колеги, ми ж знаємо, що хто записується – 2 хвилини, яка фракція підходить потім – 1 хвилина. Маслов Регламент не порушив. Якщо був якийсь нюанс технічний, я теж прошу звернути на це увагу. Тому що попереджений був, що в нього 1 хвилина. Все по-чесному, все по Регламенту.</p>
<p>Шановні колеги, переходимо відразу до прийняття рішення. Законопроект 5370 – проект Закону про внесення зміни до розділу ХІI "Прикінцеві та перехідні положення" Закону України "Про судоустрій і статус суддів".</p>
<p>Я ставлю пропозицію прийняти за основу законопроект 5370. Готові голосувати? Прошу народних депутатів голосувати.</p>
<p></p>
<p>13:12:04</p>
<p>За-323</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Закону про внесення зміни до розділу ХІI "Прикінцеві та перехідні положення" Закону України "Про судоустрій і статус суддів" (реєстраційний номер 5370). Готові голосувати? Прошу народних депутатів голосувати.</p>
<p></p>
<p>13:12:35</p>
<p>За-326</p>
<p>Рішення прийнято.</p>
<p>Закон прийнятий в цілому.</p>
<p>Шановні колеги, далі теж практично без обговорення. Наступний законопроект євроінтеграційний, наша вимога, яку ми повинні здійснити. Це проект Закону про національні меншини (спільноти) України (реєстраційний номер 8224). Ми домовлялися одну поправку тільки поставити. Від "Європейської солідарності" хто буде? В'ятрович. І голосуємо одразу, прошу не розходитись. Це мегаважливий закон.</p>
<p>Володимир Михайлович, будь ласка, поправка номер.</p>
<p></p>
<p>13:13:09</p>
<p>В’ЯТРОВИЧ В.М.</p>
<p>Шановні колеги, відповідно до статті 8 Конституції закони та інші нормативно-правові акти приймаються на основі Конституції України і повинні відповідати їй. У статтях 10, 11, 53, 92 та 119 Конституції йдеться саме про національні меншини, а не спільноти, як це слово, яке використовується в назві. Національні меншини, захищати які має українська держава, поняття "національна спільнота" не згадується в Основному Законі. Усталений і зрозумілий не тільки в Україні, але і у всьому світі термін "національні меншини" використовується в усіх нормативно-правових актах України, міжнародних угодах, правових документах ЄС в цій сфері. В умовах початку переговорів про вступ України до ЄС, схвалених Єврокомісією, йдеться саме про національні меншини, а не про спільноти. Використання в назві і по всьому тексту базового закону, законопроекту, конструкції в дужках, в яких подається квазіправовий термін, є безпідставним, невиправданим і недоцільним. Прошу підтримати мої правки, які передбачають вилучення незрозумілого терміну "спільноти" з…</p>
<p></p>
<p>ГОЛОВУЮЧИЙ. Будь ласка, коротко позиція комітету і переходимо до голосування.</p>
<p></p>
<p>13:14:18</p>
<p>ТАРАСЕНКО Т.П.</p>
<p>Комітетом правка відхилена, враховуючи те, що національні спільноти України, вони саме просили, щоб така назва була у нас затверджена в законі. Ми також дотрималися і вимог Конституції України, враховуючи те, що в законі, в законопроекті, зазначили саме національні меншини. Отже, норм Конституції дотримано, також норм міжнародного права.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, Володимир Михайлович, ви наполягаєте на голосуванні чи ні? Наполягаємо. А який це номер поправки, скажіть.</p>
<p></p>
<p>13:14:49</p>
<p>В’ЯТРОВИЧ В.М.</p>
<p>2-а, 3-я. 2, 3.</p>
<p></p>
<p>ГОЛОВУЮЧИЙ. Так 2-у ставимо, да?</p>
<p></p>
<p>В’ЯТРОВИЧ В.М. Окей, 2-у.</p>
<p></p>
<p>ГОЛОВУЮЧИЙ. А, одразу 2-у, а потім 3-ю.</p>
<p></p>
<p>В’ЯТРОВИЧ В.М. Можна одну.</p>
<p></p>
<p>ГОЛОВУЮЧИЙ. А вони враховані чи не враховані, шановні? Обидві відхилені.</p>
<p>Ставиться поправка 2, вона відхилена. Прошу народних депутатів голосувати.</p>
<p></p>
<p>13:15:21</p>
<p>За-111</p>
<p>Рішення не прийнято.</p>
<p>3 поправка народного депутата В’ятровича. Не ставимо. Давайте вже. Ставимо закон в цілому.</p>
<p>Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про національні меншини (спільноти) України (реєстраційний номер 8224).</p>
<p>Готові голосувати? Прошу народних депутатів голосувати.</p>
<p></p>
<p>13:16:02</p>
<p>За-324</p>
<p>Рішення прийнято. Закон прийнятий в цілому.</p>
<p>Покажіть по фракціях. Дякую, колеги.</p>
<p>Шановні колеги, наступний законопроект у нас просто має представляти ще пан Шаптала. Давайте ми його пройдемо, бо він під'їжджає зараз, і повернемося, коли пан Шаптала добереться. Добре? Щоб він особисто міг представити. Шаптала має бути. Да, через один тоді. Немає заперечень, не будемо тоді голосувати.</p>
<p>Наступний 0161. Ми домовилися без обговорення. Це проект Закону про ратифікацію Рамкової угоди між Урядом України та Урядом Турецької Республіки про співробітництво в сфері високих технологій, авіаційній та космічній галузях.</p>
<p>Я ставлю пропозицію прийняти за основу і в цілому з необхідними техніко-юридичними поправками проект Закону № 0161.</p>
<p>Готові голосувати? Прошу народних депутатів голосувати.</p>
<p></p>
<p>13:17:09</p>
<p>За-332</p>
<p>Рішення прийнято. Закон прийнятий в цілому.</p>
<p>Шановні колеги, я прошу всіх тих, хто зараз фотографує, знімає чи пише повідомлення в інформаційну мережу, ви це можете зробити через годину після завершення нашого засідання. Домовилися? Я вас дуже про це прошу.</p>
<p>Шановні колеги, надійшла до нас заява, підписана усіма лідерами фракцій і груп, щодо Постанови 8245. Шановні колеги, ми можемо її зараз включити і проголосувати? Тому давайте.</p>
<p>Керівники депутатських фракцій і груп звернулися до мене з листом про невідкладний розгляд на сьогоднішньому засідання проекту Постанови реєстраційний номер 8245, про схвалення пропозицій щодо застосування персональних спеціальних економічних та інших обмежувальних заходів (санкцій) до спортсменів із російської федерації та інших держав.</p>
<p>Ставлю пропозицію про включення до порядку денного сесії проекту Постанови реєстраційний номер 8245. Прошу народних депутатів голосувати.</p>
<p></p>
<p>13:18:29</p>
<p>За-324</p>
<p>Рішення прийнято.</p>
<p>Шановні колеги, я ставлю пропозицію про прийняття в цілому проекту Постанови реєстраційний номер 8245, про схвалення пропозицій щодо застосування персональних спеціальних економічних та інших обмежувальних заходів (санкцій) до спортсменів із російської федерації та інших держав. Прошу народних депутатів голосувати.</p>
<p></p>
<p>13:19:04</p>
<p>За-328</p>
<p>Рішення прийнято.</p>
<p>Покажіть по фракціях, будь ласка. Дякую, колеги.</p>
<p>Йдемо далі. Наступний законопроект, ми теж домовилися без обговорення, – це 8269. Це проект Постанови про здійснення начальниками військових адміністрацій населених пунктів у Каховському та Скадовському районах Херсонської області повноважень, передбачених частиною другою статті 10 Закону України "Про правовий режим воєнного стану".</p>
<p>Я ставлю пропозицію включити до порядку денного сесії проект Постанови 8269.</p>
<p>Готові голосувати? Прошу народних депутатів голосувати.</p>
<p></p>
<p>13:19:51</p>
<p>За-331</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про здійснення начальниками військових адміністрацій населених пунктів у Каховському та Скадовському районах Херсонської області повноважень, передбачених частиною другою статті 10 Закону України "Про правовий режим воєнного стану" (реєстраційний номер 8269).</p>
<p>Готові голосувати? Прошу народних депутатів голосувати.</p>
<p></p>
<p>13:20:27</p>
<p>За-338</p>
<p>Рішення прийнято.</p>
<p>Шановні колеги, наступний проект Постанови 8270. Це проект Постанови про здійснення начальниками військових адміністрацій населених пунктів у Запорізькій та Житомирській областях повноважень, передбачених частиною другою статті 10 Закону України "Про правовий режим воєнного стану".</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>13:21:07</p>
<p>За-284</p>
<p>Рішення прийнято.</p>
<p>Шановні колеги, ми домовлялися 2 хвилини від фракції "ЄС" і голосуємо. Будь ласка, Артур Герасимов. Шановні колеги, після цього голосуємо.</p>
<p></p>
<p></p>
<p>13:21:26</p>
<p>ГЕРАСИМОВ А.В.</p>
<p>Шановний Руслан Олексійович, шановні колеги, чому за це не можна голосувати? Я вам поясню дуже просто. Це не перша спроба, першу ми з вами завалили. Коли справа стосується фронтових територій, окупованих територій – жодних питань, вся Погоджувальна погоджується, і ми без обговорення проходимо ці питання. Зараз намагаються знову тилову область і тилову громаду засунути в цей механізм. Існують проблеми там, не існують – це не питання до нас, це питання до обласної влади. І не можна механізм, який ми з вами ретельно розробляли для фронтових, прифронтових територій і територій, які зараз окуповані, застосовувати для тилу, бо завтра це буде Львівська область, Тернопільська, Закарпаття і так далі. Нехай обласна рада вирішує проблеми сама, в неї є для цього достатньо повноважень.</p>
<p>Тому, шановні колеги, саме через те, що тут знаходиться, і це друга спроба, тилова область, я прошу всіх не підтримувати цей законопроект, бо цей прецедент не можна створювати, не можна. Бо ще раз повторюся, завтра ми стикнемося з тим, що в цей зал будуть заносити Львів, Тернопіль, Вінницю, Кіровоград і все що завгодно.</p>
<p>Щиро вам дякую.</p>
<p></p>
<p>ГОЛОВУЮЧИЙ. Шановні колеги, готові голосувати?</p>
<p>Я ставлю пропозицію прийняти в цілому з необхідними техніко-юридичними поправками проект Постанови про здійснення начальниками військових адміністрацій населених пунктів у Запорізькій та Житомирській областях повноважень, передбачених частиною другою статті 10 Закону України "Про правовий режим воєнного стану" (реєстраційний номер 8270). Прошу народних депутатів голосувати.</p>
<p></p>
<p>13:23:32</p>
<p>За-265</p>
<p>Рішення прийнято.</p>
<p>По фракціях покажіть, будь ласка.</p>
<p>Наступний, ми домовились, буде теж без обговорення, 6556. Це проект Постанови про зміну і встановлення меж міста Вилкове Ізмаїльського району Одеської області.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про зміну і встановлення меж міста Вилкове Ізмаїльського району Одеської області (реєстраційний номер 6556).</p>
<p>Готові народні депутати голосувати? Прошу голосувати.</p>
<p></p>
<p>13:24:14</p>
<p>За-334</p>
<p>Рішення прийнято.</p>
<p>Шановні колеги, наступний проект, ми теж домовилися, без обговорення. Це проект Постанови про присудження Премії Верховної Ради України молодим ученим за 2021 рік (реєстраційний номер 8272).</p>
<p>Я ставлю пропозицію прийняти в цілому з необхідними техніко-юридичними поправками проект Постанови про присудження Премії Верховної Ради України молодим ученим за 2021 рік (реєстраційний номер 8272).</p>
<p>Готові голосувати? Прошу народних депутатів голосувати.</p>
<p></p>
<p>13:24:55</p>
<p>За-330</p>
<p>Рішення прийнято. Постанова прийнята в цілому.</p>
<p>Наступний проект закону, ми теж домовились, без обговорення, без поправок. Це 6341: проект Закону про основні засади державної політики у сфері утвердження української національної та громадянської ідентичності.</p>
<p>Я ставлю пропозицію прийняти в другому читанні та в цілому з необхідними техніко-юридичними… Що? Секундочку. 6341… А, є, перепрошую, 6341. Замість 81 поправки – 5 хвилин, Кожем'якін. Правильно? Просто ви не по порядку дали, я думав, що воно…</p>
<p>Будь ласка, Кожем'якін, 5 хвилин, після цього голосуємо. Шановні колеги, не розходьтеся.</p>
<p>Я не зрозумів, в чому питання? Василь Іванович, вибачайте, вам передали слово. Скільки вам потрібно часу, Василь Іванович? Дайте 2 хвилини пану Мокану, і після цього голосуємо, шановні колеги.</p>
<p></p>
<p>13:26:48</p>
<p>МОКАН В.І.</p>
<p>Колеги, я дуже дякую за надане слово. Трошки несподівано, бо, в принципі, дійсно працювали і з народними депутатами, і з центральними органами виконавчої влади, все погодили, всі правки пройшли. Просто унікальність законопроекту полягає в тому, що за 30 років незалежності, 31 вже рік, у нас насправді немає жодного закону системного, який би регулював сферу утвердження української національної і громадянської ідентичності. Складовими цієї нової державної політики є національно-патріотичне виховання, військово-патріотичне виховання і громадянська освіта. Я закликаю всіх підтримати цей законопроект, закликаю дати старт тій державній політиці і тій сфері, яка, на мій погляд, на моє переконання, є одним із елементів національної безпеки України.</p>
<p>І я скажу від себе, хочу подякувати всім, хто долучався і до робочої групи, і до правок, насправді ми зробимо те, що не робили жодне попереднє скликання парламенту, запровадивши на якісно новому рівні нову сферу утвердження нашої української національної і громадянської ідентичності. Розраховую на вашу підтримку.</p>
<p>Дякую.</p>
<p></p>
<p>ГОЛОВУЮЧИЙ. Дякуємо вам, Василь Іванович.</p>
<p>Шановні колеги, переходимо до прийняття рішення, прошу народних депутатів зайняти свої місця.</p>
<p>Василь Іванович, ви звідси проголосуєте, да?</p>
<p>Шановні друзі, я ставлю пропозицію прийняти в другому читанні та в цілому з необхідними техніко-юридичними поправками проект Закону про основні засади державної політики у сфері утвердження української національної та громадянської ідентичності (реєстраційний номер 6341).</p>
<p>Готові голосувати? Прошу народних депутатів голосувати.</p>
<p></p>
<p>13:29:01</p>
<p>За-322</p>
<p>Рішення прийнято.</p>
<p>Закон прийнятий в цілому. Вітаю, колеги!</p>
<p>Наступний проект Постанови про Лічильну комісію Верховної Ради України дев'ятого скликання. Ми теж домовилися без обговорення проголосувати це питання, це проект 8281.</p>
<p>Шановні колеги, я ставлю пропозицію прийняти в цілому з необхідними техніко-юридичними поправками проект Постанови про Лічильну комісію Верховної Ради України дев'ятого скликання (реєстраційний номер 8281).</p>
<p>Готові голосувати? Прошу народних депутатів голосувати.</p>
<p></p>
<p>13:29:48</p>
<p>За-279</p>
<p>Рішення прийнято.</p>
<p>Шановні колеги, далі два законопроекти теж без обговорення, це 8196, 8197. Тому я почну з першого.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення зміни до Податкового кодексу України щодо сприяння відновленню енергетичної інфраструктури України.</p>
<p>Готові голосувати? Прошу народних депутатів голосувати.</p>
<p></p>
<p>13:30:42</p>
<p>За-331</p>
<p>Рішення прийнято. Закон прийнятий в цілому.</p>
<p>Наступний 8197. Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення зміни до Митного кодексу України щодо сприяння відновленню енергетичної інфраструктури України (реєстраційний номер 8197).</p>
<p>Готові голосувати? Прошу народних депутатів голосувати.</p>
<p></p>
<p>13:31:20</p>
<p>За-332</p>
<p>Рішення прийнято. Закон прийнятий в цілому.</p>
<p>Шановні колеги, завершальний без обговорення – це проект Постанови про утворення Тимчасової слідчої комісії Верховної Ради України з питань розслідування можливих фактів порушень законодавства України посадовими особами Бюро економічної безпеки України, органів державної влади та інших державних органів, які здійснюють повноваження у сфері економічної безпеки, що могли призвести до зменшення надходжень до державного та місцевих бюджетів (реєстраційний номер 8264).</p>
<p>Я ставлю пропозицію прийняти в цілому з урахуванням пропозицій комітету та необхідними техніко-юридичними поправками проект Постанови 8264.</p>
<p>Готові голосувати? Прошу народних депутатів голосувати.</p>
<p></p>
<p>13:32:14</p>
<p>За-324</p>
<p>Рішення прийнято.</p>
<p>Дякую, колеги.</p>
<p>Шановні колеги, ми повертаємося до законопроекту. З'явився Сергій Олександрович Шаптала. Це законопроект 8271, це проект Закону про внесення змін до Кримінального кодексу України, Кодексу України про адміністративні правопорушення та інших законодавчих актів України щодо особливостей несення військової служби в умовах воєнного стану чи в бойовій обстановці.</p>
<p>Давайте спочатку привітаємо пана Шапталу. <i>(Оплески)</i></p>
<p>Шановні колеги, я пропоную включити це питання до порядку денного сесії, реєстраційний номер Закону 8271. Прошу голосувати.</p>
<p></p>
<p>13:33:34</p>
<p>За-290</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>13:33:53</p>
<p>За-274</p>
<p>Рішення прийнято.</p>
<p>Будь ласка, я запрошую до слова Шапталу Сергія Олександровича. Будь ласка.</p>
<p></p>
<p>13:34:02</p>
<p>ШАПТАЛА С.О.</p>
<p>Шановні народні депутати, я всіх вітаю! Дуже вам вдячний, що надали виступити перед вами. На розгляд Верховної Ради України подано проект Закону України про внесення змін до Кримінального кодексу України, Кодексу України про адміністративні правопорушення та інших законодавчих актів України щодо особливостей несення військової служби в умовах воєнного стану чи в бойовій обстановці.</p>
<p>24 лютого цього року Росія розпочала повномасштабне вторгнення на територію України. З цього часу Збройні Сили України та інші складові сил оборони забезпечують захист суверенітету та територіальної цілісності нашої держави. При цьому військовослужбовці виявляють мужність, героїзм та незламність. Разом з тим, командири військових частин постійно звертаються з проблемою, що окремі військовослужбовці проявляють непокору, відмовляються виконувати бойові накази, самовільно залишають бойові позиції та поле бою. Також мають місце випадки самовільного залишення місць несення служби та військових частин, вживання алкоголю та наркотичних речовин в бойовій обстановці, що вкрай негативно впливає на військову дисципліну, підриває бойову готовність підрозділу, ставить під загрозу життя інших військовослужбовців, а інколи призводить до втрат особового складу.</p>
<p>Сукупність вище вказаного призводить до зриву бойових завдань, безповоротних втрат особового складу та захоплення ворогом позицій. Внесений народними депутатами вище зазначений проект Закону України Збройній Сили України повністю підтримують.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Сергій Олександрович.</p>
<p>Давайте ще раз подякуємо начальнику Генерального штабу Збройних Сил України Сергію Олександровичу Шапталі. <i>(Оплески)</i> Дякую, Сергію Олександровичу. Будь ласка, сідайте, займайте своє місце, будь ласка.</p>
<p>Шановні колеги, ми проголосували за скорочену процедуру. Тому прошу записатися: два – за, два – проти щодо обговорення цього законопроекту. Будь ласка.</p>
<p><i>(Шум у залі) </i></p>
<p>Шановні колеги, я не проти, но є фракції, які хочуть висловитися.</p>
<p>Будь ласка, записалися дві фракції. Це Павленко Ростислав Миколайович, фракція політичної партії "Європейська солідарність". Хто буде виступати?</p>
<p>Я не чую. Хто буде?</p>
<p></p>
<p>13:37:07</p>
<p>ПАВЛЕНКО Р.М.</p>
<p>Прошу передати слово Сергію Алєксєєву.</p>
<p></p>
<p>ГОЛОВУЮЧИЙ. Сергій Алєксєєв, будь ласка. Включіть, будь ласка, Сергію Алєксєєву.</p>
<p></p>
<p>13:37:28</p>
<p>АЛЄКСЄЄВ С.О.</p>
<p>Шановні колеги, суть цього законопроекту заключається в збільшенні санкцій таких кримінальних правопорушень, як невиконання наказу, дезертирство, залишення поля бою та інше, а також підняття відповідальності за певну низку адміністративних правопорушень. Також позбавляється можливості суд пом'якшити покарання або звільнити покарання за подібні злочини.</p>
<p>Ми всі добре розуміємо, що відповідальність за правопорушення і наслідки в мирний час в армії, в Збройних Силах України, і у військовий час має зовсім інші наслідки, можуть мати трагічні наслідки. Тому ми будемо підтримувати цей законопроект. І знаємо, що лише дисципліна і системність дій наших Збройних Сил України під час виконання бойових завдань приведуть до перемоги України.</p>
<p>Дякую за увагу.</p>
<p></p>
<p>ГОЛОВУЮЧИЙ. Слово надається народному депутату Осадчуку Андрію Петровичу, фракція політичної партії "Голос". Після цього ще одна хвилина Іонушас від "Слуги народу", і будемо голосувати.</p>
<p>Будь ласка, Андрій Петрович.</p>
<p></p>
<p>13:38:41</p>
<p>ОСАДЧУК А.П.</p>
<p>Будь ласка, слово Бобровській.</p>
<p></p>
<p>ГОЛОВУЮЧИЙ. Соломія Бобровська, будь ласка. Соломія Анатоліївна.</p>
<p></p>
<p>13:38:47</p>
<p>БОБРОВСЬКА С.А.</p>
<p>Соломія Бобровська, фракція "Голос". По-перше, дуже приємно бачити начальника штабу наших Збройних Сил України в залі. Приємно, дякуємо за службу, і тримаємо стрій разом зі Збройними Силами до кінця.</p>
<p>Той, хто працює зі Збройними Силами і їздить на фронт, служить, є волонтерами і так далі, дуже часто має нагоду бачити ряд проблем, які виникають зі сторони військовозобов'язаних, підлеглих разом з командирами.</p>
<p>Безперечно, є об'єктивні речі, які викладені в цьому законопроекті і які мають посилити відповідальність за непокору, за стан алкогольного, наркотичного сп'яніння і так далі, і так далі. Але я прошу вас звернути увагу на дві речі, які тут змінюються. І я вважаю, що недостатньо є підстав для прийняття в цілому цього законопроекту. Я маю підтримку також від колег. Це зокрема йде стаття, зміни до статті 69, 75.</p>
<p>Я прошу до другого читання разом з Генеральним штабом доопрацювати ці дві статті для того, щоб ми добре розуміли наслідки тяжкості того чи іншого злочину з п'яти статей, які вводяться, у ці дві – 69-у і 75-у. Прошу кожного прочитати, хто небайдужий, хто працює зі Збройними Силами, і зрозуміти всю відповідальність і всю гібридність сьогодні системи судової, а й інших у тому числі, відносин розпоряджень від підлеглого до командира.</p>
<p>Це дуже практичні і дуже болючі можуть бути речі. І я прошу всіх колеги перечитати самим особисто і доопрацювати до другого читання, не спішити сьогодні з прийняттям. Дякую.</p>
<p></p>
<p>ГОЛОВУЮЧИЙ. Будь ласка, Іонушас Сергій Костянтинович. Шановні колеги, після цього переходимо до прийняття рішення.</p>
<p></p>
<p>13:40:37</p>
<p>ІОНУШАС С.К.</p>
<p>Шановні колеги, над цим законопроектом працював увесь наш комітет. Ми працювали разом з нашими військовими, разом з Міністерством оборони.</p>
<p>Так, ми розуміємо, що в цьому законопроекті є питання стосовно кримінальної відповідальності наших військових. Але, шановні колеги, ми всі тут були 3 березня і розуміли, що ми повинні приймати важкі рішення, але вони повинні бути прийняті сьогодні.</p>
<p>Тому, шановні колеги, прохання підтримати наших військових, підтримати міністра оборони і проголосувати за основу і в цілому. Дякую.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Шановні колеги, я прошу зайняти місця, переходимо до прийняття рішення. Я ставлю пропозицію прийняти за основу проект Закону про внесення змін до Кримінального кодексу України, Кодексу України про адміністративні правопорушення та інших законодавчих актів України щодо особливостей несення військової служби в умовах воєнного стану чи в бойовій обстановці (реєстраційний номер 8271).</p>
<p>Готові голосувати? Я прошу народних депутатів голосувати.</p>
<p></p>
<p>13:41:55</p>
<p>За-290</p>
<p>Рішення прийнято.</p>
<p>Шановні колеги, я звертаюся з проханням. У нас тут присутній начальник Генерального штабу Збройних Сил України. Він прийшов з конкретною проблемою до Верховної Ради України. Давайте ми, може, сьогодні її вирішимо і проголосуємо в цілому, шановні колеги.</p>
<p><i>(Шум у залі)</i></p>
<p>Шановні колеги, друзі, конкретно хто проти того, щоб сьогодні цей… "Голос", я правильно розумію? Хто ще проти, крім фракції "Голос", хто ще проти кримінальної відповідальності за… Разумков проти ще, так? Проти кримінальної відповідальності для дезертирів.</p>
<p>Шановні колеги, дивіться… <i>(Шум у залі)</i> Я ж запитав, хто, ви сказали, ні, не буде репліки. Я до вас звернувся, а не образив вас. Ні, я не дам слово.</p>
<p>Шановні колеги! Шановні колеги, ви розумієте, що тоді це буде у нас голосування невідомо коли за цей законопроект? Ви усвідомлюєте рівень цієї відповідальності?</p>
<p>Так, 2 хвилини перерви, я прошу керівників фракцій і груп підійти сюди.</p>
<p><i> </i></p>
<p align=center><i>(Після перерви)</i></p>
<p></p>
<p>13:53:17</p>
<p>ГОЛОВУЮЧИЙ. Шановні колеги, є консенсус. Дякую всім.</p>
<p>Шановні колеги, ми добилися консенсусу, як мені здається. Я надав слово, право на репліку, "Голосу" і Разумкову, і після цього голосуємо в цілому цей законопроект, шановні колеги. Дякую.</p>
<p>Від "Голосу" хто буде? Олександра Юріївна, ви будете від "Голосу"? Саша, ви будете від "Голосу" чи ви не будете право на репліку?</p>
<p>Соломія Бобровська, будь ласка. Потім Разумков, і потім голосуємо.</p>
<p></p>
<p>13:53:57</p>
<p>БОБРОВСЬКА С.А.</p>
<p>Шановні колеги, ми закликаємо все ж таки зал не голосувати, не підтримувати голосування в другому читанні і в цілому, тому що це безвідповідальність. Варто доопрацювати до другого читання, особливо статтю 69 і 75. І пояснювальна записка, яка була подана в зал, вона просто реферативна, копіпаст: Ctrl+С, Ctrl+V. Так не працює це. Це, по-перше. Це відповідальність за людей, які служать і виконують накази, або не з'являються вчасно. Покажіть, будь ласка, судову практику і прецеденти. Ми добре розуміємо палку цих двох кінців. І змін в цей законопроект не буде, проголосуєте ви сьогодні це чи не проголосуєте. Так не робиться, це просто безвідповідально до ваших колег, до яких ви їздите на фронт.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Разумков, і переходимо до голосування після цього.</p>
<p></p>
<p>13:54:39</p>
<p>РАЗУМКОВ Д.О.</p>
<p>Дякую. Шановні колеги, тут пролунала думка, що Разумков за дезертирів. На щастя, в українській армії дуже небагато дезертирів. І для того, щоб пересвідчитись, дуже легко тиснути кнопки в залі. На відміну від багатьох в цьому залі я був і в Бахматі, і в Херсоні. І повірте мені, там багато тих, хто робить так, щоб ми могли натискати і тут кнопки. Тому давайте думати перед тим, як ми щось говоримо і щось робимо. Не можна всіх під одну гребінку. Да, є ті, хто полишають позиції. Але ті є, хто чесно воює і захищає нас, що ми можемо в спокійному залі тут працювати. Будь ласка, пам'ятайте про це. Підтримувати в цілому, мабуть, нелогічно сьогодні. І треба поспілкуватися ще з військовими, не лише з командуванням. Середня ланка має іншу позицію.</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення. Я прошу народних депутатів зайняти свої місця. Шановні колеги, я прошу народних депутатів зайняти свої місця.</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Закону про внесення змін до Кримінального кодексу України, Кодексу України про адміністративні правопорушення та інших законодавчих актів України щодо особливостей несення військової служби в умовах воєнного стану чи в бойовій обстановці (реєстраційний номер 8271).</p>
<p>Готові голосувати? Я прошу народних депутатів голосувати.</p>
<p></p>
<p>13:56:32</p>
<p>За-270</p>
<p>Рішення прийнято. Закон прийнятий в цілому. Дякую.</p>
<p>Давайте ще раз подякуємо начальнику Генерального штабу Збройних Сил України Шапталі Сергію Олександровичу. Вітаємо! <i>(Оплески)</i></p>
<p>Олександр Сергійович, будь ласка.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>13:57:03</p>
<p>ГОЛОВУЮЧИЙ. Шановні колеги, є пропозиція проголосувати про невідкладне підписання цього законопроекту. І ми не проголосували про другий законопроект про ОАСК, там їх два було, один був 5369, а інший 5370. Зрозуміло, що треба невідкладно обидва підписати, щоб була логіка.</p>
<p>Тому я ставлю на голосування пропозицію про невідкладне підписання і направлення Президентові на підпис законопроекту 5370, сьогодні проголосованого в цілому, та законопроекту 8271, щойно сьогодні проголосованого в цілому. Прошу голосувати.</p>
<p></p>
<p>13:57:48</p>
<p>За-279</p>
<p>Рішення прийнято. Дякую</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>13:57:54</p>
<p>ГОЛОВУЮЧИЙ. Дякую, колеги. Йдемо далі по порядку денному. 8264 проголосували ми вже.</p>
<p>Шановні колеги, наступний законопроект 8198. Це проект Закону про внесення змін до Закону України "Про загальнообов'язкове державне пенсійне страхування" щодо призначення пенсій особам, які проживають на тимчасово окупованій території або на території, де ведуться бойові дії.</p>
<p>Я ставлю пропозицію включити це питання до порядку денного сесії, 8198. Прошу голосувати.</p>
<p></p>
<p>13:59:06</p>
<p>За-304</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>13:59:28</p>
<p>За-263</p>
<p>Рішення прийнято.</p>
<p>Шановні колеги, хто буде? Записуйтеся: два – за, два – проти тоді, будь ласка.</p>
<p>Будь ласка, Фріс Ігор Петрович, фракція "Слуга народу".</p>
<p></p>
<p>13:59:58</p>
<p>ФРІС І.П.</p>
<p>Дякую, пане Голово. Колеги, я прошу підтримати цей законопроект, він абсолютно правильний і потрібний. Він забезпечує права наших пенсіонерів, наших громадян, які фактично зараз не мають можливості, перебуваючи на тимчасово окупованих територіях, подати протягом встановлених законом трьох місяців заяву про призначення пенсії. Якщо вони не встигають цього зробити фактично, вони не можуть претендувати на пенсію, все життя пропрацювавши в Україні і на український народ. Тому я прошу всіх підтримати цей законопроект і впевнений, що ми повинні забезпечити інтереси наших громадян, які сьогодні перебувають на тимчасово окупованій території і повернути їх достойно ці території, і громадян в Україну.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Степан Іванович Кубів, фракція "Європейська солідарність".</p>
<p></p>
<p>14:00:59</p>
<p>КУБІВ С.І.</p>
<p>Прошу передати слово, пане Голово, Артуру Герасимову.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Артур Володимирович Герасимов.</p>
<p></p>
<p>14:01:13</p>
<p>ГЕРАСИМОВ А.В.</p>
<p>Шановний Руслан Олексійович! Шановні колеги! Шановні українці! Ми вважаємо цей законопроект правильним, "Європейська солідарність" буде його підтримувати в першому читанні. Але ви знаєте, на що б хотів звернути вашу увагу. От дивіться, що ми тут робимо: ми гарантуємо виплату пенсій людям, які були на окупованій території. Але чи знаєте ви, що досі триває кримінальне провадження і відкрита справа проти Президента Петра Порошенка за те, що він платив пенсії на окуповану територію, водопостачання, зарплати шахтарям, бо це українці, це наші люди. І справа відкрита за ініціативи кого? – Портнова, який зараз під санкціями Сполучених Штатів Америки, нашого найбільшого партнера сьогодні у нашому спротиві країні-агресору.</p>
<p>І я просто хочу, знаєте, зараз звернутися до правоохоронних органів. Тому що, дивіться, людина, яка ініціювала під санкціями, зрозуміло, що це ворог. Зараз ми приймаємо тут закон, який якраз і гарантує виплату пенсій людям, які були на окупованій території. А відкрите досі кримінальне провадження, і його ж розслідують, витрачають гроші, наше "славне" (в лапках) ДБР відносно того, що якраз і платилися пенсії, зарплати і, наприклад, сплата водопостачання на окупованій території.</p>
<p>Тому, ви знаєте, я думаю, що війна, вона дуже чітко показала, що немає сірого – є чорне і біле. І ми сьогодні не можемо залишати багато рішень, які були неправильно прийняті в попередні роки, я маю на увазі в попередні 3 роки, без уваги нашої.</p>
<p>Тому звертаюсь, розберіться. Якщо вже парламент приймає такі рішення, то, мабуть, і вам треба закривати ці ганебні справи.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Рущишин Ярослав Іванович, фракція "Голос".</p>
<p></p>
<p>14:03:11</p>
<p>РУЩИШИН Я.І.</p>
<p>Прошу передати Володимиру Цабалю.</p>
<p></p>
<p>ГОЛОВУЮЧИЙ. Володимир Цабаль, будь ласка.</p>
<p></p>
<p>14:03:18</p>
<p>ЦАБАЛЬ В.В.</p>
<p>Шановні колеги, дійсно, після 10 місяців війни, слава богу, що ми згадали про цю проблему, бо дійсно проблема є, мається на увазі 10 місяців повномасштабного вторгнення, але війна вже йде 8 років і проблема давно існує. Тобто люди не можуть одержувати пенсію, будучи на окупованих територіях.</p>
<p>Але рішення, яке пропонується цим законопроектом, через 8 років після початку війни і через 10 місяців після повномасштабного вторгнення, воно досить сире. Тобто дуже хочеться, щоб це питання було вирішено більш ґрунтовно, разом з профільним міністерством, разом з Уповноваженим Верховної Ради з прав людини.</p>
<p>Я просто наведу тільки декілька зауважень, які були, щоб стало зрозуміло. Для прикладу. Уповноважений Верховної Ради з прав людини звертає увагу, що в законопроекті не враховано інтереси осіб, які виїхали з тимчасово окупованої території, тобто вони виїхали, вони зареєструвалися як ВПО в установленому порядку, але до того, коли вони були на окупованих територіях, вони не могли вчасно подати документи на одержання пенсії, а цей закон їх не включає. Тобто вийшло… виходить, що той, хто чотири, п'ять, шість місяців не одержував пенсію, виїхав і одержав статус ВПО, він не буде підлягати цьому закону, відповідно не зможе одержати пенсію з дати початку її начислення.</p>
<p>Також звертаю увагу, що законопроект не передбачив можливість призначення пенсії в зв'язку із втратою годувальника. У нас є три види пенсій: це втрата годувальника, за інвалідністю і за віком – тобто третє чомусь не передбачено. І так далі. Також Пенсійний фонд каже, що законопроект треба доопрацювати.</p>
<p>Тому, колеги, я закликаю, давайте от впопихах не приймати, особливо в другому читанні, давайте пропрацюємо з Пенсійним фондом, з Міністерством соціальної політики, щоб воно більш ґрунтовно питання було вирішено, а не під новий рік дуже швидко вирішити, щоб потім виявилося, що не все вирішено.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Шуфрич Нестор Іванович. І після цього Цимаблюк Михайло Михайлович. І потім голосуємо, прошу зайняти свої місця.</p>
<p></p>
<p>14:05:32</p>
<p>ШУФРИЧ Н.І.</p>
<p>Дякую. Шановний пане Голово, шановні колеги! Чим визначається потенціал країни? Це, безумовно, територія, наявність водних ресурсів, це ВВП, ВВП на душу населення. Але давайте будемо говорити відверто, все це нічого не варто без людей, які проживають на тих територіях. І цим законопроектом, я абсолютно переконаний, він зараз об'єднає більше 300 народних депутатів, ми визначаємо своє ставлення до наших громадян незалежно від того, де вони проживають. А вони зараз проживають в найскладніших умовах і на дуже складних територіях.</p>
<p>Тому тут нема про що балакати, ми маємо об'єднатися і підтримати наших громадян, і показати, що ми є Україною, і всі ми цінуємо кожного українця незалежно від того, де він живе.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Цимбалюк Михайло Михайлович, фракція "Батьківщина".</p>
<p></p>
<p>14:06:36</p>
<p>ЦИМБАЛЮК М.М.</p>
<p>Дякую. Микола Цимбалюк, "Батьківщина".</p>
<p>Шановний пане Голово, президія, шановні народні депутати! Я насамперед дякую основному автору і всім співавторам цього законопроекту. Насправді він потрібен, і, як сказав пан Фріс, він відновлює соціальну справедливість щодо права громадян оформити пенсію, підкреслюю.</p>
<p>Ми в Комітеті соціальної політики дискутували і ухвалили рішення рекомендувати Верховній Раді прийняти його за основу і скоротити терміни до другого читання. Тут колеги висловлювали конкретні зауваження, ми однозначно їх доопрацюємо.</p>
<p>Закон дуже потрібен, і він говорить про те, що він відновлює соціальну справедливість, бо згідно діючого законодавства особа має право з настанням віку чи права на пенсію протягом 3 місяців оформити. Якщо не встигла, вона втрачає таке право. Ми відновлюємо соціальну справедливість, яка стосується в тому числі осіб з інвалідністю.</p>
<p>"Батьківщина" голосує "за". Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, займіть місця, ми переходимо до прийняття рішення.</p>
<p>Я ставлю пропозицію прийняти за основу проект Закону про внесення зміни до Закону України "Про загальнообов'язкове державне пенсійне страхування" щодо призначення пенсії особам, які проживають на тимчасово окупованій території або на території, де ведуться бойові дії (реєстраційний номер 8198).</p>
<p>Готові голосувати? Прошу народних депутатів голосувати.</p>
<p></p>
<p>14:08:22</p>
<p>За-274</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання щодо законопроекту 8198. Прошу народних депутатів голосувати.</p>
<p></p>
<p>14:08:47</p>
<p>За-270</p>
<p>Рішення прийнято. Дякую, колеги.</p>
<p>Наступний законопроект. Шановні народні депутати, відповідно до пункту 16 частини першої статті 85 Конституції України, статті 20 Закону України "Про Рахункову палату", статті 208 зі значком 2 Закону України "Про Регламент Верховної Ради України" Верховна Рада призначає на посади членів Рахункової палати. Комітетом з питань бюджету проведено конкурс на заняття вакантної посади члена Рахункової палати. Згідно з частиною четвертою статті 20 Регламенту Верховної Ради України питання включається до порядку денного сесії позачергово без голосування.</p>
<p>Відповідно до Регламенту та рішення комітету пропонується наступний порядок денний цього… розгляду цього питання, перепрошую, порядок розгляду цього питання. Доповідь від Комітету з питань бюджету – до 3 хвилин; виступи від депутатських фракцій і груп – до 16 хвилин; виступи від народних депутатів – до 6 хвилин; проведення рейтингового голосування, визначення одного кандидата з найбільшою кількістю голосів, прийняття рішення за підсумками рейтингового голосування, як ми домовлялися на Погоджувальній раді. Всього – до 30 хвилин.</p>
<p>Немає заперечень? Дякую. Тоді переходимо до обговорення питання.</p>
<p>До слова для доповіді запрошується голова підкомітету з питань державного фінансового контролю та діяльності Рахункової палати Ігор Федорович Молоток. Будь ласка, до 3 хвилин.</p>
<p></p>
<p>14:10:22</p>
<p>МОЛОТОК І.Ф.</p>
<p>Шановний Руслан Олексійович, шановні колеги народні депутати, запрошені! У зв'язку із звільненням 3 вересня 2020 року Яременка з посади члена Рахункової палати та відповідно до законодавчих вимог Комітетом з питань бюджету 18 вересня 2020 року оголошено конкурс на заняття посади члена Рахункової палати.</p>
<p>Зважаючи, що Верховною Радою 1 грудня не було призначено члена Рахункової палати за результатами оголошеного у вересні 2020 року конкурсу, Комітет з питань бюджету, керуючись законодавчими вимогами, з 2 грудня оголосив повторний конкурс на заняття посади члена Рахункової палати. До комітету подали документи 4 кандидати: Ганущак Вікторія, Мазярчук Віктор, Пліс Геннадій та Хмельков Андрій.</p>
<p>Матеріали щодо кандидатів з 8 грудня розміщені на сайтах Верховної Ради та комітету. У комітеті проведено співбесіди з кандидатами та надійшли результати спеціальної перевірки щодо кандидатів. Рішення комітету з детальною інформацією щодо проведених заходів конкурсу надано.</p>
<p>Зокрема, Комітет з питань бюджету ухвалив рішення.</p>
<p>Перше. Затвердити висновки комітету щодо кожного з чотирьох кандидатів на посаду члена Рахункової палати, відповідно до яких усі кандидати пройшли спеціальну перевірку, передбачену Законом "Про запобігання корупції", та відповідають вимогам до члена Рахункової палати, визначених статтею 19 "Про Рахункову палату", а також затвердити орієнтовний регламент розгляду Верховною Радою питання щодо порядку призначення на посаду члена Рахункової палати.</p>
<p>Друге. Направити Верховній Раді зазначене рішення комітету, включаючи висновки щодо кандидатів, при цьому не додавати відомості про кандидатів, визначені у статті 205 Регламенту Верховної Ради України, оскільки копії відповідних документів в основному розміщені на сайтах Верховної Ради та комітету.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, прошу записатися на виступи від депутатських фракцій та груп.</p>
<p>Одна фракція тільки записалася, так? Не знаю, в мене написано… Шановні колеги, давайте ще раз перезапишемося. Прошу фракції і групи записатися на виступи, бо тільки одна фракція записалася. Я не проти, але… Ви виступите, да. Нажміть ще раз кнопочку, бо другі не встигли. Будь ласка, запишіться.</p>
<p>Добре. Шановні колеги, я старався.</p>
<p>Слово надається Володимиру Володимировичу Цабалю, фракція політичної партії "Голос". Після цього Ніна Петрівна Южаніна, після цього переходимо до голосування. Запросіть народних депутатів до зали.</p>
<p></p>
<p>14:14:12</p>
<p>ЦАБАЛЬ В.В.</p>
<p>Я хочу передати слово Ніні Петрівні Южаніній.</p>
<p></p>
<p>ГОЛОВУЮЧИЙ. Будь ласка, Ніна Петрівна Южаніна. Шановні колеги, запросіть народних депутатів до зали.</p>
<p>Ніна Петрівна, будь ласка. Спочатку берете слово, потім своє.</p>
<p></p>
<p>14:14:38</p>
<p>ЮЖАНІНА Н.П.</p>
<p>Дуже дякую за передане слово, тому що насправді моє звернення до всіх нас, щоб ми почули і, можливо, зробили певні висновки саме зараз.</p>
<p>Шановні колеги, чи усвідомлюємо ми, що в країні продовжується війна? Чи не забули ми тут ненароком, що найкращі наші люди зараз зі зброєю в руках захищають нашу країну? Чи можемо ми поступати так, що серед тих людей велика кількість спеціалістів в різних галузях? Саме для них ми маємо забезпечити роботу в майбутньому і саме вони мають вести нашу країну в подальшому вперед і виконувати функцію тих спеціалістів, якими вони є за фахом, а зараз просто патріоти, які захищають нашу Україну.</p>
<p>Мені здається, що наша Верховна Рада зараз має займатися виключно прийняттям законів, які допомагають нашим Збройним Силам відвойовувати Україну, здобувати перемогу. І точно не розподіляти тут посади для того, щоб певну кількість інституцій зруйнувати, навіть той фундамент зруйнувати, який був закладений і який мав би нас вести до якихось цивільних справді дій наших інституцій. Ви всі добре розумієте, ви ж всі можете чесно сказати собі, що Рахункова палата – це чи не єдина інституція, яка представляє інтереси наші. Це наші очі, це наші руки в той час, коли нам недоступно багато фінансових звітів, саме вони нас мають інформувати, що відбувається з бюджетом. Саме вони мають робити аудит навіть під час війни тих важливих питань, які цікавлять і нас, і наших партнерів.</p>
<p>Ще одна...</p>
<p></p>
<p>ГОЛОВУЮЧИЙ. Дайте, будь ласка, ще 2 хвилини. Я попросив 4 дати, дайте 2 ще.</p>
<p></p>
<p>14:16:48</p>
<p>ЮЖАНІНА Н.П.</p>
<p>Що зараз відбувається? Все вказує на те, що абсолютно серед кандидатів, які ми зараз будемо голосувати, є люди, які вкрай потрібні владі, монобільшості, для того, щоб зайшли в Рахункову палату, а можливо в незаконний спосіб її очолили.</p>
<p>Скажіть, будь ласка, ви ж чесні самі перед собою, ви ж не збираєтесь нічого зараз прикривати, порушувати, виділяти кошти не на ті цілі, грабувати бюджет? Ми ж чесні! Ми ж допомагаємо нашу країну відстоювати, відвойовувати спільну перемогу! Як ви могли забрати право у наших військових, щоб оці люди, які були заранее готові, тому що в п'ятницю ввечері оголосили конкурс, а у вівторок вже він закінчився, щоб оці люди... Я до вас не маю претензій особисто, але яким ви чином змогли за два дні зібрати документи? Ви були готові на ці посади. Я бачу знайомі обличчя, які так і хочуть все зробити для того, щоб очолити зараз Рахункову палату.</p>
<p>Інституція обиралася, і новий закон є про те, що обрані діють шість років. Будь ласка, не зламлюйте те, що дуже важко вдавалося зробити. Так, як вам зараз деякі речі дуже важко вдаються, так попередній владі дуже важко вдавалося почати вибудовувати нові інституції.</p>
<p>Тому зараз дуже важливо, я до вас звертаюся, залиште ці посади нашим воїнам, не віддавайте угодним людям, які все будуть робити по вашим вказівкам. Зупиніться! Майте совість! На фронті воюють такі ж самі фінансисти, аудитори, такі ж самі люди, які можуть, юристи, бути членами Рахункової палати. Ми працювали в неповному складі і будемо працювати. Зрозумійте, вас почують зараз всі військові...</p>
<p>До речі, до мене двоє звернулися військових. Ми не змогли подати документи, вони не змогли подати, бо якраз довідка...</p>
<p></p>
<p>ГОЛОВУЮЧИЙ. Шановні колеги, я прошу записатися на виступи від народних депутатів України, це ще до 6 хвилин. Після цього переходимо до прийняття рішень. Я прошу запросити народних депутатів до зали. Записуйтесь на виступи від народних депутатів.</p>
<p>Будь ласка, слово надається Бондарю Михайлу Леонтійовичу, фракція політичної партії "Європейська солідарність".</p>
<p></p>
<p>14:19:30</p>
<p>БОНДАР М.Л.</p>
<p>Передайте, будь ласка, слово Артуру Герасимову.</p>
<p></p>
<p>ГОЛОВУЮЧИЙ. Артур Володимирович Герасимов, будь ласка.</p>
<p></p>
<p>14:19:54</p>
<p>ГЕРАСИМОВ А.В.</p>
<p>Шановний Руслан Олексійович, шановні колеги, шановні українці, дійсно, чесно кажучи, пам'ятаєте вже було питання Рахункової палати на одному з попередніх засідань, зал тоді не підтримав, прийняв зважене рішення, сьогодні воно знов у нас в залі. Одразу хотів би сказати, що я повністю підтримую те, що тільки що говорила Ніна Петрівна Южаніна, тому що час парламенту, от зараз ми маємо витрачати виключно на те, що допоможе Збройним Силам України, що допоможе нашому сектору безпеки і оборони, що допоможе втримати і розвинути, так, навіть розвинути, нашу економіку, але не на ці речі, які сьогодні, я вважаю, якісь ідуть певні ігри у владних колах. Саме тому "Європейська солідарність" не буде сьогодні голосувати по цим питанням і закликаємо всіх також зробити так само.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Стефанишина Ольга Анатоліївна, фракція політичної партії "Голос".</p>
<p></p>
<p>14:20:51</p>
<p>СТЕФАНИШИНА О.А.</p>
<p>Прошу передати слово Володимиру Цабалю.</p>
<p></p>
<p>ГОЛОВУЮЧИЙ. Володимир Цабаль, будь ласка.</p>
<p></p>
<p>14:21:07</p>
<p>ЦАБАЛЬ В.В.</p>
<p>Шановні колеги, в першу чергу хочу привітати нас усіх народних депутатів Верховної Ради, а оскільки Верховна Рада – це є орган, який в тому числі має контрольну функцію, а не тільки законодавчу, що ми нарешті будемо призначати члена Рахункової палати на вакантну посаду, яка звільнилась, якщо я не помиляюсь, більше ніж два роки тому. Тобто, слава богу, що ми до цього дійшли.</p>
<p>Друге. Я дуже надіюсь, що після цього призначення і, можливо, після призначень ще на три вакантні посади, які у нас є, роль Рахункової палати посилиться. Зараз це надзвичайно важливо, враховуючи що бюджет у нас дефіцитний, дефіцит у нас складає, дорівнює дохідній частині. Відповідно важливість контролю за використання бюджетних коштів зростає в рази, оскільки половину бюджету будуть фінансувати наші донори. А, як ви знаєте, жоден донор, розуміючи, що кошти витрачаються неефективно, більше не буде давати. Більше того, вони можуть не давати навіть те, на що ми розраховуємо. Тому закликаю до будь-якого кандидата, хто б не виграв, щоб контрольна функція Рахункової палати посилилась.</p>
<p>Що стосується кандидатів. Насправді, тут всі, напевно, варті уваги, тобто всі кандидати хороші. Там у нас, членів бюджетного комітету, була можливість там з одним із цих кандидатів перетинатись постійно, який постійно надавав підтримку. Тому я особисто буду голосувати за цього кандидата, не знаю, чи можна називати, за Віктора Мазярчука, оскільки він постійно в комітеті всім народним депутатам членам комітету надавав підтримку. Але я закликаю будь-кого, хто б не…</p>
<p></p>
<p>ГОЛОВУЮЧИЙ. А, ви дальше йдете теж? Будь ласка, Цабаль, завершуйте тоді вже.</p>
<p></p>
<p>14:23:18</p>
<p>ЦАБАЛЬ В.В.</p>
<p>Тому ще раз, закликаю кандидата, який займе цю вакантну посаду, хто б не виграв, оскільки всі професійні люди, щоб роль Рахункової палати в контролі над державними фінансами посилилась. Це дуже важливо для бюджетного комітету, це дуже важливо для Верховної Ради, це дуже важливо для наших військових, які воюють, і для народу України.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякуємо.</p>
<p>Будь ласка, Васильченко Галина Іванівна, фракція політичної партії "Голос". Я розумію, що це буде завершальний виступ.</p>
<p>Галина Іванівна Васильченко, будь ласка.</p>
<p></p>
<p>14:23:54</p>
<p>ВАСИЛЬЧЕНКО Г.І.</p>
<p>Прошу передати слово Ніні Петрівні Южаніній.</p>
<p></p>
<p>ГОЛОВУЮЧИЙ. Будь ласка, Ніна Петрівна Южаніна.</p>
<p></p>
<p>14:24:05</p>
<p>ЮЖАНІНА Н.П.</p>
<p>Шановні колеги, я уважно послухала ще виступаючих. Абсолютно очевидно, що ми маємо посилювати роль нашої Рахункової палати, і вона має бути більш "зубастою" в кінці-кінців. Але за цей період діяльності під час діяльності нової влади, вашої влади, мені здається, що Рахункова палата була дуже лояльна до влади, висновки видавалися такі собі лояльні. Але наразі точно стоїть якесь нове завдання і воно точно має якісь негативні наслідки для нашої країни. І буде пропонуватися зараз в незаконний спосіб звільнити діючого Голову Рахункової палати. І серед оцих кандидатів сидить хтось із претендентів на Голову Рахункової палати, той, який буде виконувати все по вказівці, буде під нігтем влади.</p>
<p>Я проти цього, давайте залишимо інституцію незалежною. Нехай пройде трошки часу, вгамуються всі страсті навколо цих кандидатів. Дамо можливість військовим, які хочуть подати документи, приймати участь у конкурсі, а потім з вами будемо рейтинговим голосуванням відбирати тих достойних із найдостойніших, а не ті, які зараз підібрані для того, щоб виконувати певні функції влади. Ще раз прошу, зверніть на це увагу, прийде час ми це зробимо. Але мають приймати участь всі, хто здатен працювати на цих посадах, а не тільки тих, кого обрали і зараз вони чекають цього часу, коли будуть виконувати незаконні вказівки. Ми ще до цього з вами будемо повертатися. Я не хотіла би, щоб наші військові… До речі, якщо ви помітили, то в телеграм-каналах військових пройшла інформація про те, що парламент займається не виключно законами, які допомагають їм отримати перемогу, а і ділять портфелі і корупційні кормушки. Так давайте цього не допускати…</p>
<p></p>
<p>ГОЛОВУЮЧИЙ. Шановні колеги, ми завершили обговорення, переходимо до рейтингового голосування. Я прошу народних депутатів зайняти свої місця.</p>
<p>Шановні колеги, переходимо до рейтингового голосування, в алфавітному порядку, по кожному кандидату окремо. Я буду називати прізвище, ім'я, по батькові кандидата, а ви визначайтесь щодо його підтримки. Все зрозуміло? Після цього хто набере найбільше, буде голосуватися як кандидат. Тому починаємо рейтингове голосування в алфавітному порядку.</p>
<p>Ганущак Вікторія Юріївна. Прошу народних депутатів голосувати.</p>
<p></p>
<p>14:27:23</p>
<p>За-44</p>
<p>Зафіксував.</p>
<p>Наступний Мазярчук Віктор Миколайович. Прошу голосувати.</p>
<p></p>
<p>14:27:46</p>
<p>За-114</p>
<p>Пліс Геннадій Володимирович. Прошу голосувати.</p>
<p></p>
<p>14:28:09</p>
<p>За-240</p>
<p>Хмельков Андрій Володимирович. Прошу голосувати.</p>
<p></p>
<p>14:28:30</p>
<p>За-57</p>
<p>Шановні колеги, отже, за підсумками рейтингового голосування найбільшу кількість голосів набрала кандидатура Пліса Геннадія Володимировича.</p>
<p>Зараз переходимо до остаточного голосування, прошу народних депутатів підготуватись до голосування.</p>
<p>Відповідно до пункту 16 частини першої статті 85 Конституції України, статті 20 Закону України "Про Рахункову палату", статті 208 зі значком 2 Закону України "Про Регламент Верховної Ради України" ставлю на голосування пропозицію про призначення членом Рахункової палати Пліса Геннадія Володимировича. Прошу народних депутатів голосувати.</p>
<p></p>
<p>14:29:28</p>
<p>За-249</p>
<p>Рішення прийнято.</p>
<p>По фракціях, шановні колеги.</p>
<p>Я прошу головний комітет разом з Апаратом оформити постанову за наслідками прийнятого нами рішення.</p>
<p>Дякую. Вітаю кандидата, призначеного вже. Дякую, шановні колеги. Члена Рахункової палати.</p>
<p>Шановні колеги, йдемо далі. Наступний у нас законопроект 8118.</p>
<p>Шановні колеги, 8118, ми домовилися, 3 хвилини від "Батьківщини" Іван Григорович Кириленко, і ми голосуємо за цей законопроект. Все вірно?</p>
<p>Будь ласка, дайте 3 хвилини Івану Григоровичу, і переходимо до голосування.</p>
<p></p>
<p>14:30:14</p>
<p>КИРИЛЕНКО І.Г.</p>
<p>Шановний пане Голово! Шановні колеги! Хочу нагадати події семирічної давнини. В цьому залі рівно сім років тому, буквально стоячи і на ура, зі сльозами на очах був прийнятий надзвичайно прогресивний європейський реформаторський Закон "Про наукову і науково-технічну діяльність". Підкреслю, кінець 2015 року. На той час вже майже два роки, як був анексований російським агресором Крим, окуповані значні території Луганської та Донецької областей. Україна втратила величезний промисловий, економічний, ресурсний і науково-технічний потенціал. На такі жорстокі виклики потрібна була адекватна відповідь. Україні вкрай були потрібні власні проривні інноваційні рішення в ключових сферах економіки, а тому цей закон чітко окреслив норми, напрямки, стратегію і підходи. Пройшло сім років – на виході майже нуль. І ось чому.</p>
<p>Одним з ключових інструментів рішення окреслених проблем повинен був стати Національний фонд досліджень. Самостійна структура, з окремим рядком в бюджеті, чітким положенням його функціонування. На сьогодні ні рядка в бюджеті, ні положень, ні пропозицій щодо стратегічних напрямків досліджень.</p>
<p>А тому кожного року, в тому числі і по цій причині, ми були змушені проланговувати в цьому залі ще на один рік те, що було затверджено, як кажуть в народі, ще за царя Панька. Соромно, але змушені були фіксувати стару стратегію, де немає ні агропромислового комплексу, який звалив на себе головний тягар зараз, не тільки продовольчої проблеми, але і зайнятості, валютних надходжень, платіжного балансу і так далі, тому подібне. Ба більше того, не було оборонного комплексу. Отак і живемо, друзі. Тому риторичне питання: скільки це буде ще тривати.</p>
<p>Ми в цьому відношенні хочемо сказати, друзі, наступне. Якщо хтось із цією стратегією, коли ми дозволяємо собі втрачати суверенне право приймати самостійні рішення, в тому числі і по цьому фонду, запускаючи сюди... Запускаючи, ще раз хочу підкреслити, сюди у нас спонсорські кошти, друзі, тоді хто платить, той і замовляє музику. Стратегічні дослідження будемо виконувати не там, де нам потрібно, фінансувати, а де нам скажуть. Якщо в залі з цим погоджуються – ми з цим не погоджуємося.</p>
<p>Дякую.</p>
<p></p>
<p>ГОЛОВУЮЧИЙ. Дякую, Іван Григорович.</p>
<p>Шановні колеги, ми завершили обговорення цього законопроекту. Прошу народних депутатів зайняти місця, ми переходимо до прийняття рішення.</p>
<p>Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про наукову і науково-технічну діяльність" щодо Національного фонду досліджень України (реєстраційний номер законопроекту 8118).</p>
<p>Готові голосувати? Прошу народних депутатів голосувати.</p>
<p></p>
<p>14:34:00</p>
<p>За-280</p>
<p>Рішення прийнято.</p>
<p>Закон прийнятий в цілому. Вітаю, колеги!</p>
<p>Шановні колеги, наступний проект Постанови 8277. Це проект Постанови про призначення Дирдіна М.Є. постійним представником Верховної Ради України у Конституційному Суді України.</p>
<p>Я ставлю пропозицію розглянути це питання за скороченою процедурою.</p>
<p></p>
<p>14:34:35</p>
<p>За-243</p>
<p>Рішення прийнято.</p>
<p>Шановні колеги, ми домовлялися, 2 хвилини від фракції "Європейська солідарність" і голосуємо. Правильно я розумію?</p>
<p>Хто від "Європейської солідарності" виступає? Ірина Володимирівна від "Європейської солідарності". І після цього, колеги, голосуємо, підтримуємо нашого колегу Дирдіна.</p>
<p>Будь ласка, Ірина Володимирівна.</p>
<p><b> </b></p>
<p>14:35:05</p>
<p>ГЕРАЩЕНКО І.В.</p>
<p>Шановні колеги, надзвичайно важливо згадати, що в семи пунктах, обов'язкових для виконання Україною щодо нашого кандидатського статусу в члени ЄС, є пункт щодо Конституційного Суду, який має зберігати свою незалежність, і пункт щодо медіа. І для нас дуже важливо сказати наступне.</p>
<p>Уже два роки в цій залі блокується законопроект 4339, внесений "Європейською солідарністю", яким ми намагаємося внести запобіжники щодо впливу на суддів Конституційного Суду. Хочу нагадати, що в цій залі всі сперечаються, так в доброму сенсі цього слова, хто ж є головним бенефіціаром, скажімо так, важливості незалежності Антикорупційного суду, який ми створили саме за допомогою експертної ради незалежних експертів, в тому числі міжнародних, і сьогодні цей суд є абсолютно незалежним.</p>
<p>Так ось, наш законопроект 4339, він так само пропонує створити відповідну громадську раду, щоби судді Конституційного Суду, а це є найвищій орган наш судовий, формувалися через незалежний вибір, через професійний вибір, через фаховий вибір, а не так, як це відбувається сьогодні.</p>
<p>І я нагадаю вам, що ви, саме ви проголосували з порушенням законодавства про обрання судді Конституційного Суду пані Совгирі, яка була членом команди "Слуги народу", попри заперечення, попри висновки негативні Венеційської комісії, для того щоб посилити залежність від Банкової суддів Конституційного Суду. І тільки після того, коли ви протягли потрібних вам людей, ви зараз виносите на голосування законопроекти щодо Конституційного Суду, необхідні нам для наближення до Європейського Союзу.</p>
<p>Ми вважаємо, що Конституційний Суд має бути максимально незалежним. І просимо внести паралельно законопроект 4339 до сесійної зали, який допоможе нам сформувати…</p>
<p><i>(Шум у залі)</i></p>
<p></p>
<p>ГОЛОВУЮЧИЙ. Добре, Наливайченко. Дайте ще 2 хвилини Наливайченку, і голосуємо. Ну, Максим Євгенович вже так очікує, вже відстоювати інтереси парламенту в Конституційному Суді.</p>
<p>Будь ласка, Валентин Олександрович.</p>
<p></p>
<p>14:37:32</p>
<p>НАЛИВАЙЧЕНКО В.О.</p>
<p>Дякую, шановний пане Голово.</p>
<p>Шановні пані та панове! Валентин Наливайченко, фракція "Батьківщина". Воєнний стан, країна змінилася, захисники захищають країну на фронті. У нас пряме питання до всієї зали: чому ми так кулуарно намагаємося вирішити це питання? Не ми, а фракція монобільшості. Де конкурс? Де тест? Де знання конституційного права? А найголовніше, це буде представник парламенту, який нам потрібен в Конституційному Суді, чи представник партії? Представники партій вже були, вони змінили Конституцію під одного, під другого, і далі Янукович де, запитайте. Ми вам скажемо: в Росії.</p>
<p>Наша пропозиція: щоб представник парламенту був від всіх політичних сил, рівновіддалений, знав конституційне право і, головне, відповідність Конституції актів Верховної Ради, Президента і Кабміну відстоював на засадах законності і рівновіддаленості від всіх політичних сил. Так, як призначаються судді Конституційного Суду. Вони ж призначаються тільки позапартійні, з 40 до 70 років. Чому Верховна Рада не змінює свої підходи?</p>
<p>Фракція "Батьківщина" пропонує обговорити, погодити представника або представницю від парламенту, провести відкритий конкурс, рейтингове голосування. І відтак надати справжні повноваження справжньому представнику Верховної Ради України в Конституційному Суді України. І хай би цей суд нарешті запрацював, обрав голову, і Україна пишалася, що є незалежна найвища судова інстанція, яка захищає права громадян, передбачені в нашій рідній Конституції.</p>
<p>Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Шановні колеги, переходимо до прийняття рішення. Приготуйтесь, будь ласка, до голосування. Я ставлю пропозицію прийняти в цілому з необхідними техніко-юридичними поправками проект Постанови про призначення Дирдіна М.Є. постійним представником Верховної Ради України у Конституційному Суді України, реєстраційний номер проекту Постанови 8277.</p>
<p>Готові голосувати? Я прошу народних депутатів проголосувати. Будь ласка, голосуємо.</p>
<p></p>
<p>14:40:15</p>
<p>За-270</p>
<p>Рішення прийнято.</p>
<p>Вітаю, Максим Євгенович. <i>(Оплески)</i></p>
<p>Наступне. Шановні колеги, ви будете сміятися, у нас знову 8275 і знову заяви про конфлікт інтересів. Будь ласка, хто заявить?</p>
<p>Традиційно Роксолана Андріївна – першою, Олена Олексіївна – другою. Хто ще, будь ласка, заявляйте.</p>
<p>Роксолана Андріївна, будь ласка, Підласа.</p>
<p></p>
<p>14:40:43</p>
<p>ПІДЛАСА Р.А.</p>
<p>Шановні колеги, я цим публічно оголошую про наявність у мене конфлікту інтересів при розгляді питання порядку денного номер 8275. Прошу внести це у протокол пленарного засідання.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, будь ласка, Олена Олексіївна.</p>
<p></p>
<p>14:41:04</p>
<p>ШУЛЯК О.О.</p>
<p>Я об'являю про конфлікт інтересів при розгляді Постанови 8275 і прошу занести це в протокол пленарного засідання.</p>
<p>Дякую.</p>
<p></p>
<p>14:41:18</p>
<p>ГОЛОВУЮЧИЙ. Дякую.</p>
<p>Шановні колеги, ми не можемо це проголосувати зараз, бо зараз повітряна тривога? Чи ми можемо без обговорення і спуститися тоді? Ви вимагаєте обговорення. Тоді я оголошую… Давайте, 2 хвилини – "ЄС", і проголосуємо, шановні колеги, почекайте.</p>
<p>Шановні колеги, можемо голосувати? Давайте, 2 хвилини – Гончаренко. Швидше, будь ласка.</p>
<p></p>
<p>14:41:53</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, ви зараз хочете цією постановою ще чергового опезежиста вставити в чергову комісію. Скажіть, ну, як, ну, от вас нічого, немає з цим ніяких проблем? Ви не відчуваєте якісь проблеми з цим?</p>
<p>Ви не відчуваєте проблеми, що кум Медведчука продовжує тут в нас бути головою комітету, не Нестор, не літописець. Може, Медведчук, він в нас залишається народним депутатом України, може, давайте його зараз оберемо головою Комітету, наприклад, з національної безпеки, чого ні? Як це можете ви пояснити, що люди, включаючи тих, яких немає в країні з лютого місяця, які виїхали до 24 лютого, напевно, щось знали, і вони продовжують залишатися народними депутатами України? Вам все гаразд, все нормально.</p>
<p>Інші написали власноруч заяви про вихід з фракції ОПЗЖ, подивилися спочатку чи не захопить Путін Київ, побачили, що не захопив, тоді написали заяви власноруч – це пряма конституційна підстава позбавити їх мандатів. Чого ви це не робите? А зараз ви, навпаки, ще ставите їм, переводите з комітету в комітет, тримаєте на посадах голів комітетів. Ви не хочете забрати мандат зараз, сумніваєтесь в конституційності чогось, так заберіть хоча б посади, які в них до сих пір залишаються. Ви нічого цього не робите. Ну, як це можна пояснити? Невже настільки важливо, що вони повністю здалися вам і зручно готові за все голосувати?</p>
<p>Ну, як це, це що, достатня підстава для вас, щоб тримати цей "русский мир" в українському парламенті після всього, що було, після кожної хвилини мовчання, яку ви оголошуєте на початку, і ми стоїмо, і згадуємо наших героїв? Друзі, схаменіться! Выгнать "русский мир" з українського парламенту зараз!</p>
<p></p>
<p>ГОЛОВУЮЧИЙ. Шановні колеги, будь ласка, приготуйтесь до голосування.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев’ятого скликання" (реєстраційний номер Постанови 8275) Прошу народних депутатів голосувати.</p>
<p></p>
<p>14:44:34</p>
<p>За-235</p>
<p>Рішення прийнято.</p>
<p>По фракціях.</p>
<p>Шановні колеги, у зв'язку з повітряною тривогою оголошується перерва до завершення повітряної тривоги. Прошу відповідно до плану схем перейти в укриття. Дякую.</p>
<p></p>
<p align=center><i>(Після перерви)</i></p>
<p></p>
<p>16:00:45</p>
<p>ГОЛОВУЮЧИЙ. Шановні колеги, ми продовжуємо наше засідання. Але поки народні депутати ще йдуть до зали, давайте ми проголосимо запити, які в нас є. Там немає до Президента, просто їх треба озвучити, поки збираються колеги.</p>
<p>Будь ласка, Олександре Сергійовичу.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>16:01:03</p>
<p>ГОЛОВУЮЧИЙ. Шановні колеги, надійшло десять депутатських запитів. З них до керівників інших органів державної влади та органів місцевого самоврядування – 9 запитів; до керівників підприємств, установ і організацій, розташованих на території України незалежно від їх підпорядкування і форм власності – 1 запит.</p>
<p>Запит Антона Яценка до виконувача обов'язків Голови Державної митної служби України щодо надання інформації про можливе порушення митних правил, визначених Митним кодексом України, громадянкою України, посадовою особою місцевого самоврядування – міським головою Уманської міської ради Плетньовою Іриною Григорівною.</p>
<p>Антона Яценка до виконуючої обов’язки директора комунального закладу "Черкаський обласний центр медико-соціальної експертизи Черкаської обласної ради" щодо надання копій документів, на підставі яких громадянина України Плетньова Назара Юрійовича визнано особою з інвалідністю.</p>
<p>До Уманського міського голови щодо надання інформації про службове відрядження та отримання міським головою Уманської міської ради Плетньовою Іриною Григорівною гуманітарної допомоги, транспортного засобу для підтримки місцевих жителів та ВПО від міста побратима Шпротава.</p>
<p>Антона Яценка до Уманського міського голови щодо надання інформації та копій документів стосовно фінансово-господарської діяльності Уманської міської ради – облік та використання паливно-мастильних матеріалів за період з 1 жовтня 22-го року по 1 грудня 22-го року.</p>
<p>Антона Яценка до Уманського міського голови щодо надання повного аудіозапису та стенограми засідання сесії Уманської міської ради Уманського району Черкаської області восьмого скликання, яка відбулася 7 грудня 2022 року у сесійній залі Уманської міської ради.</p>
<p>Дмитра Микиші до Голови Центральної виборчої комісії щодо надання статистичної інформації стосовно чергових місцевих виборів, проведених у 2015 та 2020 роках.</p>
<p>Андрія Бобляха до Головнокомандувача Збройних Сил України щодо необхідності створення добровольчого формування територіальних громад № 5 у Полтавському районі Полтавської області.</p>
<p>Михайла Бондаря та Миколи Величковича до Голови Державної служби спеціального зв'язку та захисту інформації, Секретаря Ради національної безпеки і оборони України щодо ознайомлення з шифрофонограмами, в тому числі з грифом секретності "Таємно", виданими за підписом Секретаря Ради національної безпеки і оборони України Данілова Олексія Мячеславовича від 3 квітня 22-го року.</p>
<p>Антона Яценка до Уманського міського голови щодо надання інформації та копій документів стосовно призначення державної соціальної допомоги особам, які не мають права на пенсію та особам з інвалідністю Управлінням праці та соціального захисту населення Уманської міської ради.</p>
<p>Також у нас два оголошення щодо створення міжфракційних депутатських об'єднань.</p>
<p>Отже, відповідно до статті 60 прим. 1 Регламенту Верховної Ради України повідомляю про створення у Верховній Раді України дев'ятого скликання міжфракційного депутатського об'єднання "За антикорупційну податкову реформу". Співголовами цього об'єднання обрано народних депутатів України: Заблоцького Мар'яна Богдановича та Наталуху Дмитра Андрійовича. Привітаємо колег.</p>
<p>Також створено міжфракційне депутатське об'єднання "Вільна Ічкерія". Головою обрано Мережка Олександра Олександровича. Вітаємо, Олександр Олександрович. Вам наснаги в цій непростій роботі звільнення поневолених народів Російської Федерації.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Я попрошу народних депутатів, давайте ми займемо свої місця. Оскільки в нас повітряна тривога була, щоб ми подивилися за результатами сигнального голосування, які перспективи у нас щодо вирішення цих питань.</p>
<p></p>
<p>КОРНІЄНКО О.С. Давид Георгійович Арахамія, підійдіть, будь ласка, до президії. Давид Георгійович, підійдіть, будь ласка, до президії.</p>
<p></p>
<p>ГОЛОВУЮЧИЙ. Шановні народні депутати, я прошу все-таки зайняти свої місця, щоб я з президією могли побачити, скільки народних депутатів в залі, і проведемо сигнальне голосування.</p>
<p>Добре? Оскільки перерва завершилася у нас.</p>
<p>Шановні колеги, готові? Шановні друзі…</p>
<p>Шановні народні депутати, відповідно до статті 28 Регламенту Верховної Ради України перед початком розгляду питань пропоную провести сигнальне голосування, тому що у нас була перерва і нам треба зрозуміти кількість людей в залі. Я нагадую, що необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до завершення голосування, тобто до появи результатів на табло.</p>
<p>Шановні колеги, готові голосувати? Шановні колеги, будь ласка, займіть свої місця, я оголошую сигнальне голосування. Прошу народних депутатів проголосувати на сигнальному голосуванні.</p>
<p></p>
<p>16:07:25</p>
<p>За-236</p>
<p>236 – за, 2 – проти, 3 – утримались. Ну, все, як завжди.</p>
<p>Шановні колеги, переходимо до розгляду питання. 8217 – це проект Закону про внесення зміни до статті 8 Закону України "Про Службу військового капеланства". Ми домовилися, що це питання буде з обговоренням.</p>
<p>Тому я ставлю пропозицію включити це питання до порядку денного сесії, реєстраційний номер 8217. Готові голосувати? Прошу народних депутатів голосувати.</p>
<p></p>
<p>16:08:18</p>
<p>За-260</p>
<p>Рішення прийнято.</p>
<p>Шановні колеги, я ставлю пропозицію розглянути це питання за скороченою процедуру. Прошу голосувати.</p>
<p></p>
<p>16:08:42</p>
<p>За-226</p>
<p>Рішення прийнято.</p>
<p>Шановні колеги, два – за, два – проти і голосуємо. Я правильно розумію? Добре. Давайте тоді, доповідає народний депутат Бакунець, будь ласка, як автор законопроекту. Павло Андрійович. Я зрозумів.</p>
<p>Тоді давайте секретар Комітету з питань національної безпеки, оборони і розвідки Костенко Роман Васильович. Нема.</p>
<p>Тоді два – за, два – проти, шановні колеги, прошу записатись.</p>
<p>Будь ласка, слово надається народному депутату Герусу Андрію Михайловичу, фракція політичної партії "Слуга народу".</p>
<p></p>
<p>16:09:40</p>
<p>ГЕРУС А.М.</p>
<p>Шановні колеги, у мене прохання ставити в порядок денний важливі законопроекти, автори яких знаходяться в залі і виступають на підтримку своїх законопроектів, щоб ми витрачали час, дійсно, на важливі законопроекти. Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається Юрчишину Ярославу Романовичу, фракція політичної партії "Голос".</p>
<p></p>
<p>16:10:02</p>
<p>ЮРЧИШИН Я.Р.</p>
<p>Для мене велика честь захистити ім'я мого колеги Романа Костенка, який зараз перебуває на передовій і захищає у лавах Збройних Сил України, його законопроект. І він просив підтримати цей законопроект надзвичайно важливий, і саме тому просимо голосувати "за".</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Геращенко Ірина Володимирівна, "Європейська солідарність".</p>
<p></p>
<p>16:10:30</p>
<p>ГЕРАЩЕНКО І.В.</p>
<p>Прошу передати слово Ростиславу Павленку.</p>
<p></p>
<p>ГОЛОВУЮЧИЙ. Будь ласка, Павленко Ростислав.</p>
<p></p>
<p>16:10:37</p>
<p>ПАВЛЕНКО Р.М.</p>
<p>Дякую, шановні колеги. Цей законопроект якраз не можна назвати неважливим, тому що йдеться про морально-психологічну і духовну підтримку наших бійців. Тому дякую колегам за внесення цього проекту, фракція буде підтримувати.</p>
<p>Але звертаю також увагу на те, що є інші також законопроекти, які спрямовані на підтримку капеланів і щодо відтермінування вимог, тому що там фактично з коліс треба працювати, і щодо покращення умов праці і їх забезпечення. І просив би на наступній погоджувальній все-таки поставити їх до порядку денного.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Шуфрич Нестор Іванович, "Платформа за життя та мир".</p>
<p></p>
<p>16:11:19</p>
<p>ШУФРИЧ Н.І.</p>
<p>Дякую, шановний пане Голово. Я думаю, що питання абсолютно зрозуміле, треба якомога швидше голосувати проект закону.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, тоді є пропозиція за основу і в цілому, спочатку за основу, а потім в цілому. Не буде заперечень?</p>
<p>Тоді я ставлю пропозицію прийняти за основу проект Закону про внесення зміни до статі 8 Закону України "Про службу військового капеланства" (реєстраційний номер 8217).</p>
<p>Готові голосувати? Прошу народних депутатів голосувати.</p>
<p></p>
<p>16:12:04</p>
<p>За-267</p>
<p>Рішення прийнято.</p>
<p>Я ставлю пропозицію прийняти в цілому з урахуванням пропозицій комітету та необхідними техніко-юридичними поправками проект Закону про внесення зміни до статті 8 Закону України "Про службу військового капеланства" (реєстраційний номер 8217). Прошу народних депутатів голосувати.</p>
<p></p>
<p>16:12:37</p>
<p>За-272</p>
<p>Рішення прийнято. Закон прийнятий в цілому.</p>
<p>Шановні колеги, я прошу зараз всіх залишитися на місцях, лідерів фракцій і груп на одну хвилину підійти до президії, тому що є пропозиція перейти зараз до євроінтеграційних законів і прийняти по них рішення. Я прошу лідерів фракцій і груп на одну хвилину підійти в президію, щоб ми погодили це рішення і почали працювати.</p>
<p>Шановні колеги, дякую. Завершилася наша коротка перерва. Прошу зайняти місця. Компроміс, як завжди, знайдений. Дякую колегам.</p>
<p>Ми зараз заходимо в євроінтеграційні законопроекти. У нас домовленість серед лідерів фракцій і груп і керівництва парламенту така. Ми заходимо в законопроект 7662 – це проект Закону про внесення змін до деяких законодавчих актів України щодо удосконалення порядку відбору кандидатур на посаду судді Конституційного Суду України на конкурсних засадах. Ми домовилися таким чином: всі фракції практично знімають свої поправки; 10 хвилин – Юлія Володимирівна Тимошенко; після того 3 хвилини – Петро Порошенко, 2 хвилини – Ірина Геращенко; ми голосуємо 6 поправок їхніх і після цього голосуємо за закон в цілому. Я прошу бути в залі, зберігати максимальну концентрацію уваги. Готові, колеги?</p>
<p>Тоді я оголошую розгляд питання 7662: проект Закону про внесення змін до деяких законодавчих актів України щодо удосконалення порядку відбору кандидатур на посаду судді Конституційного Суду України на конкурсних засадах.</p>
<p>Я надаю Юлії Володимирівні Тимошенко 10 хвилин, будь ласка, дайте замість своїх поправок.</p>
<p></p>
<p>16:23:27</p>
<p>ТИМОШЕНКО Ю.В.</p>
<p>Шановні колеги, 10 хвилин – можна сходити каву попити. Може, ми проголосуємо, поки вас не буде.</p>
<p>Дорогі друзі, хочу поговорити про цей законопроект, тому що цей законопроект, він не про Конституційний Суд. Це законопроект про суверенітет України: або ми зберігаємо суверенітет Україні і для нас це є абсолютна цінність, або цей суверенітет України буде практично зачищений.</p>
<p>Насправді мова йде про те, як формуються пропозиції щодо посад конституційних суддів. У цьому законопроекті були різні варіанти, як пропонується призначати суддів Конституційного Суду. Безумовно, сама головна інтрига, що судді Конституційного Суду в цьому законі з першого до останнього варіанту призначались практично при участі міжнародних структур і міжнародних юридичних і фізичних осіб. Знаєте, хтось може сказати: ну, так а що тут поганого? Хай призначають за кордоном наших конституційних суддів. Тому що, ну, тут у нас корупція, тут у нас якісь невідомі люди ходять, а там все-таки це міжнародна спільнота, яка призначить класних конституційних суддів.</p>
<p>Але, дорогі друзі, я прошу тут врахувати три важливі позиції. По-перше: що Конституційний Суд – це є остання інстанція в захисті національних інтересів України і прав людей.</p>
<p>По-друге, кожна країна в світі, в тому числі і Європейський Союз має свої інтереси, і як правило, інтереси окремої країни й інтереси в цілому об'єднань можуть не співпадати по багатьох питаннях з національними інтересами України. І якщо зараз ми віддамо формувати на аутсорсинг Конституційний Суд, по суті, Конституційний Суд не буде під контролем української держави. От в чому проблема.</p>
<p>І останнє. Говорять, вони краще це зроблять. Якщо хтось говорить, що вони зроблять краще, це означає, що так опосередковано підтверджують, що українська держава не відбулася, що вона не може собою управляти, що вона не може приймати рішення в своїх інтересах, і хтось заміщає нас в цьому важливому процесі. Ми не можемо цього допускати.</p>
<p>І тому я звертаюсь зараз до всіх депутатів, це не питання лише про Конституційний Суд, це питання про суверенітет України. І якщо ми хочемо зберегти його, примножити, розпоряджатися своїми ресурсами, національними багатствами, своїм життям самостійно в інтересах своєї української нації, то ми не можемо нікому віддати формування будь-якого органу влади в Україні, і в першу чергу Конституційного Суду.</p>
<p>І тому цей законопроект є абсолютно антиконституційним, і він є проти національних інтересів України, і це визнання нашої нездатності управляти своєю власною державою.</p>
<p>І ще одне. Я з великою повагою і вдячністю відношуся до всіх наших міжнародних партнерів. Вони сьогодні – це гарантія наша, в тому числі перемоги в цій війні. Вони дуже багато роблять всього, що сьогодні необхідно Україні, але в той же час ніхто не має права ніщо обмінювати на суверенітет України. І тому я просила би вас віднестися до цього надзвичайно відповідально, тому що це життя країни на багато років вперед. І знаєте, що я спостерігаю весь час роботи в політиці? Європейські країни, коли вступали до Європейського Союзу, кожна з них, вони обдирали кулаки до крові, захищаючи своє право зберегти якомога більше суверенітету при вступі до Європейського Союзу.</p>
<p>Вони билися за кожну кому, за кожну літеру, за кожну цифру, тому що це дискусійне питання, і ніхто не має права нам зверху давати директиви саме тому, що ми в тяжкому стані. Да, ми в тяжкому стані, тому що ми кров'ю, життям своїх українців платимо за свободу і мирне життя всіх європейців. Ми платимо і платити подвійну плату – це неправильно. І суверенітетом частиною, і в той же час і кров'ю, життям українців. Ми свій борг віддаємо.</p>
<p>І тому я хочу закликати вас сьогодні ще декілька законопроектів такого ж самого пошибу, коли у нас щось забирають, прикриваючи це реформами. Але я хочу вірити, дуже хочу вірити, що в цьому залі є люди, які законопроекти читають, які думають не про те, як знайти компроміси і як домовитися, а про те, як зберегти те, що нам потім ніхто не поверне. Якщо ми по шматкам, як салямі, наріжемо наш суверенітет, потім ми будемо заручниками цієї ситуації і ми будемо вже васалами замість того, щоб бути господарями в своєму домі.</p>
<p>І тому я прошу, подивіться на цей законопроект уважно. Мені дуже хотілось би, щоб ми взагалі в зал такого не вносили. Але це ваш вибір, у вас сьогодні є більшість, ви можете вирішувати все, що завгодно, але відповідальність за те, як буде жити країна після війни залежить від кожного з вас. Мені сьогодні було дуже приємно, що коли ми зібралися по Закону про медіа і всі разом над цим попрацювали, ми знайшли розумний, раціональний шлях, де ми прибрали все, що є нелогічним і все, що є непотрібним країні, і залишили той мінімум, який гарантує нам свободу слова. І цей приклад, як ми сьогодні попрацювали над Законом про медіа, може просто стати моделлю того, як ми можемо домовлятися і як ми можемо спільно не просто перемогти, а зберегти і суверенність, і незалежність, і здатність України управляти своїм життям.</p>
<p>Тому наша команда, безумовно, ні за цей законопроект не буде голосувати "за", ні за наступні, які пов'язані. І я дуже вас прошу, так як передбачено в Конституції, дайте право третину Конституційного Суду призначити Президенту без того, щоб йому десь з космосу радили, кого призначати. Дайте можливість з'їзду суддів призначити тих, кого вони вважають. І давайте будемо відповідальні за ці кандидатури, щоб Конституційний Суд був конституційним правосудним органом.</p>
<p>І третє – це третина призначається парламентом. Ви що хочете, щоб вам згори, звідкись, де ми не бачимо, занесли кандидатури, за які треба проголосувати парламенту? А навіщо тоді парламент? Хай вони напряму вже призначають.</p>
<p>І тому цей законопроект руйнує Конституцію. І нам не можна показувати, що Україна роздає свої можливості направо і наліво. Збережіть Україну і суверенітет!</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, далі у нас Петро Олексійович Порошенко, 3 хвилини. Навпаки, Ірина Володимирівна, 2 хвилини – шість правок, потім Петро Олексійович.</p>
<p>Але я попрошу голову комітету, займіть своє місце, оскільки будуть поправки, ви маєте реагувати. Денисе Вячеславовичу, займіть своє місце.</p>
<p>Ірино Володимирівно, будь ласка, дві хвилини – шість поправок.</p>
<p></p>
<p>16:31:52</p>
<p>ГЕРАЩЕНКО І.В.</p>
<p>Дякую. Шановні колеги, для європейської демократичної країни незалежний Конституційний Суд – це є фундамент незалежної судової гілки влади. І власне, дійсно, невипадково (хлопці, відійдуть, будь ласка), невипадково серед переліку тих зобов'язань, які України має як країна зі статусом кандидата, є Закон про Конституційний Суд.</p>
<p>Наша фракція наполягала на прийнятті законопроекту 4339 щодо створення незалежної ради експертів для того, щоб громадськості голос і наших міжнародних партнерів було чутно в цій раді доброчесності. На жаль, цей законопроект блокується.</p>
<p>І дуже важливо, щоб зараз ми поставили на голосування поправки 145, 202, 216, 217, 227 і 238, в яких мова йде про створення дорадчої групи експертів, куди включити представників обов'язково громадянського суспільства. Ви зумисно не ставили законопроект наш, аби двох суддів Конституційного Суду незаконно протягти, в тому числі, на жаль, члена команди монобільшості пані Совгирю. І зараз це шахрайством виглядає, коли у нас є великі передострахи, що буде призначено на дев'ять років п'ять суддів Конституційного Суду абсолютно залежних від влади, від монобільшості, від Президента, і це створить залежний Конституційний Суд. Це є неприпустимо.</p>
<p>Тому ми вимагаємо не руйнувати незалежність Конституційного Суду, почути висновки Венеціанської комісії, наших європейських партнерів і сформувати дорадчу раду, куди ввести не шість експертів, як прописано в законопроекті, а вісім, і саме двох експертів туди делегувати від громадськості. Так ми формували свого часу антикорупційний суд, який сьогодні має…</p>
<p></p>
<p>ГОЛОВУЮЧИЙ. Дякую.</p>
<p>Будь ласка, позиція комітету, Денис Вячеславович.</p>
<p></p>
<p>16:34:03</p>
<p>МАСЛОВ Д.В.</p>
<p>Це по всім правкам чи по одній?</p>
<p></p>
<p>ГОЛОВУЮЧИЙ. По всіх поправках – 1 хвилина.</p>
<p></p>
<p>МАСЛОВ Д.В. Колеги, дуже швидко скажу. Дивно чути, коли представник однієї фракції в парламенті говорить, що ми віддаємо суверенітет, віддаючи міжнародникам. Представник іншої фракції говорить, що ми недостатньо віддаємо міжнародникам. А знаєте чому? Тому що ми дотримались балансу якраз. Є можливість і у міжнародних експертів блокувати недоброчесних кандидатів, і не обмежувати суверенітет України. Це головне. Це баланс в цьому законопроекті.</p>
<p>По цих правках, які ви зазначили, позиція комітету – відхилити, чітка і категорична. І це повністю відповідає висновку Венеційської комісії, коли сам висновок Венеційської комісії не сподобався деяким представникам лише тому, що вони вирішили правильну позицію і сказали, що громадська спільнота приймає участь в цьому процесі шляхом моніторингу і надання…</p>
<p></p>
<p>ГОЛОВУЮЧИЙ. Шановні колеги, дякую.</p>
<p>Я ставлю… Підряд, так, Ірина Володимирівна?</p>
<p>145 поправка авторства Ірина Володимирівни Геращенко, вона комітетом відхилена. Автор наполягає, щоб вона була врахована. Ставлю 145 поправку на врахування. Прошу народних депутатів голосувати.</p>
<p></p>
<p>16:35:45</p>
<p>За-64</p>
<p>Рішення не прийнято.</p>
<p>202 поправка народної депутатки Геращенко. Комітет відхилив. Автор наполягає на врахуванні. Тому прошу народних депутатів голосувати.</p>
<p></p>
<p>16:36:11</p>
<p>За-62</p>
<p>Рішення не прийнято.</p>
<p>Наступна, 216 поправка народної депутатки Геращенко. Та сама ситуація: комітет відхилив, автор наполягає на врахуванні. Ставлю 216 поправку на врахування. Прошу народних депутатів голосувати</p>
<p></p>
<p>16:36:39</p>
<p>За-68</p>
<p>Рішення не прийнято.</p>
<p>217 поправка народної депутатки Геращенко. Та сама ситуація: комітет відхилив, автор вимагає поставити на врахування. Ставлю поправку 217 на врахування. Прошу народних депутатів голосувати.</p>
<p></p>
<p>16:37:06</p>
<p>За-59</p>
<p>Рішення не прийнято.</p>
<p>227 поправка народної депутатки Геращенко. Комітетом вона теж відхилена. Автор вимагає поставити на врахування. Ставлю цю пропозицію на врахування. Прошу голосувати.</p>
<p></p>
<p>16:37:33</p>
<p>За-56</p>
<p>Рішення не прийнято.</p>
<p>І завершальна поправка 238 авторства Геращенко. Вона не врахована. Автор просить поставити на врахування. Ставлю 238 поправку на врахування. Прошу народних депутатів голосувати.</p>
<p></p>
<p>16:38:03</p>
<p>За-63</p>
<p>Рішення не прийнято. Поправки відхилені.</p>
<p>Далі, 3 хвилини – Петро Олексійович Порошенко, 1 хвилина – Макаров, і голосуємо. Ні, одна. Ви прийшли – одна? Одна. А це починаються вже, знаєте, торги якісь.</p>
<p>Петро Олексійович, потім Олег Анатолійович, потім голосуємо.</p>
<p></p>
<p>16:38:25</p>
<p>ПОРОШЕНКО П.О.</p>
<p>Дякую, шановний пане головуючий.</p>
<p>Шановні колеги, сьогодні тут ми вирішуємо питання нашого членства в Євросоюзі і тому якість законопроектів має бути абсолютно бездоганною, скоординованою, тому що ми маємо говорити не тільки про суверенітет, а про наше майбутнє членство туди, куди прагнуть рухатись 90 відсотків українців.</p>
<p>В 20-му році, два роки тому, я разом зі своїми колегами, побратимами і посестрами зареєстрував законопроект про принципи формування Конституційного Суду. Він отримав підтримку громадських організацій, він отримав підтримку наших партнерів. І ключове – він базувався на позитивному досвіді формування антикорупційного суду. Я пишаюся тим, що антикорупційний суд був повністю сформований з рішенням ВККС, з рішенням Вищої ради правосуддя, з проведенням конкурсів за участю Ради. І на сьогоднішній день після його більш як трирічного функціонування – це є суд, який викликає найбільшу довіру разом з Верховним Судом. Ми запропонували той самий механізм, замість цього зараз ми ризикуємо отримати профанацію, профанацію конкурсів, профанацію експертів і дорадчий голос, який на сьогоднішній день не наближає Україну до Європейського суду. Шкода. І я наголошую за те, що ми мали би повернутися до нашого законопроекту, хоча би розглядати його як альтернативний, дати можливість народним депутатам самим вибирати найкращу форму, а не орієнтуватися лише на безім'янний офіс. І я впевнений в тому, що це би гарантовано привело би до прийняття законопроекту, який би забезпечив рух в Європу.</p>
<p>За цей законопроект фракція "Європейської солідарності" як за профанацію голосувати не буде. І якщо, дай боже, щоб ми не набрали голоси, я прошу головуючого поставити наш законопроект, і я переконаний, що це буде перемога України, перемога в нашому русі до статусу кандидата.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 1 хвилина – народний депутат Макаров. І після цього ще буде одне запитання до доповідача, і голосуємо.</p>
<p>Будь ласка.</p>
<p></p>
<p>16:41:30</p>
<p>МАКАРОВ О.А.</p>
<p>Для всіх, хто сумнівається, хочу нагадати, що обрання суддів до Конституційного Суду здійснює Верховна Рада згідно Конституції, з'їзд суддів і Президент України. Ніякі не міжнародні експерти. Міжнародні експерти, які делегуються в дорадчу раду, здійснюють попередній відбір таких кандидатів. Тому ніякої зради, нічого страшного в цьому немає.</p>
<p>Остання редакція є збалансована редакція, збалансована версія добору кандидатів до Конституційного Суду. Тому закликаю підтримати цей законопроект для того, щоб, нарешті, саме на конкурсних засадах такий відбір здійснювався.</p>
<p>Користуючись моментом, користуючись 15 секундами, які в мене залишилися, хочу сказати, що стратегічною помилкою, яку ми сьогодні зробили, це було прийняття Закону про ліквідацію Окружного адміністративного суду міста Києва. Про те, що це стратегічна помилка, побачите вже через три місяці.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення, прошу народних депутатів зайняти свої місця. Поки… </p>
<p>Ще одне питання від Разумкова, будь ласка.</p>
<p></p>
<p>16:42:46</p>
<p>РАЗУМКОВ Д.О.</p>
<p>Дякую. Дякую, Руслан Олексійович.</p>
<p>Шановний пане голово комітету, скажіть, будь ласка, сьогодні ми всі побачили заяви G7. Цей законопроект у нас стоїть з позначкою як євроінтеграційний. Ми побачили, що наші міжнародні партнери його не підтримують. Чи не вийде так, що зараз ми голосуємо законопроект, який вони не рахують як …… до євроінтеграції, а потім ми будемо знову щось розглядати, щось приймати? Тим не менш, частину своїх повноважень як Верховна Рада, як суверенітет, як Конституційний Суд ми віддамо, натомість нічого не отримаємо зворотно. На мій погляд, це виглядає досить дивно. Або ми його приймаємо, нам ставлять галочку як виконаний пункт для вступу до Європейського Союзу, або незрозуміло навіщо ми сьогодні це розглядаємо.</p>
<p>Дякую.</p>
<p></p>
<p>ГОЛОВУЮЧИЙ. Денис Вячеславович, коротко відповідь. І давайте, колеги, переходити до голосування.</p>
<p></p>
<p>16:43:47</p>
<p>МАСЛОВ Д.В.</p>
<p>Дуже коротко скажу: ні, не вийде. Тому що перший пункт рекомендацій Європейської комісії прийняти законопроект у відповідності до рекомендацій висновку Венеційської комісії. Ми це зробили і це підтвердили, і підтвердило в тому числі навіть і Головне юридичне управління про це. Тому ні, так не вийде. Ми приймаємо закон, яким ми зможемо пишатися і добрати найкращих представників в Конституційний Суд зрештою, дійсно, на конкурсних прозорих засадах, із залученням і представників міжнародної організації, і представників громадського суспільства. І це найкраща версія збалансованого законопроекту.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, будь ласка, приготуйтеся до голосування.</p>
<p>Шановні друзі, я ставлю пропозицію. Будь ласка, займіть свої місця.</p>
<p>Ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо удосконалення порядку відбору кандидатур на посаду судді Конституційного Суду України на конкурсних засадах (реєстраційний номер 7662). Прошу народних депутатів голосувати.</p>
<p></p>
<p>16:45:26</p>
<p>За-245</p>
<p>Рішення прийнято. Закон прийнято в цілому.</p>
<p>Будь ласка, з процедури, Іванна Орестівна.</p>
<p></p>
<p>16:45:37</p>
<p>КЛИМПУШ-ЦИНЦАДЗЕ І.О.</p>
<p>Шановні колеги, щойно всупереч ухваленої нашої постанови рішення Голова Верховної Ради просто на свій розсуд порушивши по суті нашу постанову, не надав слово представнику Комітету з питань інтеграції України до Європейського Союзу для того, щоби я могла представити висновок комітету до цього законопроекту. На жаль, в нашому висновку було написано, що не повністю були враховані рекомендації Венеційської комісії до цього законопроекту.</p>
<p>Я хочу сподіватися, що це не вплине негативно на оцінку того, як ми виконали це завдання, одну із семи умов, які ми маємо виконати для того, щоби не просто просунутися до перемовин про членство, а для того, щоби втримати кандидатство.</p>
<p>І я прошу, пане Голово, припинити порушувати рішення Верховної Ради на основі постанови, яку ми ухвалили влітку, в липні...</p>
<p></p>
<p>ГОЛОВУЮЧИЙ. Пані голово комітету, відповідаю вам коротко і зрозуміло.</p>
<p>Перше. Документально затверджено, мені тільки що Апарат сказав, рішення комітету немає. Це раз. Немає. Ще раз кажу, в Апараті немає.</p>
<p>Друге. Що стосується того, про що ми з вами говоримо. Я тільки що спеціально зібрав всіх лідерів фракцій і груп, і ми чітко похвилинно проговорили, як ми будемо голосувати євроінтеграційні закони. І ми дотримуємося цих домовленостей. На цьому крапка.</p>
<p>Наступний 7663. Проект Закону про внесення зміни до статті 129 Закону України "Про судоустрій і статус суддів" щодо уточнення повноважень з’їзду суддів України. Ми домовились з колегами, підтверджуйте, без обговорення голосуємо одразу.</p>
<p>З процедури – Герасимов Артур Володимирович, будь ласка.</p>
<p></p>
<p>16:47:34</p>
<p>ГЕРАСИМОВ А.В.</p>
<p>Шановний Руслан Олексійович, ви збирали, ви збирали якраз в президії представників фракцій і груп. Представники фракцій і груп повністю дотрималися своїх обіцянок, повністю. Але що стосується Комітету з питань європейської інтеграції, то це правило і це Регламент Верховної Ради, і це те, що ми з вами в цій залі прийняли. Бо по кожному євроінтеграційному закону, особливо якщо висновок комітету не був розданий депутатам, а він реально є, комітет таки прийняв рішення, вони виступають з трибуни і доводять цей висновок. І, ну, чесно кажучи, це незрозуміло, тому що це не питання фракції, це питання комітету. І комітет був зобов'язаний виступити, тобто тут, ну, мені здається, чисте порушення.</p>
<p>Дякую.</p>
<p></p>
<p>ГОЛОВУЮЧИЙ. Артур Володимирович, дякую. Дякую. Я вас здивую, якщо ви перечитаєте ту постанову, яку ми прийняли, там немає жодної зобов'язуючої норми щодо виступу комітету.</p>
<p>Шановні колеги, 7663: проект Закону про внесення зміни до статті 129 Закону України "Про судоустрій і статус суддів" щодо уточнення повноважень з'їзду суддів України.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення зміни до статті 129 Закону України "Про судоустрій і статус суддів" щодо уточнення повноважень з'їзду суддів України (реєстраційний номер 7663). Я прошу народних депутатів голосувати.</p>
<p></p>
<p>16:49:13</p>
<p>За-294</p>
<p>Рішення прийнято.</p>
<p>Закон прийнятий в цілому. Дякую, колеги.</p>
<p>Шановні колеги, заходимо в 2693-д: Закон про медіа. Правильно я розумію?</p>
<p>А, шановні колеги, давайте тоді, якщо можна, прошу залишатися на місцях, ви потребуєте ще раз на 2 хвилини, щоб ми проговорили розгляд цього законопроекту, прошу залишайтесь на місцях. Керівники фракцій і груп, підійдіть, щоб ми так же ж ефективно пройшли і цей законопроект. Будь ласка. Не розходьтесь, друзі, не розходьтесь.</p>
<p>Шановні колеги, видно, свято Андрія дає великий імпульс для нашої подальшої співпраці. Ми домовилися... Шановні колеги, дивіться, зараз ми проголосуємо один законопроект без обговорення. Зараз, секундочку, там тільки одна поправка буде.</p>
<p>Шановні колеги, ми переходимо до розгляду, прошу зайняти місця, ми переходимо до розгляду законопроекту 8241. Це проект Закону про внесення зміни до пункту 3 розділу II "Прикінцеві та перехідні положення" Закону України "Про внесення змін до Регламенту Верховної Ради України щодо вдосконалення електронної форми документообігу у Верховній Раді України" щодо окремих питань організації роботи Верховної Ради України в умовах дії воєнного стану. Ми домовилися, зараз буде поставлена одна поправка народним депутатом Разумковим, ми її голосуємо і потім голосуємо за законопроект в цілому. Домовились?</p>
<p>Будь ласка, я надаю слово народному депутату Разумкову по його поправці. Номер поправки.</p>
<p></p>
<p>16:59:03</p>
<p>РАЗУМКОВ Д.О.</p>
<p>Шановні колеги, правка номер 14, вона відхилена комітетом. Ця правка стосується того, щоб давати Голові Верховної Ради повноваження невідкладно підписувати законопроекти, які прийняті в стінах Верховної Ради, без можливості так званих блокуючих постанов. Сьогодні на Погоджувальній раді була досягнута домовленість про те, що вона буде підтримана всіма фракціями і після цього цей законопроект буде проголосований. Я думаю, що це зможуть підтвердити всі керівники фракцій та груп. Тому прошу поставити правку номер 14 на голосування і підтримати її.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я ставлю поправку номер 14. Вона комітетом була відхилена, народний депутат Разумков пропонує її підтримати. Прошу народних депутатів голосувати.</p>
<p></p>
<p>17:00:15</p>
<p>За-283</p>
<p>Рішення прийнято.</p>
<p>Шановні колеги, переходимо до прийняття закону в цілому. Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення зміни до пункту 3 розділу II "Прикінцеві та перехідні положення" Закону України "Про внесення змін до Регламенту Верховної Ради України щодо вдосконалення електронної форми документообігу у Верховній Раді України" щодо окремих питань організації роботи Верховної Ради України в умовах дії воєнного стану (реєстраційний номер 8241).</p>
<p>Готові голосувати? Я прошу народних депутатів голосувати.</p>
<p></p>
<p>17:01:07</p>
<p>За-314</p>
<p>Рішення прийнято.</p>
<p>Закон прийнятий в цілому. Вітаю, колеги!</p>
<p>Йдемо далі. Наступний законопроект 2693-д: проект Закону про медіа. Я запрошую Микиту Руслановича Потураєва за трибуну.</p>
<p>Шановні колеги, це завершальний законопроект щодо наших вимог, але це тільки початок. Микито Руслановичу, ви забули папку, верніться за папкою.</p>
<p>Шановні колеги, зараз Микита Русланович скаже те, про що ми домовилися, ми це проголосуємо. Після цього, ми домовилися, надамо слово, так, Разумков – 2 хвилини, Юлія Володимирівна буде брати слово і буде брати "Європейська солідарність". І після цього... <i>(Шум у залі)</i></p>
<p>Дякую. Микита Русланович спочатку.</p>
<p></p>
<p>17:02:15</p>
<p>ПОТУРАЄВ М.Р.</p>
<p>Дякую. <i>(Шум у залі)</i> А який виступ, у нас де друге читання? <i>(Шум у залі) </i>Я ж не проти.</p>
<p>Колеги, я прошу уваги, дуже важливе питання, колеги. Всі фракції і групи, всі без винятку висловили бажання врегулювати питання певні щодо діяльності телеканалу "Рада" як під час воєнного стану, так і після нього. Через це ми маємо з вами прийняти зараз частково поправку номер 2183 авторства народних депутаток Кондратюк і Тимошенко, і інших колег. Я зараз зачитаю під стенограму, що в ній залишається, тобто це не з голосу, це просто те, що залишається в поправці.</p>
<p>Отже, читаю. Абзац п'ятий підпункту 1 пункту…</p>
<p></p>
<p>ГОЛОВУЮЧИЙ. Будь ласка, не виключайте, дайте Микиті Руслановичу завершити. Почніть спочатку редакцію.</p>
<p></p>
<p>17:03:27</p>
<p>ПОТУРАЄВ М.Р.</p>
<p>Дякую, пане Голово.</p>
<p>Абзац п'ятий підпункту 1 пункту 3171 розділу Х "Прикінцеві та перехідні положення" проекту викласти в такий редакції:</p>
<p>"Пункт 6 державне підприємство "Парламентський телеканал "Рада" або його правонаступник за умови наявності у нього ліцензії на мовлення забезпечує у повному обсязі у прямому ефірі трансляцію відкритих пленарних засідань Верховної Ради України, трансляцію щоденних у дні пленарних засідань та проведення "години запитань до Уряду" та щотижневих програм за рівної участі в них представників депутатських фракцій, депутатських груп та позафракційних народних депутатів України. У разі встановлення в період дії воєнного стану в Україні обмежень здійснення прямої трансляції відкритих пленарних засідань Верховної Ради України в інтересах національної безпеки та/або з метою забезпечення заходів безпеки Верховної Ради України, виконання рішень та нормативно-правових актів щодо реалізації єдиної інформаційної політики в умовах воєнного стану відкриті пленарні засідання Верховної Ради України, щоденні у дні пленарних засідань та проведення "годин запитань Уряду" та щотижневі програми за рівної участі в них представників депутатських фракцій, депутатських груп та позафракційних народних депутатів України транслюються державним підприємство "Парламентський телеканал "Рада" у запису у день проведення відповідного пленарного засідання чи у вигляді створеної програми. А якщо це неможливо, у перший тиждень трансляції державним підприємством "Парламентський телеканал "Рада" програм згідно розкладу, який настає після дня проведення пленарного засідання чи створення відповідної програми".</p>
<p>Колеги, ми просимо підтримати цю правку 2183 от в такій частковій редакції.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я прошу зайняти місця, ми переходимо до голосування за цю поправку. Поправка 2183 в редакції, яка озвучена тільки що Микитою Руслановичем, яка була.</p>
<p>Тому, шановні колеги, я ставлю цю пропозицію на голосування. Прошу голосувати.</p>
<p></p>
<p>17:05:59</p>
<p>За-281</p>
<p>Рішення прийнято.</p>
<p>Микита Русланович, далі, будь ласка.</p>
<p></p>
<p>17:06:08</p>
<p>ПОТУРАЄВ М.Р.</p>
<p>Колеги, будь ласка, наступне питання теж важливе. За ініціативою певної частини депутатських фракцій, не всіх, підкреслюю, не всіх, але я не буду зараз називати колег, бо була Погоджувальна рада, дісталися до спільного рішення. Отже, за ініціативою деяких депутатських фракцій і груп було прийнято рішення вилучити з "Прикінцевих положень" закону зміни до Виборчого кодексу. Я одразу скажу, що депутати нашого комітету, я запрошую всіх долучатися, будемо точно це реєструвати як окремі зміни до Виборчого кодексу, але зараз домовились так, що ми це вилучаємо. Для цього, колеги, нам треба частково врахувати поправку 1912 авторства народного депутата Княжицького в частині вилучення з розділу Х "Прикінцеві та перехідні положення" підпунктів 1-13 та 15-18 пункту 31.10.</p>
<p>Прошу підтримати, колеги. Я ж кажу, врахувати частково 1912, а далі наступна.</p>
<p></p>
<p>ГОЛОВУЮЧИЙ. Шановні колеги, зрозуміла пропозиція? Врахувати частково поправку 1912 Княжицького в частині вилучення з розділу Х "Прикінцеві та перехідні положення" підпунктів 1-13 та 15-18 пункту 31.10. Все зрозуміло?</p>
<p>Прошу народних депутатів голосувати.</p>
<p></p>
<p>17:07:55</p>
<p>За-287</p>
<p>Рішення прийнято.</p>
<p>Давайте, будь ласка, оголосіть, Микита Русланович.</p>
<p></p>
<p>17:08:04</p>
<p>ПОТУРАЄВ М.Р.</p>
<p>Шановні колеги, наступне. Нам треба проголосувати пакет поправок Юлії Володимирівни Тимошенко. Я оголошую перелік цих поправок: 1914, 1919, 1924, 1925, 1942, 1950, 1956, 1967, 1971, 1980, 1983, 1989, 1995, 2026, 2027, 2028, 2029.</p>
<p>Колеги, ми просимо вас в рамках домовленості Погоджувальної ради і всіх фракцій і груп врахувати ці поправки.</p>
<p></p>
<p>ГОЛОВУЮЧИЙ. Шановні колеги, голосуємо кожну окремо. Я не можу купою. Поправка 1914 авторства Юлії Володимирівни Тимошенко. Вона була відхилена комітетом, тому прошу підтримати. 1914 поправка.</p>
<p></p>
<p>17:09:20</p>
<p>За-289</p>
<p>Рішення прийнято.</p>
<p>Микита Русланович, дайте мені список, я все-таки з вашого піду.</p>
<p>Шановні колеги, наступна поправка 1914 авторства Юлії Володимирівни Тимошенко. Вона була відхилена комітетом, водночас просять її підтримати. Прошу голосувати, шановні депутати. 1919 поправка, так. Прошу голосувати.</p>
<p></p>
<p>17:10:15</p>
<p>За-285</p>
<p>Рішення прийнято.</p>
<p>Наступна поправка 1924 авторства Тимошенко, теж комітетом відхилена, а водночас ставиться на врахування. Шановні колеги, 1924, прошу голосувати.</p>
<p></p>
<p>17:10:45</p>
<p>За-294</p>
<p>Рішення прийнято.</p>
<p>Наступна поправка 1925. Аналогічна ситуація, прошу голосувати.</p>
<p></p>
<p>17:11:09</p>
<p>За-292</p>
<p>Рішення прийнято.</p>
<p>Наступна поправка 1942. Вона теж була відхилена. Прошу голосувати.</p>
<p></p>
<p>17:11:30</p>
<p>За-291</p>
<p>Рішення прийнято.</p>
<p>Наступна 1950. Аналогічна ситуація, прошу голосувати.</p>
<p></p>
<p>17:11:52</p>
<p>За-284</p>
<p>Рішення прийнято.</p>
<p>Наступна поправка 1956. Прошу народних депутатів голосувати.</p>
<p></p>
<p>17:12:16</p>
<p>За-283</p>
<p>Рішення прийнято.</p>
<p>Наступна поправка 1967. Прошу народних депутатів голосувати.</p>
<p></p>
<p>17:12:37</p>
<p>За-284</p>
<p>Рішення прийнято.</p>
<p>Наступна поправка 1971. Прошу народних депутатів голосувати.</p>
<p></p>
<p>17:13:01</p>
<p>За-284</p>
<p>Рішення прийнято.</p>
<p>Наступна поправка 1980. Вона відхилена. Прошу голосувати.</p>
<p></p>
<p>17:13:23</p>
<p>За-280</p>
<p>Рішення прийнято.</p>
<p>Наступна поправка 1983. Прошу народних депутатів голосувати.</p>
<p></p>
<p>17:13:45</p>
<p>За-285</p>
<p>Рішення прийнято.</p>
<p>Наступна поправка 1989. Прошу народних депутатів голосувати. Тимошенко Юлія Володимирівна.</p>
<p></p>
<p>17:14:09</p>
<p>За-284</p>
<p>Рішення прийнято.</p>
<p>Наступна поправка Юлії Володимирівни Тимошенко 1995. Прошу народних депутатів голосувати.</p>
<p></p>
<p>17:14:32</p>
<p>За-279</p>
<p>Рішення прийнято.</p>
<p>Наступна поправка 2026 авторства Юлії Володимирівни Тимошенко. Прошу голосувати.</p>
<p></p>
<p>17:14:55</p>
<p>За-278</p>
<p>Рішення прийнято.</p>
<p>Наступна поправка 2027 авторства Тимошенко. Прошу голосувати.</p>
<p></p>
<p>17:15:17</p>
<p>За-280</p>
<p>Рішення прийнято.</p>
<p>Наступна поправка 2028 авторства Тимошенко. Прошу голосувати.</p>
<p></p>
<p>17:15:38</p>
<p>За-284</p>
<p>Рішення прийнято.</p>
<p>І завершальна поправка Юлії Володимирівни Тимошенко 2029. Прошу народних депутатів голосувати.</p>
<p></p>
<p>17:16:01</p>
<p>За-287</p>
<p>Рішення прийнято.</p>
<p>Дякую, шановні колеги.</p>
<p>Будь ласка, Микита Русланович, дальше.</p>
<p></p>
<p>17:16:10</p>
<p>ПОТУРАЄВ М.Р.</p>
<p>Шановні колеги, далі, щоб закінчити цей блок, нам треба частково врахувати поправку 1997 авторства Олени Костівни Кондратюк і нашого колеги з комітету пана Олександра Абдулліна у частині доповнення статті 57 Виборчого кодексу новою частиною дев'ятнадцять. Вона скорочує насправді, скорочує, там у нас було три пункти, до тільки одного.</p>
<p>Отже, підпункт 14 пункту 3110 розділу Х "Прикінцеві та перехідні положення" проекту викласти в такій редакції:</p>
<p>"Підпункт 14 статті 57 "в" доповнити частиною дев'ятнадцять такого змісту: "Суб'єкти у сфері медіа не несуть відповідальності за зміст передвиборної агітації, яка була розміщена відповідно до договорів із замовниками, крім випадків, передбачених частиною третьої цієї статті".</p>
<p>От така маленька стаття залишається, тут все просто. Прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я ставлю поправку 1997 в редакції, яка була озвучена Микитою Руслановичем. І прошу народних депутатів голосувати.</p>
<p></p>
<p>17:17:28</p>
<p>За-290</p>
<p>Рішення прийнято.</p>
<p>Шановні колеги, ми цей блок пройшли, правильно? Далі у нас, ми домовлялися: 2 хвилини – Разумков, потім Юлія Володимирівна – 4 хвилини. Так? І потім ми перейдемо до блоку по 6 хвилин, "Європейська солідарність", деякі поправки голосуємо і потім голосуємо Закон в цілому.</p>
<p>Будь ласка, Разумков, потім Юлія Володимирівна.</p>
<p></p>
<p>17:17:52</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Шановні колеги, ну, насправді дійсно важливо прийняти законопроект, який буде унормовувати діяльність медіа, це велика робота. Однак, на щастя, хотілося б подякувати всім колегам, ми прибрали те, що... чого тут точно не повинно було бути, це питання виборчого законодавства, які фактично узурпували би можливість впливати на медіа і зменшувати свободу слова, звужувати свободу слова. На жаль, це велике питання сьогодні в українському суспільстві, яке пов'язано не лише з війною, а і з тим, що сьогодні є ризики для такого українського досягнення, як дійсно свобода слова і на наших каналах, і в сьогоднішньому медіа. Мені дуже хочеться вірити, що ми зможемо це зберегти, зможемо далі рухатися і будувати демократичну державу.</p>
<p>Важливо, що сьогодні ми підтримали ті правки, які були надані колегами щодо телеканалу "Рада", який повинен залишатися парламентським. Він не повинен бути каналом, який купує чийсь контент і після цього і журналісти, і правоохоронці, і антикорупційні органи говорять про те, що відбувається, ну, фактично корупційна складова, це дуже погано, це не додає ні нам, ні нашим євроінтеграційним прагненням і поглядам.</p>
<p>В цьому законопроекті залишаються питання, які є дискусійними. Я впевнений, що колеги будуть приймати рішення самостійно, голосуючи або не підтримуючи цей законопроект. Але важливо, що ми можемо домовлятися і приймати правильні речі, головне, щоб і після прийняття цього закону позиція всіх залишалася чесною, конструктивною і всі діяли в межах закону, а не в межах своїх політичних "хотєлок".</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, Юлія Володимирівна Тимошенко – 4 хвилини. Будь ласка, Юлія Володимирівна.</p>
<p></p>
<p>17:19:59</p>
<p>ТИМОШЕНКО Ю.В.</p>
<p>Дорогі друзі, коротка фраза буквально по Конституційному Суду. Знаєте, що мене трішечки так підігріває? Що національний лідер країни, патріот говорить про те, що ми мало міжнародних експертів залучили і що треба ще залучити більше, щоб взагалі уже тут Україна не мала ніякого значення. Знаєте, нам треба переглядати все це. І коли говорять, що це передумови вступу до Європейського Союзу, я дуже всіх вас хочу попросити: знайдіть хоч одну європейську країну, де Конституційний Суд формується ззовні. Не існує і ніколи не було. І тому це не умова вступу до Європейського Союзу. Це перше.</p>
<p>А друге - це прекрасний законопроект про медіа. Я хочу вам сказати, що це був просто приклад, це була модель, як може працювати наша Верховна Рада України, коли ми один одного чуємо. Що ми тут зробили? Ми відкрили шлях до трансляції Верховної Ради в запису. Ми прибрали виборчий блок. Ми прибрали позасудові позбавлення ліцензій засобів масової інформації. Зараз ми приймаємо закон, який повністю відповідає європейським директивам.</p>
<p>І хочу сказати абсолютно недопустимі слова для опозиції, абсолютно недопустимі. Я хочу подякувати Давиду Арахамії за те, що він долучився. І його воля, вона спрацювала.</p>
<p>І хочу зробити одне визнання, яке взагалі для опозиції теж неможливе. Я хочу сказати, що я фан Микити Потураєва повний просто. Це людина, яка, ну, класно працює, високопрофесійно, красиво. І, знаєте, от, дійсно, ми всі маємо сьогодні прекрасний настрій, тому що ніхто нікого не давив, а, навпаки, приймали рішення. Микита, я реально фан!</p>
<p>І хочу Оленці нашій, Кондратюк, також сказати дякую за те, що вона була партнером, і за те, що вона зробила неможливе, щоб цей закон наблизився до одностайного прийняття. Хочу привітати зал з тим, що цей закон буде прийнятий, і вірю, що і надалі ми будемо такі порозуміння знаходити.</p>
<p>Слава Україні! І слава Верховній Раді, яка здатна об'єднуватися!</p>
<p></p>
<p>ГОЛОВУЮЧИЙ. Дякую, Юлія Володимирівна.</p>
<p>Свято наближається.</p>
<p>Шановні колеги, щоб якось продовжити фарби цього всього, Ірина Володимирівна Геращенко, потім, я так розумію, Сюмар, Княжицький і Климпуш. Так, я правильно розумію? Будь ласка, по 6 хвилин.</p>
<p></p>
<p>17:22:55</p>
<p>ГЕРАЩЕНКО І.В.</p>
<p>Шановні колеги, дійсно, ми маємо прийняти медійний кодекс, в якому врахувати директиви Європейської комісії щодо аудіовізуальних послуг. І цей закон є важливим для виконання семи пунктів передумов для країни-кандидата в члени ЄС.</p>
<p>У той же час в цьому законопроекті є ті норми, проти яких жорстко боролася "Європейська солідарність" як державницька політична сила, яка розпочала процес формування законодавства, що наближає Україну до ЄС і НАТО. Я пишаюся тим, що наша команда роздержавила українські медіа. Ми були тією командою, хто відмовились від пропагандистського УТ-1.</p>
<p>Я як прессекретар Президента і перша віцеспікерка ніколи в житті не тиснула на медіа, не створювала чорні списки, не формувала цензуру, а колись свого часу пішла з телеканалу "Інтер" через "чорні" списки і цензуру. І це абсолютна ганьба, що через 20 років темники Медведчука повертаються, узаконені в цій сесійній залі, в закон про "Раду". Тому що ви створили цю проблему, ви проголосували за те, що з бюджету парламенту щороку більше 500 мільйонів гривень виділяється на канал "Рада", який сьогодні перетворився на найгірше пропагандистське ТБ, на таку Russia Today, тільки в українському варіанті, де на першому місці – Офіс Президента, на другому – заступники Офісу Президента, на третьому – коти й собаки Офісу Президента. І там зовсім немає парламенту – законодавчого органу влади. І ваші виборці, і наші запитують нас щодня: а де парламент?</p>
<p>Ви знаєте, ганьба в тому, що ми обговорюємо європейські законопроекти, а при цьому цінність свободи слова не є для вас цінністю. Тому що ніхто з вас, починаючи від старих облич, які виступали перед нами, закінчуючи новими обличчями, які виступали перед нами, жодного разу не сказали про цінність свободи слова, про ганьбу, про відключення трьох патріотичних проукраїнських телеканалів, які сьогодні борються за Україну так само жорстко як солдати на фронті. Більше того, частина колективів "Еспресо", "Прямого" і "5-го" воює, в колективах є загиблі і поранені, і ви відключили ці телеканали від ефіру цифрового. Ви не допускаєте їх до марафону і говорите, що при цьому є за євроінтеграцію і за НАТО. Повірте, будь ласка, це буде блокувати наш шлях до ЄС і тому дуже важливо, щоб та людина, яка натиснула оцей червоний рубильник, включила телеканали. Ми знаємо, що вона знаходиться на Банковій.</p>
<p>Для незалежної держави європейської дуже важлива незалежна Нацрада. Незалежність не виборюється тільки високими зарплатами, незалежна Нацрада – це та, яка помічає помилки, те, в що перетворився сьогодні марафон, те, в що перетворився сьогодні канал "Рада", де немає плюралізму, де немає свободи слова, де можна принижувати опозицію і брехати про певні речі, абсолютно забувши про інституційність парламенту. І Нацрада цього не помічає.</p>
<p>Вибачте, Нацрада не помічає того, що на так званому каналі "FreeДом" і "Дом" включаються так звані "хорошие русские", у нас там представники забороненої ОПЗЖ і партії Шарія вещают, і цього не помічає Нацрада. Хіба це незалежний орган? Ось про що ми з вами маємо думати.</p>
<p>Тому наша команда виступає за наступне. Перше. До телеканалу "Рада" нам потрібно буде повернутися, там не може бути нічого іншого, окрім роботи парламенту. В усіх демократичних країнах світу канали, які забезпечують діяльність роботи парламенту, висвітлюють її, працюють як парламентський бюлетень, розповідаючи про роботу комітетів, про роботу фракцій, даючи платформу висловити позицію з тих чи інших законів. В що ви за десять місяців перетворили цей канал? Там немає парламенту, немає жодної фракції, і ваші виборці запитують: а що, парламент втік, а що, ви правда працюєте? І за це проголосували ви.</p>
<p>І вибачте, будь ласка, це потрібно виправляти, канал "Рада" має працювати виключно як парламентський бюлетень. Я хочу, щоб сьогоднішнє голосування працювало так само на те, щоб у нас тепер щодня виходив бюлетень, в якому буде представлено плюралізм думок в цій залі, позиція всіх парламентських фракцій, позиція наша по законопроектам, а не, вибачте, будь ласка, те найганебніше - абсолютна творчість, яка сьогодні відбувається на цьому посовковому такому каналі, який перетворився на УТ-1. Мені прикро, що тиск сьогодні здійснюється з Банкової і з міністерства цензури, яке так само цензурує сьогодні марафон. І ви знаєте, міністр цензури має насправді хороший досвід цензури, він уже двічі вибачався перед українцями за цензуру в 2004-му, за цензуру в 2014-му. От важливо, щоб не вибачився ще в 24-му, бо до цього все іде.</p>
<p>Другий блок важливий цього законопроекту. Це дійсно закон про необхідність прийняти позиції про незалежну Нацраду.</p>
<p>Третє. Дуже важливо, що ми вилучили по медіа.</p>
<p>Четверте. Важливо включити заборонені телеканали. Це буде наша з вами відповідальність за демократію, за відданість свободі слова.</p>
<p>Ну, і наостанок я хочу так само сказати, що комітет працював дуже активно над цим законопроектом, подякувати членам нашої команди в комітеті: Миколі Княжицькому, Софії Федині, Володимиру В’ятровичу, всім колегам, які прийняли зміни до закону, враховуючи наші поправки по мовному законодавству. Ми разом не допустили того, щоб в цьому законі було порушено квотний принцип присутності української мови. Це була би зрада української мови, зрада нашої армії і зрада України. Дуже добре, що ці...</p>
<p></p>
<p>ГОЛОВУЮЧИЙ. Дякую, Ірина Володимирівна.</p>
<p>Будь ласка, народна депутатка Сюмар. Теж... Скільки? Теж 6 хвилин чи менше? Скільки, Вікторія? Менше. До 6 хвилин, будь ласка. Потім Княжицький, потім Климпуш-Цинцадзе.</p>
<p></p>
<p>17:29:23</p>
<p>СЮМАР В.П.</p>
<p>Пане Голово, про всяк випадок, у мене більше 50 поправок.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>СЮМАР В.П. Неврахованих.</p>
<p>Шановні колеги, чим ми сьогодні з вами займаємося? З одного боку, нам говорять, що ми тут боремося за євроінтеграційний закон. Насправді ми вичищаємо цей євроінтеграційний закон зараз від дуже багатьох "хотєлок" влади, які насправді євроінтеграція... це взагалі не про євроінтеграцію. Тому що цей закон мав на меті імплементувати в українське законодавство Директиву про аудіовізуальні медіапослуги.</p>
<p>Що ми зараз з вами голосували? Виборче законодавство. Звичайно, регулювання про вибори має бути у Виборчому кодексі. Але воно було тут до останнього дня, хоча ми вже місяцями говорили, що так не повинно бути. І нам казали: да, да, да, ми почуємо.</p>
<p>Чим ми тут займалися? Ми виписували в останній день, вдумайтесь, поправку по каналу "Рада". Насправді по цьому каналу ми розмовляли декілька місяців. Вже купа списів було зламано. Тому що насправді це не реформа, це антиреформа, це проведення назад у законодавство України державного телеканалу. Ми з 14-го року зробили все, щоб провести роздержавлення. А зараз ми приходимо до абсолютно неєвропейської практики і на додачу до каналу "FreeДом", на додачу до суспільного мовника, на який витрачається більше 2 мільярдів разом на загальний марафон, ми ще беремо канал "Рада" і з парламентського каналу створюємо з нього загальнонаціональний канал, який парламент не показує взагалі. Взагалі не показує! Він показує Офіс Президента, хрень всяку, що завгодно – тільки не засідання парламенту. Мені здається, що це якось ненормально парламенту за це голосувати, правда? Ну, це так самообрізанієм займатися просто публічно, не більше і не менше.</p>
<p>Далі. Що тут ще є з "хотєлок", от що тут залишилося? Це регулювання онлайну. Взагалі-то, коли ми говоримо про європейські принципи, то європейські принципи – це про свободу слова, правда? Но ми хочемо все зарегулювати. У нас взагалі-то не регулюється інтернет. Але російських сайтів ви не бачите. Страна.ua заблокований. Санкційні інструменти дозволяють все це робити. Але ні, ми вирішили, що ми ще будемо регулювати інтернет, при чому регулювати достатньо жорстко, колеги. Щоб ви розуміли, якщо в когось з вас є якісь дружні інтернет-сайти, то тепер, щоб їх не закрила Нацрада, вони змушені будуть зареєструватися як засоби масової інформації. Але це не означає, що на них не будуть тиснути, тому що Нацрада зможе до кожного сайту прийти з перевіркою, попросити бухгалтерські документи зокрема. А от сайти, які так звано будуть віднесені до категорії анонімних або незареєстрованих, можуть бути просто-напросто заблоковані.</p>
<p>Ви думаєте від нас європейці цього вимагають? Ні. Це абсолютно внутрішня вимога. Тому що, вибачте, але з початком війни ми зачистили інформаційний простір України на телебаченні і радіо, там показують одне – єдиний великий марафон. В тому марафоні, ви знаєте, мені не прикро, що там немає представників парламенту, хрен з нами тут всіма, там солдатів насправді практично немає, там правди немає, розумієте. Там є тільки герої-пропагандисти, які тепер всі в сотні видатних українців завдяки цьому єдиному марафону. Херня тут сидить, яка оце верещить.</p>
<p>Замість того, щоб… Це ваші, я вас цитувала.</p>
<p>Так от для того, що мало телевізійного, виявляється, простору, цей марафон впав в рейтингу в два рази і більше, люди вже просто його не дивляться. Лишається єдиний інформаційний простір – це інтернет. Що треба зробити з інтернетом? Зарегулювати інтернет. І тому оцей закон має на меті зачистити ще інтернет-простір. Це погана історія і, повірте, запихувати його в євроінтеграційний, ну, це такий верх цинізму по-своєму. Але будемо стежити за імплементацією цього всього. Я вже не кажу про те, що, знаєте, в Україні погані закони компенсуються їх невиконанням. Будемо сподіватися, що і тут виконуватися всі ті норми з тиску і пресу, які закладаються, вони просто-напросто не будуть. Ми, в принципі, спостерігаємо за тим, що закони, які гарантують свободу слова, не виконуються. Ви знаєте, що відключено три патріотичні національні телеканали? До них не було претензій у сфері безпеки, їх просто вимкнули з цифрового мовлення. Як це називається? Дуже просто – цензура. Чи відповідає це європейським стандартам? Ні, не відповідає. Але зараз ми говоримо дуже багато гарних слів про євроінтеграцію.</p>
<p>Я просто хочу вам нагадати, це не про Україну, Україна не сприймала цензуру ніколи від часів Кучми і не сприйме далі. Тим, хто сподівається зачисти все, я вам нагадаю, чим це закінчується – революціями. Хлопці, які зараз на фронті, вони борються там за демократію, а не за те, щоб ми тут з вами перетворювали Україну на Росію і Білорусь.</p>
<p>Дякую.</p>
<p></p>
<p>ГОЛОВУЮЧИЙ. Слово надається Княжицькому Миколі. Будь ласка, до 6 хвилин.</p>
<p></p>
<p>17:35:07</p>
<p>КНЯЖИЦЬКИЙ М.Л.</p>
<p>Дякую. Шановні колеги, ну, на 80 відсотків це нормальний закон, і, дійсно, Микита Потураєв, всі члени нашого комітету зробили дуже багато, щоб його зробити нормальним. Володя В'ятрович подав хороші правки. Ми відстояли права мови. Є з цим законом деякі проблеми. Я мав правки озвучувати, я їх не буду озвучувати, ставити на голосування. Я тут прочитаю, щоб ви розуміли, за що ми голосуємо.</p>
<p>Перше. Це, дійсно, канал "Рада". В усій Європі є дуальна система телебачення, де є суспільне мовлення і комерційне. Ми провели роздержавлення. Зараз повертаємо державне мовлення. Навіть якщо ми записали, що воно буде показувати щоденник парламенту, це все одно державне мовлення, яке всупереч Конституції обов'язково має бути в універсальній програмній послузі в кожному телевізорі. Тобто це несправедлива конкуренція державного мовлення з усім іншим. Це те, що буде потім проблеми у нас мати в Євросоюзі.</p>
<p>Очевидно важливе не лише написання законів, а і їх імплементація, колеги про це говорили. І коли ми хочемо прийняти закон, а в той час у нас незалежні канали вимкнуті, а гроші на фінансування каналу "Рада", які через Верховну Раду йдуть і потрапляють до компанії, близької до однофамільця Юлії Володимирівни, як пише преса, все це на свободу слова дуже мало схоже.</p>
<p>Тепер конкретно про ті правки, про які я хотів говорити. Я хотів, щоб ми поставили правку, щоб цей закон не розповсюджувався на молоду маму, яка один раз на ютубі запостила відео свого сина. А він на неї розповсюджується, бо вона теж медіа. Я хотів поставити правку, за якою ФОПи або юридичні особи можуть поставити інформацію про свій бізнес. Бо якщо якийсь ФОП буде рекламувати крафтову ковбаску в інстаграмі, то він теж медіа і до нього прийдуть з перевіркою і будуть вимагати платити податки, і будуть вимагати його закрити.</p>
<p>Я хотів поставити правку, яка би встановила, що саме є онлайн-медіа, який має регулювати цей Закон про медіа. Ну, що це є основний вид економічної діяльності, масова інформація там поширюється регулярно, є редакторський контроль, бо цієї дефініції, що є онлайн-медіа, в законі немає.</p>
<p>Очевидно, я хотів зробити правку про канал "Рада", що це не державний канал, а інформаційний бюлетень про діяльність Верховної Ради, який крім наших засідань і засідань комітетів нічого більше показувати не повинен, як це є в європейських країнах.</p>
<p>Не враховані наші правки, які стосуються прозорості власності і прозорості фінансування. Хто є бенефіціаром медіа? Там написано, але неефективно. Ніхто не доведе, як медіа фінансуються як новостворені канали, ніхто не зрозуміє і не доведе. Це великий недолік цього закону, ці правки не були враховані.</p>
<p>Для нас було дуже важливо, щоб коли Нацрада приймає рішення, вона писала мотивувальну частину відповідно до Закону "Про адміністративну процедуру". Цей закон має мінімальний стандарт до мотивувальної частини всіх рішень, інші закони можуть лише розширювати його, а не звужувати. Виходить, що ми ледь виконали вимоги Європейського Союзу по запровадженню уніфікованих правил для прийняття адміністративних актів і тут же цим законом рубимо Закон "Про адміністративну процедуру".</p>
<p>У мене була поправка, яка передбачає, що регуляторні акти Національної ради прийматись мають за тією схемою, що і будь-яких інших органів, тобто реєструватися в Міністерстві юстиції. За цим законом Нацрада може прийняти будь-який акт, ніде його не друкувати і ніде його не реєструвати. Незрозуміло чим в даному випадку Нацрада відрізняється від інших державних органів і навіщо потрібен Мін'юст і Державна регуляторна служба.</p>
<p>У мене були правки, які об'єднує одна мета – привести порядок прийняття регуляторних актів Нацради під дію чинного Закону про засади регуляторної політики в сфері господарської діяльності.</p>
<p>Ще була правка, яка пропонує, щоб Нацрада не сама собі затверджувала план перевірок в медіа. А відповідно до статті 19 Господарського кодексу цей порядок проведення перевірок встановлюється виключно законом, і закон це встановлює. Бо в іншому випадку вийде так, що Нацрада може сама собі встановити процедуру проведення перевірки, Мін'юст це не перевіряє, ми можемо отримати збільшення тиску на медіа. І не тільки на медіа, а й на ту маму, яка зняла на відео свою дитинку і поставила на ютуб. І на того маленького підприємця, який збирає гриби або робить кошти, і зробив в інстаграм-сторінку. Ми даємо право прийти до нього з перевіркою, підняти всі документи, вимагати всього, а потім закрити цю сторінку.</p>
<p>Очевидно, до демократичних принципів ці норми не мають нічого спільного. Хоча загалом, очевидно, що Європейський Союз, який вимагає від нас цього закону, очікує, що ми зробимо якісний документ. І ми старалися чесно в комітеті зробити все, що від нас залежить, і ми виправили багато помилок. Я вірю, що ті помилки, які є тут зараз, ми в майбутньому теж виправимо і зробимо нормальний європейський закон.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, будь ласка, ще Климпуш-Цинцадзе Іванна Орестівна і після цього ще Артур Володимирович Герасимов, після цього, я думаю, будемо голосувати.</p>
<p>Будь ласка, Іванно Орестівно.</p>
<p></p>
<p>17:40:49</p>
<p>КЛИМПУШ-ЦИНЦАДЗЕ І.О.</p>
<p>Дякую. Шановні колеги, ми з вами маємо цей красивий європейський прапорець коло цього законопроекту і, очевидно, розраховували би на те, що він має забезпечити нам виконання ще однієї умови, яка була представлена Україні при наданні нам кандидатського статусу.</p>
<p>Багато списів було розбито, розламано протягом дискусій, під час цих дискусій про цей законопроект. І, на жаль, не всі помилки чи не всі свідомі порушення права Європейського Союзу, які є закладені в цьому законопроекті, були прийняті в результаті тих компромісів, які ухвалені. На жаль, цей законопроект і далі розширює повноваження Нацради в такий спосіб, який не передбачений аудіовізуальною директивою Європейського Союзу. На жаль, цей законопроект обмежує доступ європейських медіа до українського ринку. На жаль, цей законопроект навіть при тому компромісі, який знайдений, щодо телеканалу "Рада", по суті, цементує державне медіа в Україні всупереч рекомендаціям Ради Європи ще 2005 року.</p>
<p>І ми дуже тішилися у попередньому скликанні, коли нам вдалося створити суспільного мовника і вдалося максимально відійти від державного телебачення в Україні. Ви повертаєте нас в Советский Союз. Тому що телеканал "Рада" в такому вигляді ганебному, в якому він функціонує весь цей час, він не парламентський бюлетень. Якщо ми хотіли би мати реальний парламентський бюлетень, то ми би мали, по-перше, забезпечити повну трансляцію інформації, що відбувається у комітетах, у фракціях, у пленарному залі, а по-друге, у нас сьогодні з вами не вистачає грошей на нагальні потреби. Ми ходимо по світу і просимо на соціальні витрати, на зброю, на наші фінансові потреби, а ми з вами могли б зекономити і менше просити. Тому що телеканал "Рада" можна було б перевести просто в ютуб-формат, але ж ви не готові цього робити, тому що хтось дуже хоче використовувати це як засіб пропаганди.</p>
<p>Україна – демократична держава. Українці відомі, для нас свобода – це наша релігія, і дійсно українці сьогодні бережуть і захищають свободу на фронті від російських пропагандистів, в тому числі і від російської агресії, від російських військових. То мені прикро, що ми в цій залі не спроможні захистити фронт демократичний всередині і ми робимо це наполовину.</p>
<p>На жаль, цей законопроект також не враховує велику кількість інших показників, які передбачені цією директивою. Ми чуємо обіцянку, що окремо буде врегульований ринок реклами. Він абсолютно, директива, не передбачає ніякого регулювання виборчого процесу.</p>
<p>І тому, слава богу, що достатньо було мудрості за кілька годин до розгляду цього законопроекту все-таки відмовитись від цього регулювання конкретно в цьому законопроекті, а перенести його до Виборчого кодексу.</p>
<p>Колеги, нас будуть оцінювати в Європейському Союзі не тільки за тим, що ми записали в цей законопроект. Нас будуть оцінювати, наскільки на сьогодні, на жаль, залежна Нацрада буде реалізовувати ті речі, які записані в цьому законопроекті, і використовувати свої повноваження. Нас будуть оцінювати по тому, як Нацрада буде накладати лапу на незгодні онлайн-медіа. Я дуже застерігаю усіх нас, припинімо прикриватися фасадом євроінтеграції. Ми справді дорогою ціною платимо за цей шанс, ми не маємо права його змарнувати, а ми щодня намагаємося гратися в такі наперстки, і думаємо, що ми когось обманимо. Нас розглядають під дуже-дуже великою серйозною збільшуваною лупою. Перестаньмо робити помилки! Перестаньмо свідомо порушувати те, що завтра доведеться переробляти!</p>
<p>І на завершення. Я хотіла би, може, просто трохи ознайомити залу з тим рішенням, за яке ви проголосували в липні місяці. В постанові йшлося про те, що при розгляді євроінтеграційних законопроектів вони ставляться на голосування для прийняття рішення в першому чи наступних читаннях після надання слова для виступу уповноваженому представнику Комітету Верховної Ради України з питань інтеграції до Європейського Союзу. Так от, жодної процедури, яка би мала визначати, хто саме від комітету представляє це рішення комітету, не вписано ані в законі, ані в цій нашій постанові. Ми в комітеті прийняли рішення, що ми почергово будемо представляти ці законопроекти. Але пан Голова вирішує, що якщо це представник "Європейської солідарності" і навіть голова комітету, то вона чомусь не має права цього робити. Я не потерплю такої...</p>
<p></p>
<p>ГОЛОВУЮЧИЙ. Шановні колеги, дякую. Ми завершили заслуховування.</p>
<p>Будь ласка, 3 хвилини – Артур Герасимов. Шановні колеги, після пана Герасимова ми голосуємо вісім ще поправок і тоді голосуємо за закон в цілому. Я попрошу народних депутатів запрошувати до зали.</p>
<p>Артур Володимирович, 3 хвилини ваших, будь ласка.</p>
<p></p>
<p>17:47:19</p>
<p>ГЕРАСИМОВ А.В.</p>
<p>Шановні колеги, ви знаєте, я перш за все хотів би подякувати всім членам комітету. Тому що, дійсно, вони дуже багато, м'яко так кажучи, поганих речей там вичистили, дійсно м'яко. Бо цей законопроект був повністю з подвійним дном, повністю. Тому що дійсно під таким, знаєте, прапором євроінтеграції туди напхали тотальну цензуру в російському стилі. Зараз кажу собі так, мабуть, залишився все-таки російський стиль, але вже не у вигляді 2022 року, а у вигляді 1998-1999. Він є, але він набагато менший.</p>
<p>На що хотів звернути би вашу увагу. Дійсно, це одна з ключових умов зараз для того, щоб ми втримали наш кандидатський статус, хочу щоб не було помилок, не почали перемовини, а втримали кандидатський статус. Бо його нам дали за великий героїзм українського народу і української армії, і зараз завдання парламенту – його не згаяти.</p>
<p>Але ви знаєте, не дивлячись на те, що закон дійсно вичищали, там залишилося дуже багато поганих речей, і, знаєте, багато з вас теж їх на собі відчують, ваші сім'ї на собі відчують. Бо, наприклад, Нацрада буде ще одним контролюючим органом, яка зможе приходити майже до всіх, хто сьогодні є в інтернеті. А сьогодні в інтернеті бізнес ведуть, ну, давайте бути відвертими, практично всі. Вони зможуть виймати бухгалтерію, вони зможуть проводити перевірки. Ми для цього робимо лібералізацію, про яку, між іншим, "Слуга народу", якщо я не помиляюсь, говорив на початку цієї каденції парламенту?</p>
<p>Другий момент. Чи ви знаєте, що Нацрада тепер працює без Мін'юсту? Їм не треба щось юстувати. Самі по собі, вони будуть працювати без мотивувальної частини заборони. Ви розумієте, що це таке? Тобто вони будуть забороняти когось і будуть... їм не треба буде робити мотивувальну частину, ну, хоча б написати: я встала з лівої ноги сьогодні, тому закрию цей сайт, а завтра з правої – тому інший закрию. Вони навіть цього писати… можуть не робити.</p>
<p>Окрім цього, дивіться, коли ми говоримо про телеканал "Рада", то тут вже багато казали про його там складову, що це державний телеканал. Я на інше хочу звернути вашу увагу. Ви всі, майже всі в цій залі витрачаєте власні кошти на допомогу армії. Ви бачите, як люди останні 10, 5, 1 гривню інколи віддають на допомогу армії. Тут 400 мільйонів йде в чисту рекламу Офісу Президента. От, хлопці і дівчата, ну, давайте так: це вірно чи ні? 400 мільйонів кожного року вилітають, давайте відверто, в трубу, в чисту пропаганду.</p>
<p>І наостанок. Ви знаєте, я можу сказати, що всі ці недоліки, вони в нас на олівці, і ми будемо зараз їх оформляти в окремий законопроект і будемо працювати з кожним депутатом, для того щоб ми його теж прийняли і в нас, дійсно, був правильний медійний кодекс. Але сьогодні, одразу хочу сказати, що наш шлях до європейської інтеграції, який записаний в Конституції нашою командою, - це є головне.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я прошу зайняти місця. Ірина Володимирівна, оцей перелік поправок: 53, 54, 144, 281, 282, 283, 284 – я почергово, як ми домовлялися, ставлю на голосування. <i>(Шум у залі)</i></p>
<p>Я не чую. Дайте, будь ласка, Ірині Володимирівні.</p>
<p></p>
<p>17:50:47</p>
<p>ГЕРАЩЕНКО І.В.</p>
<p>Починайте зі 144 поправки, мінус 52 і 53, зі 144-ї.</p>
<p></p>
<p>ГОЛОВУЮЧИЙ. Добре. І без 917-ї, бо ви її зняли, правильно?</p>
<p></p>
<p>ГЕРАЩЕНКО І.В. Так, шість поправок.</p>
<p></p>
<p>ГОЛОВУЮЧИЙ. Добре. Раз, два, три… П'ять в мене получається.</p>
<p>Шановні колеги, 144 поправка… Будь ласка, давайте позицію комітету по цих поправках – і тоді голосуємо.</p>
<p></p>
<p>17:51:12</p>
<p>ПОТУРАЄВ М.Р.</p>
<p>Шановні колеги, дивіться, я не хочу критикувати авторів, поправки самі, ми втратимо на цьому час. Комітет їх, колеги, відхилив, повірте, з об'єктивних причин.</p>
<p>Тому, з повагою до авторів, я прошу ці поправки не підтримувати. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ставлю 144 поправку авторства Ірини Володимирівни Геращенко. Комітет її відхилив. Прошу визначатись та голосувати.</p>
<p></p>
<p>17:51:49</p>
<p>За-69</p>
<p>Ірино Володимирівно, ми ж домовлялися: ми даємо 6 хвилин, і ми почергово ставимо поправки. Будь ласка, покажіть ще раз результат, я повинен оголосити.</p>
<p>Рішення не прийнято.</p>
<p>Шановні колеги, 281 поправка шановної Ірини Володимирівни Геращенко. Комітет її відхилив, водночас автор просить поставити її на врахування. Ставлю 281 поправку. Прошу голосувати.</p>
<p></p>
<p>17:53:07</p>
<p>За-75</p>
<p>Рішення не прийнято.</p>
<p>Наступна поправка 282 Ірини Володимирівни Геращенко. Та сама ситуація, комітет відхилив. Прошу визначатися та голосувати.</p>
<p></p>
<p>17:53:31</p>
<p>За-66</p>
<p>Рішення не прийнято.</p>
<p>283 поправка народної депутатки Геращенко. Комітет відхилив. Прошу визначатися та голосувати.</p>
<p></p>
<p>17:53:54</p>
<p>За-62</p>
<p>Рішення не прийнято.</p>
<p>І завершальна 284 поправка Ірини Володимирівни Геращенко. Комітет відхилив. Прошу визначатися та голосувати.</p>
<p></p>
<p>17:54:16</p>
<p>За-69</p>
<p>Рішення не прийнято.</p>
<p>Шановні колеги, переходимо до прийняття рішення. Прошу зайняти свої місця.</p>
<p>Шановні друзі, я ставлю пропозицію прийняти в другому читанні та в цілому з необхідними техніко-юридичними поправками проект Закону про медіа, номер Закону 2693-д. Прошу народних депутатів голосувати.</p>
<p></p>
<p>17:55:02</p>
<p>За-299</p>
<p>Рішення прийнято.</p>
<p>Закон прийнятий в цілому. Вітаю, друзі! Вітаю!</p>
<p>Шановні колеги, вітаю вас, євроінтеграційні на сьогодні завершилися, але є ще інші закони. Шановні колеги, давайте ми пройдемо далі. Далі відповідно до нашої домовленості буде законопроект, одну секундочку, номер… про "Чорноморнафтогаз". Це який номер, Олександр Сергійович? Зараз, зараз, секундочку, колеги. "Чорноморнафтогаз", № 8158. Це проект Закону про внесення змін до деяких законів України (щодо сертифікації оператора газосховищ та продовження заходів з недопущення банкрутства Державного акціонерного товариства "Чорноморнафтогаз").</p>
<p>Шановні колеги. Юлія Володимирівна, будь ласка, у вас будуть декілька поправок, так? Десять поправок. Десять хвилин і голосуємо. Замість поправок десять хвилин – Юлія Володимирівна. І після цього голосуємо, шановні колеги. Будь ласка, Юлія Володимирівна.</p>
<p></p>
<p>17:56:15</p>
<p>ТИМОШЕНКО Ю.В.</p>
<p>Шановні колеги, трошечки добрі новини закінчилися, да, тут треба серйозно поговорити про цей законопроект. Просто хотіла, щоб ви знали, що назва цього законопроекту – про внесення змін до деяких законів щодо, там, і так далі, банкрутство Державного акціонерного товариства "Чорноморнафтогаз". Там одна правка на цю тему – весь закон тотально про інше.</p>
<p>Весь закон про те, як ми, українці, не будемо управляти своїми газосховищами. Я думаю, ви всі добре пам'ятаєте, що Україна мала третій в світі ядерний потенціал. Ви це пам'ятаєте? І пам'ятаєте, як його безславно здали і ми сьогодні маємо наслідки. Я хотіла, щоб ми не повторювали ці помилки, наші газові сховища настільки потужні і настільки є скарбом України, що ми в світі на третьому місці по потужності наших підземних газових сховищ. Сполучені Штати, Російська Федерація, країна-вбивця і агресор, і Україна на третьому місці.</p>
<p>Скажіть, будь ласка, чим нам наші газові сховища жмуть, заважають чи вони обтяжують нас? Вони можуть зберігати 31 мільярд кубічних метрів газу. Для порівняння, ми під час війни споживаємо десь 17, 18, може, до 20 дійдемо. Тобто ми газовими сховищами себе можемо повністю забезпечити. Для порівняння, 31 мільярд в наших сховищах газових, а Польща споживає по року 15 мільярдів кубічних метрів. Ми можемо не тільки себе забезпечити, а ще і сусідні європейські країни.</p>
<p>Для чого нам газові сховища? Я просто поясню вам на пальцях, щоб ви розуміли, за що ми голосуємо. Справа в тому, що всі знають, що влітку природний газ немає куди дівати, у нього немає попиту, і тому влітку природний газ багатократно дешевший, ніж осінню, взимку і весною. Україну, ну, просто Господь наділив цими природними підземними сховищами. Ми можемо за літо за безцінь закачувати 31 мільярд кубічних метрів газу і потім повністю себе забезпечувати. У нас взагалі проблем з цим немає. І ще і частину Європи. Газотранспортна система, у нас уже спилили її,<i> </i>там анбандлінг, все пішло ви знаєте куди. Газові сховища ще поки ми можемо зберегти. Якщо їх правильно експлуатувати, це неймовірна частина енергетичної безпеки нашої держави. І це мільярди прибутку, які можуть бути доходом державного бюджету. Я не розумію, навіщо ми з цим прощаємося в цьому законі.</p>
<p>Що в цьому законі передбачено? Я просто процитую вам конкретні речі. Регулятор НКРЕКП має право прийняти рішення про передачу власникам газосховища, це держава, тобто держава може передати або операторам газосховища прав на управління газовими сховищами іншому суб'єкту. Нічого не виясняється в цьому законі, якому іншому суб'єкту передати наші газові сховища. Можна запитати, кому таке щастя безкоштовно, раз і все. Цікава просто історія.</p>
<p>А тепер, що може реально оцей суб'єкт невідомий робити з газотранспортною системою. Просто послухайте. Він має право голосу в органах юридичної особи, якщо утворення такого органу передбачено статутом. Тобто це право голосу.</p>
<p>Друге. Право призначати посадових осіб юридичної особи. Кому ми віддаємо право призначати юридичних осіб посадовців, від керівника до всіх інших?</p>
<p>І останнє. Увага, будь ласка! Я вас прошу, послухайте! Також може володіти 50 і більше відсотками корпоративних прав юридичної особи наших газових сховищ. Хто? Якась інша особа, інший суб'єкт? Про що ми закони приймаємо? Просто іде в України абсолютно грубий, безпрецедентний відбір наших газових сховищ.</p>
<p>Тут ще не все. Після того, як ми це приймемо, ми не будемо мати права самостійно визначати, який газ закачати, в яких обсягах, по якій ціні, на який термін. Тому що все це будуть вирішувати європейські органи. Чому? Хто у нас забирає право розпоряджатися нашими підземними газовими сховищами?</p>
<p>Про це весь закон! Ми щойно хотіли розділити цей закон на "Чорноморнафтогаз", за що треба голосувати, і на газові сховища, за які категорично не можна голосувати. Ну, ми не могли розділити, тому що в законі, який називається про "Чорноморнафтогаз", весь закон про газові сховища і одна правка про "Чорноморнафтогаз", її окремо не виділиш. Не можна за це проголосувати.</p>
<p>Дорогі друзі, тобто варто розуміти, що за рішенням НКРЕКП може передаватися контроль над товариством "Оператор газотранспортної системи" або окремими його газовими сховищами іншим більш надійним суб'єктам і організаціям, про які ми не знаємо з вами. Кому? Хто вирішить, кому віддати мільярдні прибутки і всю національну безпеку держави в газовій сфері? Таким чином передбачається можливість, по суті, втрати наших газових сховищ, що зробить знеціненою нашу газотранспортну систему. Тому що цінність газотранспортної системи, дуже велика частина цієї цінності – це газові сховища, унікальні, якими ми з вами володіємо.</p>
<p>І тому хочу попросити вас, ну, іноді парламент мусить захищати національні інтереси нашої держави, якщо інші органи влади по різним політичним причинам не можуть цього зробити самостійно. Тиск іде сильний, нас просто виживають отак, щоб ми це прийняли і прийняли обов'язково до нового року. Але від кожного вашого голосу залежить, Україну позбавлять цієї власності чи ні. І хто взагалі приймав рішення, що ми можемо 50 відсотків газових сховищ віддати дяді, а потім піти, ви знаєте, куди?</p>
<p>Тому, дорогі друзі, я вас прошу, якщо ви дбаєте про енергетичну незалежність нашої держави, якщо ви дбаєте про власність унікальну, яка мусить залишитися в розпорядженні України, не допустіть цього, я вас дуже прошу. Зробіть що завгодно, вийдіть з залу, вийміть картку, поясніть потім 300 разів, але не дайте цей закон проголосувати.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, шановна Юлія Володимирівна.</p>
<p>Будь ласка, я ще попрошу… Андрій Михайлович, де? Герус. Будь ласка, от коротко, якщо можна, від комітету представте позицію. І я прошу запросити народних депутатів до зали, ми будемо голосувати.</p>
<p>Будь ласка, Андрій Михайлович, підійдіть, будь ласка, до трибуни. Я запрошую народних депутатів до зали. Позиція комітету по тому, що сказали.</p>
<p></p>
<p>18:04:24</p>
<p>ГЕРУС А.М.</p>
<p>Шановні колеги, комітет підтримав законопроект 8158 до другого читання. І я хочу наголосити, що цей законопроект важливий не тільки в частині "Чорноморнафтогазу", а він так само важливий і в частині сертифікації підземних газових сховищ. Що це таке? Давайте ми чесно і тверезо поглянемо на цю ситуацію, що це таке?</p>
<p>Влітку цього року всі європейські країни ввели в себе відповідну сертифікацію підземних газових сховищ для того, щоб зрозуміти, перше, структуру власності цих підземних газових сховищ, а простими словами чи є там російський слід, чи немає там російського сліду, чи є Газпром власником підземних газових сховищ у європейських країнах, тому що це є питання національної безпеки європейських країн і ми це бачимо. Тому, перше, хто є власником, і, друге, хто є оператором, хто управляє цими підземними газовими сховищами? Це все має бути вияснене і це все має бути зрозуміле в процесі сертифікації.</p>
<p>Саме для того, щоб синхронізувати наші правила і нашу сертифікацію з європейськими правилами, відповідний законопроект приймаємо і ми. І для нас він не становить ніякої загрози ні з точки зору управління, ні з точки зору вплину на якісь рішення, тому що ті всі підземні газові сховища будуть і надалі залишатися у власності України і будуть залишатися в управлінні компанії НАК "Нафтогаз України". Тому в нашому випадку сертифікація буде проходити дуже просто, тому що в нас Газпром не є ані власником підземних газових сховищ, не є оператором цих підземних газових сховищ. Тому нам потрібно зробити цю сертифікацію, показати всім європейським країнам, що ми застосовуємо такий же самий підхід і такі ж самі правила. І це для нас відкриє ворота для того, щоб ми зберігали не просто європейський газ, а щоб ми могли в себе зберігати європейські стратегічні газові запаси.</p>
<p>Тому я прошу всіх проголосувати, щоб ми синхронізували наші правила і щоб ми рухалися до європейської інтеграції, в тому числі і в частині енергетики. Дякую всім.</p>
<p></p>
<p>ГОЛОВУЮЧИЙ. Дякую, Андрій Михайлович.</p>
<p>Шановні колеги, я прошу зайняти місця, ми переходимо до прийняття рішення. Шановні колеги, будь ласка, займіть місця.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законів України (щодо сертифікації оператора газосховищ та продовження заходів з недопущення банкрутства Державного акціонерного товариства "Чорноморнафтогаз") (реєстраційний номер 8158).</p>
<p>Готові голосувати? Я прошу народних депутатів голосувати.</p>
<p></p>
<p>18:07:30</p>
<p>За-261</p>
<p>Рішення прийнято. Закон прийнятий в цілому.</p>
<p>Шановні колеги, наступний законопроект 5655. Всі зняли поправки. Єдине, фракція "ЄС" – 3 хвилини для Княжицького, і голосуємо за цей законопроект. Я все вірно сказав?</p>
<p>Будь ласка, пан Микола Княжицький, 3 хвилини, і після цього голосуємо за законопроект. Колеги, це передостаннє рішення, яке ми сьогодні приймаємо.</p>
<p></p>
<p>18:08:03</p>
<p>КНЯЖИЦЬКИЙ М.Л.</p>
<p>Шановні колеги, ви бачили, мабуть, сьогодні заяву мерів українських міст – і мера Києва, і мера Львова, і мера Житомира, і мерів багатьох інших міст, яких вибрали люди, – всі вони проти цього проекту. Ми обмежуємо права місцевих громад, натомість за законопроектом органи місцевого самоврядування втрачають можливість запроваджувати особливі умови в містобудівну документацію, які б враховували місцеву архітектурну, історичну, екологічну специфіку. Вони нібито наділяються повноваженнями створювати власні органи, але вони носять виключно факультативний характер, і забудовник може все робити, не звертаючись до цих органів.</p>
<p>Ви бачили теж заяву Руху "Чесно", Центру протидії корупції, провідних медіа, таких як "Дзеркало тижня", всі вони стверджують, що законопроект враховує лише лобістські інтереси забудовників, а громадянське суспільство при підготовці проекту не почуто. Всі просять відкласти розгляд цього проекту. Цей проект не пройшов перевірку на корупційні ризики, які розпочало НАЗК. І вони скаржаться, що для обробки таблиці законопроекту, там, де більше 3 тисячі 300 правок, у них не вистачає часу. Очевидно, все, що мала б зробити Верховна Рада в цій ситуації, це зняти проект з розгляду і направити його на доопрацювання.</p>
<p>Те, що мене особисто хвилює, те, що наш Комітет з гуманітарної політики взагалі не розглядав цей законопроект. Хоча запровадження принципу мовчазної згоди для експертизи щодо дотримання законодавства про охорону культурної спадщини гарантовано призведе до втрати тисячі важливих для України історичних і культурних об'єктів. Нам тут роздавали книжечки хороші про Сковороду, про місця, де він був. Скільки визначних пам'яток і місць в Україні, всі вони, очевидно, можуть бути знищені. Інтереси забудовника можуть зруйнувати будь-який для того, щоб побудувати паркінг чи торговий центр, які можуть зруйнувати будь-яку пам'ятку, не можуть бути вищі за інтереси суспільства і збереження культурної спадщини. Ніяка мовчазна згода не може бути тут прийнятною.</p>
<p>Запровадження вимоги для приватних контролерів у вигляді договору страхування гарантовано усуне громадськість від можливості самим створити такі організації контролю. Фактично цей законопроект створює приватні ДАБІ і віддає самим забудовникам визначати, що, де і на яких умовах вони будуть будувати. Ми не можемо підтримати закон, який унеможливлює оскарження дії забудовника. Не можемо підтримати значні санкції за мінімальні порушення при розробці проектної документації. І саме тому всі архітектори виступають категорично проти цього закону.</p>
<p>Найбільша біда: закон фактично знищує права місцевого самоврядування, яке ми так довго вибудовували, яке ми так довго гарантували. Саме тому наша фракція просить відправити цей проект на доопрацювання, ми його підтримувати не будемо.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення. Я прошу народних депутатів зайняти свої місця. Шановні колеги, будь ласка, займіть свої місця.</p>
<p>Шановні колеги, готові? Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо реформування сфери містобудівної діяльності (реєстраційний номер 5655).</p>
<p>Готові голосувати, шановні колеги? Прошу народних депутатів голосувати за законопроект 5655.</p>
<p></p>
<p>18:11:59</p>
<p>За-228</p>
<p>Рішення прийнято. Закон прийнятий в цілому.</p>
<p>Покажіть по фракціях, будь ласка.</p>
<p>Шановні колеги, наступний… Давайте, Олександр Сергійович.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>18:12:18</p>
<p>ГОЛОВУЮЧИЙ. Колеги, давайте проголосуємо невідкладне підписання євроінтеграційних законів, а також 8158.</p>
<p>Я прошу поставити на голосування доручити Голові Верховної Ради невідкладно підписати такі законопроекти, сьогодні прийняті в цілому: 8224 про національні меншини (спільноти), 7662, -63 про КСУ, 2693-д про медіа, та 8158, тому що він має вступити в силу до нового року. Прошу поставити на голосування.</p>
<p></p>
<p>18:13:04</p>
<p>За-275</p>
<p>Рішення прийнято. Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>18:13:11</p>
<p>ГОЛОВУЮЧИЙ. Дякую, Олександр Сергійович.</p>
<p>Шановні колеги, у нас ще залишилася на сьогодні, наскільки я пам'ятаю, одна, це блокуюча Постанова 5552-1-П. Це проект Постанови про скасування рішення Верховної Ради України від 01.12.2022 року про прийняття в другому читанні та в цілому проекту Закону України "Про авторське право і суміжні права" (реєстраційний номер 5552-1) (від 09.06.2021 року).</p>
<p>Чи є автор постанови? Немає. Немає необхідності обговорювати, відразу ставимо?</p>
<p>Я ставлю пропозицію прийняти в цілому проект Постанови 5552-1-П. Прошу народних депутатів визначатись та голосувати.</p>
<p></p>
<p>18:14:05</p>
<p>За-33</p>
<p>Рішення не прийнято.</p>
<p>Дякую. Блокуюча постанова знята.</p>
<p>Олександр Сергійович, оголошення, так? Будь ласка.</p>
<p></p>
<p>18:14:13</p>
<p>КОРНІЄНКО О.С.</p>
<p>Згідно з поданою заявою та відповідно до частини третьої статті 60 Регламенту Верховної Ради України повідомляю про вихід народного депутата України Кіссе Антона Івановича зі складу депутатської групи "Партія "За майбутнє".</p>
<p></p>
<p>18:14:40</p>
<p>ГОЛОВУЮЧИЙ. Дякую.</p>
<p>Шановні народні депутати, я хочу подякувати вам за сьогоднішню плідну роботу. Розгляд питань порядку денного на сьогодні завершено. Дякую усім за цю прекрасну, результативну роботу.</p>
<p>Зараз я оголошую перерву у нашому пленарному засіданні. Про час і місце його наступного продовження вам буде повідомлено. Прошу не поширювати інформацію щодо його початку. Працюємо далі, працюємо на повну перемогу. Слава Україні!</p>
<p></p>
