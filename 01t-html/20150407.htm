Стенограма пленарного засідання
07 квітня 2015
&nbsp;
<p align=center>ЗАСІДАННЯ ДВАДЦЯТЬ ДРУГЕ</p>
<p align=center>Сесійний зал Верховної Ради України</p>
<p align=center>07 квітня 2015 року, 10.00 година</p>
<p align=center>Веде засідання Голова Верховної Ради України В.Б.ГРОЙСМАН</p>
<p><b>&nbsp;</b></p>
<p>10:00:39</p>
<p>ГОЛОВУЮЧИЙ. Добрий ранок, шановні колеги! Ми можемо розпочинати наше засідання, фактично пленарний тиждень, який має бути результативним. Прошу народних депутатів займати свої місця для реєстрації і для початку нашої з вами спільної роботи.</p>
<p>Будь ласка, прошу, включіть систему "Рада" для реєстрації народних депутатів.</p>
<p>10:02:04</p>
<p>Зареєструвалося&nbsp;на даний момент 254 народних депутата.</p>
<p>Оголошую ранкове пленарне засідання Верховної Ради відкритим. Шановні колеги! Сьогодні відзначає день народження наш колега народний депутат України Вадим Денисенко. Давайте його привітаємо з днем народження, Вадима Ігоровича Денисенка, нашого колегу.</p>
<p>&nbsp;Шановні колеги народні депутати! Вівторок ми розпочинаємо з 30-хвилинних виступів керівників фракцій і груп. Я прошу записатись керівників фракцій і груп для виступу.</p>
<p>Шановні колеги,&nbsp; маємо запис на виступи від народних депутатів. Оскільки на трибуні у нас проходить робоча нарада певних&nbsp; народних депутатів, то я думаю, що будемо виступати з місця. Немає заперечень? З трибуни. Добре.&nbsp; За бажанням, будь ласка.</p>
<p>"Блок Петра Порошенка",&nbsp;&nbsp; народний депутат Рибак. Будь ласка.</p>
<p>&nbsp;</p>
<p>10:05:18</p>
<p>РИБАК І.П.</p>
<p>Шановні колеги,&nbsp; справа у тому, що на сьогоднішній день&nbsp; в Україні, дійсно, складна ситуація&nbsp; стала з правами споживачів. Звернення&nbsp; споживачів не розглядаються належним чином вже майже 8 місяців всі споживачі стали заручниками ситуації, що склалася. Звичайний пересічний громадянин і ніхто його взагалі просто не чує. З цього приводу споживачами Чернівецької області було направлене звернення до Прем'єр-міністра України Яценюка Арсенія Петровича ще на початку лютого 2015 року. Як показала практика, 95 відсотків громадян морально не готові, не мають можливості, спеціальних знань і навиків як звертатись до суду з приводу своїх, захисту своїх прав. Звернення до суду залишається лише зверненнями порівняно з оперативним розглядом звернень громадян Державної інспекції захисту прав споживачів. Виробники і продавці продукції добре знають, що їх діяльність не контролюється, а споживачі не мають можливості захистити себе. За таких обставин, користуючись ситуацією, виробники грубо порушують встановлені норми щодо виробництва продукції, продажу та реалізації відповідно продукції і в тому числі по прострочених термінах. У зв'язку з чим ситуація на споживчому ринку різко погіршується, безпека і якість товарів, робіт і послуг різко знижується, а ціни на них зростають майже кожен тиждень або ж декілька разів на тиждень.</p>
<p>За період запровадження урядом мораторію на проведення перевірок, як свідчить моніторинг, якості товарів, робіт і послуг, які проведені спочатку березня 2015 року, якість їх знижується дуже стрімко: на молочні товари – на 25 відсотків; на м'ясотовари, риботовари, овочі – на 30 відсотків; кількість простроченої продукції зросла на 60 відсотків; обман споживачів під час придбання товарів, робіт і послуг зріс на 50 відсотків. Таким чином при покупці товарів власники магазинів нав'язують споживачам товари і додаткові послуги, також додаткові товари, яких вони не потребують. Контроль над даною ситуацією в державі втрачається. Тому вкрай необхідно звернутись від Верховної Ради до Кабінету Міністрів з вимогою відмінити постанову Кабінету Міністрів номер 442 від 10 вересня 2014 року, якими було утворена Державна служба з питань безпечності харчування продукції, захисту прав споживачів. Тому що воду і землю можна докупи змішувати, але це буде болото, так само і не можна сьогодні об'єднувати всі інспекції, які існують в Україні, повинна бути окрема структура, яка буде захищати права споживачів. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, надзвичайно шумно в залі. Шановні колеги! Надзвичайно сумно в залі, будь ласка, якщо можливо, вашу увагу просив би, виступають народні депутати.</p>
<p>Будь ласка, Радикальна партія. Радикальна партія. Олег Купрієнко? Олег Ляшко. Радикальна партія, Олег Ляшко, будь ласка.</p>
<p>&nbsp;</p>
<p>10:09:07</p>
<p>ЛЯШКО О.В.</p>
<p>Дозвольте. Олег Ляшко… Включіть мікрофон на трибуні. Є, да? Олег Ляшко, Радикальна партія.</p>
<p>Шановні громадяни України, шановні колеги! Дозвольте я виступлю, тихіше. Шановні колеги і народні депутати! Цей тиждень – це надзвичайно важливий тиждень в роботі українського парламенту, в житті українського суспільства. Головна проблема, яка сьогодні стоїть перед мільйонами українських громадян – це різке зниження рівня життя наших українців. З 1 квітня радикально піднялися тарифи на житлово-комунальні послуги. З 1 квітня мільйоні українських громадян позбавлені можливості оплачувати ці послуги. Адже коли пенсіонери отримують по тисячі, по півтори тисячі гривень пенсії і комунальні послуги становлять 700-800 гривень, я вже на кажу ціни в аптеках, ціни в магазинах, це означає, що ту платіжку пенсіонери чекають як ампулу з ціаністим калієм. І тому я вважаю, що цей тиждень український парламент має присвятити роботі над тим, як зробити, щоб люди мали можливість оплачувати комунальні послуги.&nbsp; Саме тому вчора із колегами, Березюком, Тимошенко, ми зареєстрували проект Постанови про створення Тимчасової слідчої комісії Верховної Ради по формуванню тарифів. Ми стверджуємо, що тарифи, які сьогодні платять українські громадяни, вони є&nbsp; необґрунтовані, вони є грабіжницькі, мінімум удвічі, втричі більше, ніж мають люди платити, тому що повна монополія: обленерго, облгази, ринок постачання житлово-комунальних послуг.</p>
<p>Тому ми кличемо сюди&nbsp; до парламенту представників уряду, представників національної комісії по формуванню тарифів, щоб вони чітко дали відповіді на питання, яким чином формуються тарифи, щоб Міністерство соціальної політики чітко відповіло, яким чином люди отримають компенсації. Бо коли мені розказують, що в бюджеті передбачено 25 мільярдів гривень на компенсацію тарифів, у мене питання: а чи не краще ці 25 мільярдів гривень використати на заходи з енергозбереження, на утеплення, на модернізацію енерго… теплоцентралі, на створення робочих місць для людей? Тому головне завдання парламенту, головне завдання уряду – це відповіді на ті питання економічного, соціального плану, які сьогодні стоять перед мільйонами українських громадян.</p>
<p>Ну і, безумовно, ми зможемо дати ці відповіді за умови, якщо будемо боротися з корупцією. Тому фракція Радикальної партії підтримує антикорупційні розслідування. Кожен, хто краде, має відповідати.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Народний фронт, народний депутат Пашинський Сергій Володимирович, будь ласка. <i>(Шум у залі)</i></p>
<p>Шановні колеги, будь ласка, дайте можливість виступити народному депутату Пашинському. <i>(Шум у залі)</i></p>
<p>Послухайте, шановні народні депутати, от повірте мені, от проблеми взагалі ніякої немає. Буде розслідування і по тарифам, буде розслідування і по корупції, все це буде. Але прошу поважати… прошу поважати право народних депутатів на виступи.</p>
<p>Будь ласка, Сергій Пашинський, народний фронт. І не заважайте, будь ласка. Прошу!</p>
<p>&nbsp;</p>
<p>10:13:13</p>
<p>ПАШИНСЬКИЙ С.В.</p>
<p>Шановні друзі! Без сумніву, у нашої держави є два ворога: це російський окупант і агресор і корупція, яка роз'їла всю нашу державу. І не перемігши корупцію, ми однозначно не переможемо російського агресора. Що зараз робить агресор? Позавчора один з лідерів ДНР заявив, що за 2 місяці вони зроблять так, що хунти, як вони нас називають, це вони нас всіх називають з хунтою, в Києві не буде, їх союзники зметуть. Проросійські канали: канал "Інтер", канал "112" має одних і тих же спікерів. Знаєте, є у злодюжок кишенькових дуже цікава тактика: коли вони залазять в кишеню комусь, вони зразу починають кричати: "Держи вора!".</p>
<p>Ми будемо боротися із корупцією і саме тому фракція "Народний фронту"&nbsp; вимагає, щоб сьогодні за основу та в цілому був проголосований&nbsp; закон, який не дозволяє суддям продажним відпускати корупціонерів під копієчну заставу. Саме тому, фракція "Народного фронту" вимагає, щоб у п'ятницю сюди прибув Генеральний прокурор і чітко дав звіт, що відбулося із корупціонерами, де міністр АПК на 9 мільярдів подав документи, що відбулося з іншими корупціонерами, де конкретні факти і конкретні арештовані? Ми абсолютно переконані, що те, що за останні місяці відбувається в державі,&nbsp; а саме, гучні арешти, а саме, очищення нашої влади від корупції – не подобається як самим корупціонерам,&nbsp; і дуже&nbsp; подобається росіянам, як і зараз на цьому грають.</p>
<p>Канал "Інтер" багато з яких... з моїх колег зараз там дуже часто виступають, позавчора вже договорився до того, що виявляється теракти на Україні&nbsp; провокує&nbsp; українська влада для посилення своїх повноважень. А у нас Нацрада підписує&nbsp; мирову угоду&nbsp; з телеканалом "Інтер".</p>
<p>Шановні друзі, проти нас іде війна. І я запевняю кожного патріота зараз під Верховною Радою, що всі корупціонери: міністри, з якої б політичної сили вони не були, – вони будуть заарештовані і їх справи будуть доведені до суду, і ми як "Народний фронт" доб'ємося цього. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Андрій Шипко, "Відродження".</p>
<p>&nbsp;</p>
<p>10:16:07</p>
<p>ШИПКО А.Ф.</p>
<p>Група "Відродження", Шипко Андрій, Дніпропетровщина, місто Нікополь, Орджонікідзе, Нікопольський район.</p>
<p>Шановні народні депутати, дорогі виборці! По-перше, вітаю всіх з великим святом Благовіщення Пресвятої Богородиці! Кожна родина чекає благої вісті: про мир, про здоров'я близьких, про успіхи дітей. І кожна українська сім'я чекає вісті від нас, саме від нас з вами. Бо саме ми повинні поставити крапку у знущаннях уряду над нашим народом.</p>
<p>Ще учора я працював в окрузі. Запитань та проблем на останній час у людей збільшилося у сотні разів. Я хочу, щоб хоч на одне відповів наш Прем'єр-міністр. Молодий лікар сільської амбулаторії отримує заробітну платню 1 тисячу 700 гривень. У нього сім'я: двоє маленьких дітей і жінка в декретній відпустці. Скажіть, будь ласка, пане Прем'єр-міністре, скільки коштів залишиться в молодої родини на дитяче харчування, на одяг та взагалі на життя? Мабуть, якщо вони і отримають субсидію, якщо яблука коштують 20 гривень, молоко – 20 гривень, хліб майже 10 гривень, як їм жити, як жити мільйонам молодих сімей? Я вже не кажу про літніх людей, приречених цим урядом на вимирання.</p>
<p>Як лікар за фахом відверто скажу: такі урядові реформи знищують націю, адже, сплативши комуналку, у людей просто не залишиться коштів на лікування. А гірники та металурги, які втратили своє здоров'я на виробництві, мають всупереч Конституції віддавати 15 відсотків заробленої пенсії. Навіщо? Кому? Скажіть, в якому акті цього вимагає Міжнародний валютний фонд? Покажіть мені і людям цей документ!</p>
<p>Наша депутатська група "Відродження" підготувала чимало законопроектів: про здешевлення ліків, харчових продуктів, про підтримку села, про реальну децентралізацію. А сьогодні групою "Відродження" зареєстровано постанову про відтермінування підвищення тарифів ЖКГ. І ми вимагає негайно її проголосувати! Бо встановлювати європейські тарифи можливо лише тоді, коли в Україні буде європейська зарплата та європейський соціальний захист. А нинішній уряд займається тільки популізмом. За їх реформами стоїть бідність людей та втрата надій. Тому сьогодні в це велике православне свято єдиною благою вісткою, яка розродить віру в серцях українців, це буде звістка&nbsp; про відставку цього уряду, і це буде перший крок к реальному відродженню України.</p>
<p>&nbsp;</p>
<p>ГОЛОВУЮЧИЙ.&nbsp; Вікторія Войціцька, "Самопоміч".</p>
<p>Олег Березюк, фракція "Самопоміч".</p>
<p>&nbsp;</p>
<p>10:19:01</p>
<p>БЕРЕЗЮК О.Р.</p>
<p>Вельмишановний пане Голово! Вельмишановні депутати! Шановні люди! я би зараз хотів,&nbsp; щоб камера&nbsp; телеканалу "Рада" показала зал. Супервакханалія, яка твориться в парламенті. Ми сюди прийшли не для того, щоб не працювати. Якщо говорити про корупцію і якщо з корупцією боротися шляхом тільки блокуванням трибуни, ми можемо трибуну блокувати 24 години&nbsp; на добу 365 днів.</p>
<p>Шановні колеги! Нам може допомогти тільки одна річ – абсолютна прозорість і відсутність страху визнати власну неміч. Якщо треба створити ТСК для того, щоб довести, що це правда або неправда, її треба створювати. в чому проблема? А це пікетування зараз відбувається тільки тому,&nbsp; що парламент у тому числі і коаліція не може добитися того, щоб прийняти закон&nbsp; про тимчасові&nbsp; слідчі комісії у Верховній Раді. А знаєте, чим відрізняється тимчасова слідча комісія від ТСК, спеціальна комісія, яку може створити будь-який депутат, знайшовши підписи депутатів? Рівнем відповідальності. Тому що коли ти є членом тимчасової слідчої комісії, ти несеш юридичну відповідальність за свої сказані слова, а не просто політичний піар, який також корисний.</p>
<p>Тому, вельмишановний пане Голово Верховної Ради,&nbsp; я пропоную вирішити це питання просто – створювати всі комісії, які треба створювати. А друге питання: сьогодні або максимум в четвер винести на голосування і прийняти Закон "Про тимчасові слідчі комісії" і нарешті перетворити парламент, який би мав функцію контролю справжнього, а то Рахункова палата - іграшкова, ніколи ніхто. За цілий рік Рахункова палата подала тільки одне подання в прокуратуру, яке було розглянуто в суді. На 14 чи на 7 мільярдів гривень поза бюджетом України гуляє, щонайменше, 500 мільярдів гривень.</p>
<p>Тому, шановні панове депутати, я пропоную, не дивлячись на те, що ви правильно зробили, що акцентували увагу на цьому, продовжити роботу, створити тимчасову слідчу комісію і працювати далі. Це дуже важливо. Люди чикають від нас не пікетів, вони втомились від них за 24 роки, цього нічого не сталося, вони хочуть не боротьби з корупцією, а створення обставин, у яких ця корупція практично не мож-ли-ва! А ми з вами для цього зробили обмаль. Дякую вам.</p>
<p>&nbsp;</p>
<p>ГОЛОСИ ІЗ ЗАЛУ.&nbsp; ТСК!</p>
<p>&nbsp;</p>
<p>ГОЛОВУЮЧИЙ. Народний депутат Бойко "Опозиційний блок". <i>(Шум у залі)</i></p>
<p>&nbsp;</p>
<p>10:22:12</p>
<p>БОЙКО Ю.А.</p>
<p>Дякую. Шановний пане Голово, шановні народні депутати. Кризове явище в економіці країни досягли найвищої точки. Зростає тотальне зубожіння громадян, триває соціальне пограбування пенсіонерів, поглиблюється беззаконня, стрімко зростає безробіття. Падіння ВВП в першому кварталі склала 15 відсотків, інфляція – 38, ціни зросли в 2 рази, тарифи збільшено в 3–7 разів. При цьому буде дивно виглядає, коли уряд починає відхрещуватися від підняття тарифів і намагається зняти з себе відповідальність. Але люди чітко запам'ятали, хто це зробив. Уряд став невід'ємним придатком Міжнародного валютного фонду та веде країну до руйнування реального сектору економіки. Знищення малого та середнього бізнесу. Всі провали в економіці списуються на війну, яка стала засобом збагачення для багатьох провладних представників завдяки військовим контрактам. Ми вважаємо, що на цьому тижні парламент повинен сконцентруватися на вирішення наступних питань.</p>
<p>Перше, це законодавча підтримка Мінських угод, які ігноруються правлячою коаліцією. Друге, прийняття пакету економічних законів, які дають можливість вивести країну з кризи. Ми розробили антикризову економічну програму і пропонуємо її негайно розглянути і прийняти. 5 першочергових пунктів.</p>
<p>Перше, фінансування відновлення економіки за рахунок направлення передбачених у бюджеті коштів на війну, на відновлення інфраструктури житлового фонду, там промислового потенціалу.</p>
<p>Друге, забезпечити дієвий соціальний захист населення, невідкладно забезпечити індексацію заробітних плат, збільшити кошти на підтримку переселенців, індексувати пенсії. Стимулювати приплив інвестицій і запуск внутрішнього виробництва, знизити податковий тиск на бізнес, зупинити свавілля фіскальних органів і підвищити права інвесторів. Розпочати боротьбу з корупцією,&nbsp;– не влаштовувати показові піар-шоу та розправи над політичними опонентами, а реально боротися з корупціонерами. Відновити економічну стабільність, перейти до більш прогнозованої валютної політики. Забезпечити жорсткий контроль за рефінансуванням банків і поступове скасування валютних обмежень. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, "Батьківщина", Іван… Юрій Левченко, будь ласка, "Батьківщина" передала слово. Потім Володимир Литвин, "Воля народу". Будь ласка, Юрій Левченко.</p>
<p>&nbsp;</p>
<p>10:25:22</p>
<p>ЛЕВЧЕНКО Ю.В.</p>
<p>Левченко, ВО "Свобода", 223-ій округ. Шановне товариство, шановний український народе! Вже кілька тижнів в Україні лунають звинувачення. Звинувачення, які обґрунтовані фактами, які обґрунтовані документами щодо корупційних зловживань уряду і щодо корупційних зловживань безпосередньо Прем'єр-міністра України Арсенія Яценюка, який прикриває ці зловживання уряду. Замість того, щоб проводити об'єктивне розслідування, неупереджене розслідування цих звинувачень, ми бачимо, що з'являється просто-напросто обмін компліментами. У когось там хтось з кимось розлучився, у когось стільки-то машин, у когось стільки-то маєтків, той поганий, пой поганий і так далі.</p>
<p>Це неприпустимо! Є звинувачення про розкрадання понад 7 з половиною мільярдів гривень! Є звинувачення про те, що можна повернути "Укртелеком" у державну власність і це не відбувається. Є звинувачення про розкрадання в "Нафтогазі" на понад 4 з половиною мільярда. Є звинувачення в розкраданні в "Енергоатомі" і так далі, і тому подібне. Є також факти про "Укрнафту" і "Укртранснафту". Що саме з дозволу Прем'єр-міністра була викачана технічна нафта з українських трубопроводів і передана приватним структурам.</p>
<p>Але жодних розслідувань з цього приводу не відбувається! Суспільство вимагає вже кілька тижнів, щоб у Верховній Раді України, в найвищому законодавчому органі була створена незалежна комісія, Тимчасова слідча комісія, яка би якраз розслідувала оці всі звинувачення. Щоб не було розмов забагато на ток-шоу, щоб не розказували, у кого які машини, дружини і так далі. Тому що не важливо, хто такий Гордієнко. Це не важливо! Важливі ті речі, про які він говорив!</p>
<p>І коли єдина поки що комісія, яка була створена, це в Кабміні, яка створена якраз з людей, яких він перевіряв і яка нібито визнала, що він сам корупціонер, то це абсурдно. Тобто люди, яких він перевіряв, самі його перевіряли. Має бути незалежне розслідування в стінах Верховної Ради. Всі, хто не хоче цього, відверто кажучи, є просто зрадниками українського народу! Тому що ви всі сьогодні тут знаходитесь за наслідком Майдану, всі ви! Ви сюди прийшли якраз через те, що люди віддавали своє життя на Майдані!</p>
<p>І тому ви зобов'язані сьогодні проголосувати за створення тимчасової слідчої комісії по перевірці цих фактів. Якщо ви чесні перед людьми, якщо ви справді хочете змінити щось, власне кажучи, в країні. І тому ми будемо блокувати трибуну Верховної Ради&nbsp; і не допустимо&nbsp; нікого&nbsp; до цієї трибуни, поки сьогодні не буде проголосоване створення&nbsp; тимчасової слідчої комісії по розслідуванням фактів зловживань. І хай ця комісія вирішує правда це чи не правда, і хай&nbsp; суспільство…</p>
<p>&nbsp;</p>
<p>ГОЛОВУЮЧИЙ. Володимир Михайлович Литвин, будь ласка.</p>
<p>Шановні колеги,&nbsp; не&nbsp;&nbsp;&nbsp; заважайте депутатам виступати з трибуни, це ж трибуна не ваша, а українського&nbsp; парламенту. Правильно, і&nbsp; на неї має право кожен депутат. Тому, будь ласка,&nbsp; не перебільшуйте свої повноваження. Пропустіть, будь ласка,&nbsp; Володимира&nbsp; Михайловича. Шановні колеги,&nbsp; будь ласка, не конфліктуйте.</p>
<p>Будь ласка, Володимир Михайлович, з місця.</p>
<p>&nbsp;</p>
<p>10:29:15</p>
<p>ЛИТВИН В.М.</p>
<p>Шановний Голово, шановні народні депутати! Допоки&nbsp; у високих кабінетах міряються, хто більше вкрав і показушно борються проти корупції, а точніше кажучи, усувають конкурентів у корупційних справах, суспільство українське, наші люди скаженіють.&nbsp; Вони&nbsp; розгублені і зневірені, оскільки не&nbsp; знають, як оплачувати не підйомні тарифи. Правда, останнім&nbsp; часом, у тому числі у нас, у депутатському середовищі, прозріли і запропонували заслухати НКРЕ. Виникає питання: вони що солов'ї, щоб їх слухати?&nbsp; Кому потрібні оці розмови "корисних ідіотів"? Але, шановні колеги, ви ж їх також підтримували, давали путівки на ці посади. А сьогодні треба дати&nbsp;&nbsp; відповідь на одне питання: як людям вижити на пенсію&nbsp; в 1000 гривень, в 1300, в 1200.</p>
<p>Тому пропозиція: не слухати представників цього відомства, а прийняти рішення Верховної Ради України накласти мораторій на підвищення тарифів до того моменту, допоки не буде з'ясовано обґрунтованість цих&nbsp; тарифів – це перше, і можливість людям сплачувати ці тарифи.</p>
<p>Та ж сама проблема із закриттям шкіл, особливо в сільській місцевості і в першу чергу в сільській місцевості. Люди, громади відремонтували школи, забезпечують їх всім необхідним, а школи закривають. І що показово. Ті депутати, які вчора ініціювали відповідні постанови і сьогодні підтримують такі дії уряду. Ми виступаємо за те, щоб найближчим часом, на цьому тижні була прийнята Постанова Верховної Ради про заборону закриття шкіл. Те ж саме стосується і лікарень.</p>
<p>Проблема чорнобильців. Незабаром 26 квітня всі будуть урочисто говорити про те як поважають чорнобильців. Але ті мізерні соціальні пільги, соціальні стандарти повністю знівельовані. Тому ми пропонуємо прийняти і рішення з цього приводу. Назагал наша група підтримає створення ТСК для розслідування фактів корупції у вищих ешелонах влади. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я просив би вашої уваги. Сконцентруйтесь, будь ласка, я хотів би декілька речей вас поінформувати про те, яким чином вчора відбувалось засідання Погоджувальної ради.</p>
<p>Шановні народні депутати, прошу вашої уваги. Вчора… Сядьте на свої місця, будь ласка. Розенблат, шановний колега народний депутат Розенблат, шановний колега народний депутат, народний депутат Пинзеник, займіть, будь ласка, свої місця, Павло Пинзеник. Прошу вас, будь ласка.</p>
<p>Шановні колеги, вчора ми проводили засідання Погоджувальної ради, де розглядали ряд питань, в тому числі були ініціативи щодо боротьби з корупцією і заяв керівника Фінінспекції плюс висновок робочої групи, яка працювала в уряді щодо виявлення певних корупційних діянь і напрацювали ряд матеріалів. Також було озвучено про те, що треба створити умови для розслідування економічної обґрунтованості тарифів для того, щоби це питання було абсолютно публічним і відкритим. Були варіанти створення ТСК, але в кінці на завершення після Погоджувальної ради ми, наскільки я зрозумів, узгодили наступний підхід. Оскільки сьогодні можливо говорити про створення різнопланових комісій, які ні в якому разі не можуть привести до результату, а можемо зробити наступне.</p>
<p>Перше. Ми хочемо, щоб тарифи були відкритими, публічними, щоби вони були справедливими, а у разі, якщо вони є непосильними для людини, держава має зробити все для того, щоби через компенсатори захистити цю людину.</p>
<p>Друга позиція. якщо ми говоримо про корупцію, то треба, щоби корупційні діяння були швидко розслідувані, щоб по ним були прийняті рішення. Якщо хтось створив корупційні діяння – має сісти в тюрму. Тому що, якщо не сяде в тюрму той, хто створив корупційні діяння, це буде означати, що корупція буде наростати в нашій державі. Тому вчора ми прийняли рішення: створити і провести завтра в середу в другій половині дня публічні засідання комітетів. Наприклад, що стосується питань корупції – антикорупційного комітету на чолі з Єгором Соболєвим, Комітету з правоохоронної діяльності – Андрієм Анатолійовичем Кожем'якіним. Розглянути всі матеріали і внести народним депутатам абсолютно обґрунтовану пропозицію щодо створення ТСК, щодо запрошення тих чи інших осіб для заслуховування в стінах парламенту. Систематизувати цю роботу, а не перетворювати це ТСК в посмішище, яке не призведе, може не призвести, до бажаного результату.</p>
<p>Друга позиція. Питання тарифів, тарифоутворення. Звісно треба отримати офіційну інформацію від НКРЄ, від "Нафтогазу", від Мінпаливенерго, від соціального міністра: які тарифи, як люди сплачують, які соціальні компенсатори. Систематизувати цю роботу в рамках профільного комітету, внести в залу парламенту&nbsp; узгоджені пропозиції. Цей комітет у нас представляє представник Радикальної партії Олега Ляшка народний депутату Скуратовський. Провести це в прямому ефірі, без тіней, без підкилимних ігор і вивести врешті-решт у цьому питанні порядок.</p>
<p>Що поганого в цій системі? Нічого! Пропорційне представництво у комітетах забезпечено всіх політичних сил. Тоді це буде професійно, це буде якісно і буде відверто.</p>
<p>Тому пропозиція на зараз: доручення двом комітетам,&nbsp; антикорупційному, і, Андрій Анатолійович, вашому комітету завтра публічно розглянути питання корупції.</p>
<p>Друга позиція: доручення профільному комітету, який очолює Скуратовський, провести відповідні слухання завтра і внести пропозиції парламенту: а) щодо створення комісій, щодо запрошення в п'ятницю на звіт тих чи інших посадових осіб, які необхідні і за результатами цього звіту прийняття подальших рішень українським парламентом. Це буде справжній контроль, це уже буде професійний підхід, і врешті-решт, це буде відповідальність як політичних сил, так і голів комітетів у тому, щоби питання було принципово вирішено.</p>
<p>Тому, шановні колеги, у нас з вами&nbsp; сьогодні є ряд серйозних питань, пов'язаних із розглядом питань порядку денного. У зв'язку з цим прошу, шановні колеги, погодитися з таким підходом: наступне… <i>(Шум у залі)</i> наступне!... <i>(Шум у залі)</i> Наступне!... <i>(Шум у залі)</i> Порядок денний передбачає те, що ми будемо голосувати питання до включення порядку денного сесії. Це означає, що у нас з вами шість сторінок, шановні депутати, різних законопроектів.</p>
<p>Є пропозиція, щоб ми проголосували ці всі шість сторінок пакетом і включили питання у порядок денний сесії для того, щоб ми змогли розпочати їх розгляд у комітетах. А далі комітети вже будуть визначатися щодо цього питання.</p>
<p>Тому я би просив шановних народних депутатів зайняти свої місця, керівників фракцій зайняти свої місця для того, щоб ми визначились щодо формування порядку денного сесії. Там є питання оборонні, є питання антикорупційні, … є питання… <i>(Шум у залі)</i> Є питання, які стосуються інших важливих рішень, які має ухвалити на цьому тижні український парламент. Приймається така позиція, щоби порядок денний включити сесії... В порядок денний сесії включити питання. Приймається, дякую.</p>
<p>Шановні колеги, на ваш розгляд... я прошу запросіть народних депутатів до зали.</p>
<p>&nbsp;</p>
<p>ГОЛОСИ ІЗ ЗАЛУ. ТСК, ТСК, ТСК!</p>
<p>&nbsp;</p>
<p>&nbsp;ГОЛОВУЮЧИЙ. Будь ласка, займайте свої робочі місця шановні народні депутати, на ваш розгляд вноситься для включення до порядку денного сесії законопроекти, реєстраційний номер, увага: 2471, 2472, 2541... Запрошуйте народних депутатів. ...2551, 2564, 2568, 2489, 2490, 1567, 2561, 2562, 2567, 2531, 2563, 2532, 2538, 2539, 2540, 2558, 2515, 2497, 2485, 2486, 2070, 2071, 2442, 2528, 2276, 2143, 2073, 2105, 1835, 2026, 2069, 2069-1, 2069-2, 2332 – це ті законопроекти, які за рішенням Погоджувальної ради пропонується включити в порядок денний сесії для того, щоби почати над ними роботу.</p>
<p>Прошу підготуватися народних депутатів для голосування. Шановні колеги, прошу підготуватися для голосування. І прошу підтримати для включення для порядку денного сесії. Ми включили фактично всі законопроекти всіх колег, які подавали свої законопроекти. Приймається? Прошу голосувати за включення до порядку денного сесії. Я прошу всіх підтримати це рішення. Прошу підтримати. Прошу підтримати всі. Прошу підтримати. Прошу підтримати для включення до порядку&nbsp; денного сесії. Прошу голосувати, шановні друзі, і прошу підтримати. Прошу голосувати. <i>(Шум у залі)</i></p>
<p>&nbsp;</p>
<p>10:41:04</p>
<p>За-221</p>
<p>Не встиг? Олег Ляшко не встиг.</p>
<p>Шановні колеги, на ваш розгляд вноситься для голосування, я прошу підтримати. Це включення в порядок денний сесії питань порядку денного, тільки сесії,&nbsp; там є закони всіх фракцій. Прошу підтримати і прошу проголосувати, шановні колеги. Прошу підтримати і прошу проголосувати. Прошу голосувати, шановні колеги! За включення до порядку денного сесії, прошу підтримати. Прошу підтримати. Прошу підтримати, друзі! Дякую. Колеги, та насправді ми ж робимо просто свою роботу.</p>
<p>&nbsp;</p>
<p>10:41:42</p>
<p>За-245</p>
<p>Рішення прийнято. Дякую всім, хто підтримав.</p>
<p>Далі, шановні колеги, я пропоную. Якщо просять нараду – будь ласка, всі зацікавлені по одній людині до мене в кабінет. Я передаю ведення Першому заступнику Голови Верховної Ради. Прошу розпочинати розгляд питань порядку денного. І, будь ласка, хто має бажання, заходьте. Продовжуйте.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>10:42:10</p>
<p>ГОЛОВУЮЧИЙ. Шановні колеги, переходимо до розгляду проекту&nbsp; Закону про внесення змін до Сімейного кодексу України щодо врахування відомостей про соціальний супровід сім'ї (особи) при захисті у судовому порядку сімейних прав та інтересів. Доповідач по даному питанню – міністр соціальної політики Розенко Павло Валерійович. Але перед тим, є пропозиція, щоб ми розглянули в скороченому режимі даний законопроект. Прошу народних депутатів підтримати розгляд в скороченому режимі. Прошу підтримати. <i>(Шум у залі)</i></p>
<p>&nbsp;</p>
<p>10:43:19</p>
<p>За-133</p>
<p><i>&nbsp;(Шум у залі) </i></p>
<p>Ще раз хочу наголосити. Ми можемо&nbsp; або&nbsp; розглядати&nbsp; повним розглядом дане питання, або в скороченому режимі.</p>
<p>Я прошу ще раз депутатів підтримати пропозицію про&nbsp; розгляд цього законопроекту в скороченому режимі. Прошу ще раз, народні депутати, зайти на робочі місця і проголосувати. Хто за розгляд даного питання в скороченому режимі, прошу проголосувати. Будь ласка,&nbsp; голосуємо. Прошу підтримати, народні депутати.</p>
<p>&nbsp;</p>
<p>10:44:02</p>
<p>За-182</p>
<p>Дякую. Отже починаємо розгляд питання і запрошується спочатку до слова співдоповідач – голова підкомітету Комітету з питань сім'ї, молодіжної політики, спорту та туризму Спориш Іван Дмитрович. Прошу, будь ласка,&nbsp; до доповіді.</p>
<p>Будь ласка,&nbsp; з місця. Включіть, будь ласка,&nbsp; мікрофон, щоб Іван Дмитрович&nbsp; зміг доповісти законопроект.</p>
<p>&nbsp;</p>
<p>10:44:32</p>
<p>СПОРИШ І.Д.</p>
<p>Шановні депутати! Я попрошу уваги, тому що, дійсно, зараз всі пішли до Володимира Борисовича для того, щоб продовжити&nbsp; наш&nbsp; порядок денний. Тому я дуже хотів би…<i>(Шум у залі) </i>&nbsp;…щоб не перебивати, а разом з тим досить важливе питання розглянути сьогодні.</p>
<p>У Комітеті з питань&nbsp; сім'ї, молодіжної політики, спорту та&nbsp; туризму розглянуто проект&nbsp; Закону України про внесення змін до Сімейного кодексу України щодо врахування відомостей про соціальний супровід сім'ї при захисті у судовому порядку сімейних прав та інтересів, поданий Кабінетом Міністрів України.</p>
<p>Ми розглянули дане питання на нашому комітеті. Комітет підтримує законодавчі пропозиції, спрямовані на вдосконалення механізму розгляду&nbsp; в судах спорів щодо участі одного з батьків у вихованні&nbsp; дитини, місця проживання дитини, позбавлення та поновлення батьківських прав та інших подібних спорів. Зазначеними змінами передбачається врахування під час розгляду відповідних спорів факту відмови батьків від соціального супроводу.</p>
<p>Головне науково-експертне управління підтримує прийняття законопроекту за основу в першому читанні з наступним урахуванням висловлених зауважень та пропозицій. За висновком Комітету з питань запобігання, протидії корупції законопроект відповідає вимогам антикорупційного законодавства. Тому комітет пропонує Верховній Раді України прийняти проект Закону за основу. Я скажу, що нашому, на нашому комітеті при цьому були міністр соціальної політики, різні експерти і дійсно це питання нам всім, ми всі повинні його прийняти.&nbsp; Тому я дуже прошу підтримати дане питання.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, народні депутати, записуємося: два – "за", два – "проти". Прошу включити реєстрацію запису. Будь ласка.&nbsp;</p>
<p>Отже, слово надається Герасимову Артуру Володимировичу, партія "Блок Петра Порошенка". Прошу включити мікрофон.</p>
<p>&nbsp;</p>
<p>10:47:04</p>
<p>ГЕРАСИМОВ А.В.</p>
<p>Артур Герасимов – "Блок Петра Порошенка". Фракція "Блоку Петра Порошенка" підтримує прийняття цього законопроекту за основу, тому що він дійсно дуже важливий під час захисту і під час супроводу у судовому порядку інтересів сімей, особливо неповних сімей, коли іде питання відносно участі одного з батьків у вихованні дітей.</p>
<p>Тому закликаю всіх депутатів підтримати цей законопроект і прийняти його за основу. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Слово надається Унгуряну Павлу Якимовичу, політична партія "Народний фронт". Прошу включити мікрофон.</p>
<p>&nbsp;</p>
<p>10:47:47</p>
<p>УНГУРЯН П.Я.</p>
<p>Шановні колеги, фракція "Народний фронт" буде підтримувати цей законопроект в першому читанні. Важливо, щоб інформація про соціальний супровід була відома у суді. Також хочу нагадати, що в нас на п'ятницю в порядку денному стоїть проект постанови, який узгоджений разом із профільним Комітетом з питань сім'ї, молодіжної політики, спорту та туризму про проведення парламентських слухань про становище сім’ї в Україні. І я думаю, що такі парламентські слухання ми зможемо, в тому числі і сьогоднішній законопроект, проаналізувати з точки зору втілення в життя.</p>
<p>Хочу нагадати, що на жаль, на превеликий жаль, сьогодні українська сім’я в переважній більшості є неповною сім’єю. І питання врегулювання, в тому числі судових спорів, в тому числі участі соціального посередництва, соціального супроводу є дуже важливими. Сьогодні нам потрібно відновлювати всі механізми підтримки української сім’ї, підтримки народжуваності в тому числі, застосовуючи всі правові та економічні механізми.</p>
<p>Тому давайте голосувати на підтримку сім’ї в Україні. Дякую за увагу.</p>
<p>&nbsp;</p>
<p>ГОЛОВУЮЧИЙ. Дуже вам дякую. Отже, шановні колеги народні депутати, висновок комітету – прийняти за основу даний законопроект. І також висновок Головного науково-експертного управління зазначає, що законопроект може бути прийнятий за основу. Тому є пропозиція проголосувати за прийняття даного законопроекту за основу.</p>
<p>Шановні колеги, я прошу зайняти робочі місця і підготуватися до голосування. Будь ласка, зайдіть в зал для того, щоб ми могли результативно проголосувати. Отже, ставлю на голосування проект Закону про внесення змін Сімейного кодексу України щодо врахування відомостей про соціальний супровід сім'ї (особи) при захисті у судовому порядку сімейних прав та інтересів. Номер 2190. Ставиться прийняття даного законопроекту за основу. Прошу визначатися шляхом голосування. Будь ласка, голосуємо.</p>
<p>&nbsp;</p>
<p>10:50:35</p>
<p>За-226</p>
<p>Даний законопроект прийнятий за основу. І ми переходимо до розгляду наступного законопроекту.</p>
<p>І шановні колеги, я хотів нагадати. Два тижні тому, коли у нас в п'ятницю була розмова і виступи з місця, дуже багато депутатів наголошували, давайте припиняти безкінечні перерви. Якщо у керівництва парламенту є необхідність проговорити якісь політичні аспекти, нехай проходить нарада, а хтось із заступників хай проводить сесію, щоб ми багато годин, було так? Щоб ми багато годин не сиділи без роботи.</p>
<p>Коли вся Україна чекає від нас рішень, коли по два тижні ми оголошуємо перерву. Сьогодні Голова Верховної Ради, я дуже прошу не перебивати, коли я говорю, сьогодні, коли Голова Верховної Ради проводить нараду, згідно ваших пропозицій і ваших прохань він би просив, щоб ми могли надалі проводити сесію. Ми правильно робимо? Тому давайте без шуму системно приймати рішення і закони, які потребує сьогодні Україна.</p>
<p>Отже, наступний законопроект. Проект Закону про внесення змін до Закону України "Про військовий обов'язок і військову службу" щодо звільнення з військової служби осіб, які мають на утриманні дітей-інвалідів I чи II групи. Є пропозиція даний законопроект теж розглянути за скороченою процедурою. Якщо є підтримка, прошу проголосувати.</p>
<p>Шановні колеги, прошу проголосувати за скорочену процедуру.</p>
<p>&nbsp;</p>
<p>10:52:23</p>
<p>За-188</p>
<p>Дуже вам дякую за підтримку. Отже, до слова запрошується доповідач – народний депутат України Єремеєв Ігор Миронович. Прошу включити мікрофон з місця. Будь ласка.</p>
<p>&nbsp;</p>
<p>10:52:38</p>
<p>ЄРЕМЕЄВ І.М.</p>
<p>Український народе! Шановний Голово, шановні народні депутати! До вашої уваги пропонується проект Закону України про внесення змін до Закону України "Про військовий обов'язок і військову службу" щодо звільнення з військової служби осіб, які мають на утриманні дітей-інвалідів I чи II групи. Особливу увагу слід приділити дітям тих батьків, яких було мобілізовано в зону АТО відповідно до Закону України "Про мобілізаційну підготовку та мобілізацію", Закон України "Про військовий обов'язок і військову службу".</p>
<p>На даний час склалась наступна колізія. Відповідно до частини першої статті 23&nbsp; Закону України&nbsp; "Про мобілізаційну підготовку&nbsp; та мобілізацію" із змінами та доповненнями&nbsp; чоловіки&nbsp; та жінки, на утриманні яких перебуває повнолітня дитина, яка є інвалідом першої та другої групи,&nbsp; до досягнення нею 23 років не підлягають призову до військової служби під час мобілізації. У той же час&nbsp; на сьогоднішній день в зоні АТО&nbsp; знаходяться чоловіки, які були призвані, мобілізовані до прийняття змін до відповідного закону, а тому не відносилися до військовообов'язкових, що&nbsp; не підлягають призову.&nbsp;&nbsp; Представленим до вашої уваги законопроектом усувається дана колізія. Мобілізовані раніше військовослужбовці отримують змогу повернутися до своїх дітей і сімей.</p>
<p>Профільний комітет парламенту та Головне науково-експертне управління підтримують даний законопроект. Прошу його підтримати, якщо можливо, сьогодні за основу, а можливо і&nbsp; в цілому, тому що багато дітей&nbsp; і батьків сьогодні&nbsp; чекають цих змін до закону. Дякую&nbsp; за увагу.</p>
<p>&nbsp;</p>
<p>ГОЛОВУЮЧИЙ. Дякую. Ми порадимось, як приймати, але давайте від комітету заслухаємо&nbsp; народного депутата&nbsp;&nbsp; Вінника. Прошу включити мікрофон з місця.&nbsp; Народний депутат&nbsp; Вінник. Будь ласка, включіть мікрофон.</p>
<p>&nbsp;</p>
<p>10:54:36</p>
<p>ВІННИК І.Ю.</p>
<p>Доброго дня, шановні колеги. Ми на комітеті розглядали цей законопроект. Він, дійсно, має суто технічний характер. Тому що враховуючи зміни&nbsp; в Закон України&nbsp; "Про мобілізаційну підготовку та мобілізацію", які були внесені ще&nbsp; 25.07.2014 року,&nbsp;&nbsp; така категорія осіб звільняється від проходження&nbsp;&nbsp; військової служби. Натомість є певні особи, які вже до того часу були мобілізовані і знаходилися у військових частинах. Тобто те, що нам треба зробити, нам треба надати&nbsp; можливість повернутися цим особам до своїх&nbsp; дітей, у даному випадку&nbsp; інвалідів першої чи другої групи. І таким чином вони будуть звільнені&nbsp; від&nbsp; проходження&nbsp; служби. Натомість&nbsp; на комітеті ми би додали додаткову тезу про те, що такі особи звільняються&nbsp;&nbsp; від військової служби, якщо вони мають відповідне бажання. Тому що може виникнути ситуація, коли наші воїни будуть до кінця&nbsp; служити, віддадуть борг Україні і потім повернуться до своїх домівок.</p>
<p>Тому комітет рекомендував би прийняти цей законопроект&nbsp; за основу і в цілому, але додати формулювання, що, якщо відповідне бажання є у таких осіб звільнитися від військової служби. Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Зараз ми запишемось два – "за", два – "проти". Але вас дуже прошу, висловлюючи свою думку, також і висловлювати позиції чи голосувати за основу, чи в цілому. Шановні колеги, прошу записатись два – "за", два – "проти". Прошу включити систему реєстрації. Будь ласка, включіть мікрофон Унгуряну Павлу Якимовичу, "Народний фронт", прошу включити мікрофон.</p>
<p>&nbsp;</p>
<p>10:56:30</p>
<p>УНГУРЯН П.Я.</p>
<p>Шановні колеги, фракція "Народного фронту" буде підтримувати за основу даний законопроект. Я хотів би зазначити, що це буде яскравим прикладом, коли фракції коаліцій підтримують законопроекти, які вносяться не членами коаліції, але направлені на вдосконалення абсолютно нормальних, правильних речей.</p>
<p>У нас з вами вже стало нормальною практикою, коли ми розглядаємо навіть у такі важки часи, коли фактично у нас йде війна ми розглядаємо питання можливого виключення із переліку тих осіб, які підлягають мобілізації або військовій службі тих чи інших категорій громадян. Безумовно, безумовно ми розуміємо ту важку необхідну працю, яку здійснюють батьки або опікуни дітей, які мають І чи ІІ групу інвалідності. Це великий, велика справа, яку роблять ці люди. І саме тому з огляду на такий підхід, на підхід часткового, вибіркового звільнення від, від призову на військову службу, мобілізацію ми будемо в першому читанні підтримувати за основу даний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Кишкар Павло Миколайович, політичне об'єднання "Самопоміч". Прошу включити мікрофон.</p>
<p>&nbsp;</p>
<p>10:57:53</p>
<p>КИШКАР П.М.</p>
<p>"Самопоміч", "Самопоміч" буде підтримувати цей законопроект за основу, зважаючи на те, що дійсно є технічні певні правки, які би ми хотіли внести між першим і другим. І повторюся за паном Іваном Вінником, що не може виникнути така ситуація, що це буде примусове звільнення.&nbsp;</p>
<p>Це може лише право людини піти і звільнитися з військової служби, якщо у нього виникли такі обставини або такі обставини існують уже після призову його на військову службу. Тому це суто технічне рішення, яке вирішує проблеми людей, які вже знаходяться, які вже знаходяться в строю.</p>
<p>"Самопоміч" послідовно наполягає на тому, щоби концептуально вирішували такі питання, не окремо виділяючи категорію батьків інвалідів чи викладачів&nbsp; в університетах чи докторантів, щоби ми підійшли комплексно до системи як мобілізації так і демобілізації, призову на військову службу та звільнення. Таких системних речей поки що ми не бачимо і будемо в подальшому наполягати на розробці окремих законів, як б включали всі категорії, які ми бачимо з державницької позиції, правильно було б звільняти або дозволяти їм бути мати можливість звільнення з військової служби за таким законом. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Мосійчук Ігор Володимирович, Радикальна партія Олега Ляшка, прошу включити мікрофон.</p>
<p>&nbsp;</p>
<p>10:59:28</p>
<p>МОСІЙЧУК І.В.</p>
<p>Ігор Мосійчук, Радикальна партія.</p>
<p>Ми будемо підтримувати цей законопроект в першому читанні. Необхідно зазначити, як уже говорили колеги, що мова має йти виключно про право людини скористатися пільгами, які надаватиме цей законопроект. В той же час, необхідно захистити батьків, які дійсно опікуються дітьми-інвалідами, що є дуже важливим. Взагалі, буквально пару днів тому повернувшись з фронту, хочу, користуючись нагодою, закцентувати увагу колег, що прийняття всіх військових законів зараз дуже необхідне, тому що країна перебування в стані війни. І блокування роботи парламенту, в той час, коли іде війна, є неприпустимим, тим більше, що колеги з ВО "Свобода" тільки що не голосували за включення до порядку денного законопроекту про декомунізацію. Законопроекту, який в тому числі передбачає визнання ОУН-УПА воюючою стороною в Другій Світовій війні. Тому, перед тим, як щось робити і відробляти кошти, надані з-за кордону. Потрібно думати ще за тих, хто в окопах, за тих, хто воює із захищає територіальну цілісність країни.</p>
<p>По законопроекту прошу всіх колег підтримати у першому читанні.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Будь ласка, включіть Папієв Михайло Миколайович, політична партія&nbsp; "Опозиційний блок". Я розумію, з місця.</p>
<p>&nbsp;</p>
<p>11:01:27</p>
<p>ПАПІЄВ М.М.</p>
<p>Шановні народні депутати України! Фракція політичної партії "Опозиційний блок" буде підтримувати у першому читанні цей законопроект, але ми не підтримуємо його в цілому, і поясню, з яких причин.</p>
<p>Нам необхідно дуже чітко виписати процедуру, яким чином нам зараз діяти по відношенню до тих осіб, які вже перебувають на військовій службі і в яких на утриманні є діти-інваліди. Нам також треба буде технічно виписати в цьому&nbsp; законі категорії: є діти-інваліди, є інваліди з дитинства. Також треба буде подивитися на таку категорію осіб, у яких на утриманні є батьки-інваліди.</p>
<p>Тобто я дуже просив би, щоби ми підійшли до цього закону технічно правильно, виписали його, і щоб він, в першу чергу, діяв на захист інтересів людей, на соціальну справедливість.</p>
<p>Ми будемо голосувати за цей закон за основу і просимо його підготувати на друге читання, і ми готові надати свої пропозиції. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дуже дякую за ваші думки.</p>
<p>Я прошу депутатів заходити в зал для голосування. І хочу порадитися, судячи з виступів від політичних фракцій виглядає, що пропозиція проголосувати в цілому на сьогодні не набере необхідної кількості голосів. І тому, очевидно, я поставлю, як і було запропоновано у порядку денному, даний законопроект за основу у першому читанні.</p>
<p>Я дуже прошу зайняти свої місця у залі.</p>
<p>Шановні народні депутати, кожне наше голосування вирішує долі людей, долі тих людей, які на фронті. І тут не час і не місце для того, щоб підзаміняти важливі рішення політичним шоу. Я дуже прошу, щоб ми займали місця і голосували, бо кожен з цих законів чекають тисячі і тисячі людей. Я прошу приготуватися до голосування, зайти на свої місця, наблизитися до своїх карточок і ставиться пропозиція проголосувати проект Закону "Про внесення змін про військовий обов'язок і військову службу" щодо звільнення з військової служби осіб, які мають на утриманні дітей-інвалідів I чи II групи (реєстраційний номер 1448) в першому читанні за основу. За основну – прошу визначатися шляхом голосування. Будь ласка.</p>
<p>&nbsp;</p>
<p>11:04:18</p>
<p>За-244</p>
<p>Дякую за підтримку. Я думаю, що ми зможемо підготуватися швидко, між першим і другим читанням внести всі необхідні поправки і цей закон вже в другому читанні якісно підготовлений проголосувати за 2 тижні.</p>
<p>Наступний проект Закону про внесення змін до статті 26 Закону України "Про військовий обов'язок і військову службу" щодо звільнення з військової служби громадян, які є студентами або аспірантами денної форми навчання. І теж є пропозиція, щоб даний законопроект розглянули за скороченою процедурою. Підтримується? Якщо підтримуєте, прошу проголосувати за скорочену процедуру. Будь ласка, народні депутати, зосереджуємося і голосуємо.</p>
<p>&nbsp;</p>
<p>ГОЛОСИ ІЗ ЗАЛУ. ТСК, ТСК, ТСК!</p>
<p>&nbsp;</p>
<p>ГОЛОВУЮЧИЙ.</p>
<p>11:05:20</p>
<p>За-169</p>
<p>Дякую, шановні колеги.</p>
<p>Отже, до доповіді запрошується народний депутат України Литвин Володимир Михайлович. Після&nbsp; нього буде Гриневич Лілія Михайлівна.</p>
<p>Прошу включити мікрофон з місця Володимиру Михайловичу. Будь ласка.</p>
<p>&nbsp;</p>
<p>11:05:46</p>
<p>ЛИТВИН В.М.</p>
<p>Шановний головуючий, шановні колеги, у свій час Верховна Рада України прийняла закон, згідно з яким студенти денної форми навчання та аспіранти не підлягають мобілізації в особливий період.</p>
<p>Разом з тим, залишилася правова прогалина, а саме пов'язана з тим, що частина студентів і аспірантів були вже до прийняття цієї норми закону мобілізовані. Таких налічується порядка 60 осіб.</p>
<p>Тому пропонується прийняти рішення, що в разі, якщо добровільно бажають продовжити навчання, тобто залишити службу, щоб було таке право у Міністерства оборони і Генерального штабу.</p>
<p>Шановний головуючий, є і альтернативний законопроект Лілії Михайлівни Гриневич, він там більш чітко виписаний. То я пропоную прийняти законопроект Лілії Гриневич, але додати до цього законопроекту і докторантів. Це також одиниці, але, разом з тим, ми не повинні втратити їх для науки, вони принесуть більшу користь Україні, займаючись своєю безпосередньою професійною діяльністю. Дякую.</p>
<p>&nbsp;</p>
<p>ГОЛОВУЮЧИЙ. Дякую вам за конструктивну позицію.</p>
<p>І прошу надати слово Гриневич Лілії Михайлівні. Теж з місця прошу включити мікрофон. Будь ласка.</p>
<p>&nbsp;</p>
<p>11:07:11</p>
<p>ГРИНЕВИЧ Л.М.</p>
<p>Лілія Гриневич, "Народний фронт". Шановні колеги, ми пропонуємо, і так само з цим погоджується Комітет з питань національної безпеки і оборони, прийняти за основу і в цілому 1175, доповнивши його пунктами 2196.</p>
<p>Отже, є запропонована редакція. Я хочу її зачитати для стенограми, в якій ми маємо викласти даний пункт, що дозволить тим аспірантам і студентам денної форми навчання, які були мобілізовані до прийняття закону 3 липня, звільнитися за їхнім бажанням.</p>
<p>Для стенограми зачитую: "Також з військової служби звільняються військовослужбовці, які є студентами або аспірантами денної форми навчання та були призвані на військову службу за призовом під час мобілізації на особливий період. Такі особи можуть продовжувати військову службу, якщо вони висловили таке бажання". Оце є та редакція, яку ми просимо прийняти за основу і в цілому.</p>
<p>Наступний закон, який є в порядку денному, буде стосуватися докторантів денної форми навчання. І комітети пропонують об'єднати ці&nbsp; закони. Але нам все-одно спочатку треба проголосувати цей і на наступному ми&nbsp; доповнимо. Дякую. Прошу проголосувати.</p>
<p>&nbsp;</p>
<p>ГОЛОВУЮЧИЙ. Дуже вам дякую. Від Комітету з питань національної безпеки і оборони&nbsp; прошу дати слово депутату Віннику. З місця. Будь ласка,&nbsp; включіть мікрофон.</p>
<p>&nbsp;</p>
<p>11:08:55</p>
<p>ВІННИК І.Ю.</p>
<p>Шановні колеги, дійсно, це похідний такий закон, як ми щойно розглядали. Справа в тому, що змінами до Закону "Про мобілізаційну підготовку та мобілізацію" ці категорії осіб, а саме: студенти, аспіранти і,&nbsp; власне, докторанти – вже були звільнені від проходження військової служби. Натомість певна кількість осіб вже знаходиться в українському війську, і тому ми зобов'язані надати їм можливість повернутися, відповідно, до своїх домівок, якщо вони висловили відповідне бажання.</p>
<p>Саме це формулювання воно є більш вдалим у законопроекті Лілії Гриневич 1175-1, що є альтернативним до 1175, і&nbsp; саме тому комітет буде пропонувати 1175-1 приймати за основу і в цілому.</p>
<p>А також маємо зазначити, що, дійсно, наступним законом в порядку денному стоїть законопроект 2196, який стосується саме докторантів. Дійсно, ми вирішили об'єднати ці два законопроекти і&nbsp; зробити відповідні зміни під стенограму у назву закону, який має називатися: "Про військовий обов'язок і військову службу" щодо звільнення з військової служби громадян, які є студентами або аспірантами, або докторантами денної форми навчання.&nbsp; Тобто об'єднуючи ці два закони і вносячи ці правки - ті, які сказала Лілія Гриневич, автор законопроекту, під стенограму, просимо законопроект 1175-1 та законопроект 2196 прийняти за основу та в цілому, та звільнити ці категорії осіб від проходження військової&nbsp; служби, якщо вони мають&nbsp; відповідне бажання.</p>
<p>Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую. Будь ласка,&nbsp; записуємося: два – "за", два – "проти". Прошу включити систему реєстрації.</p>
<p>Барна Олег Степанович, фракція партії "Блок Петра Порошенка". Прошу включити мікрофон.</p>
<p>&nbsp;</p>
<p>11:11:13</p>
<p>БАРНА О.С.</p>
<p>Шановні колеги, дані законопроекти край необхідні для того, щоб ми могли зберегти цвіт нашої нації і інтелектуальний напрям розвитку нашої держави. Але мені здається, ми забули ще один вагомий момент, про викладацький склад університетів, які готують наш інтелектуальний цвіт нації. Є, на превеликий жаль, дуже такі жахливі випадки, коли замість того, щоб мобілізувати на службу Збройні Сили України і в АТО пенсіонерів внутрішніх військ, які в 45 років пішли на пільгові пенсії пенсіонерів органів МВС, пенсіонерів податкової міліції, які мають відповідну підготовку. На превеликий жаль,&nbsp; військові комісари заходять в аудиторії, під час читання лекцій, і вручають при студентах повістки викладачам, кандидатам, професорам, докторам наук, доцентам. Питання. А хто буде готувати тих студентів?</p>
<p>Тому я прошу в цей закон внести пропозицію щодо недопущення мобілізації викладацького складу університетів, кандидатів наук, доцентів, професорського складу, а ті, хто вже був мобілізований по халатності комісарів і їхньої недооглядності – дати можливість їм звільнитися, тому що під загрозою, під загрозою навчання інтелекту наших студентів. Та як є ряд професій прикладних наук чи викладачів, яких неможливо замінити у вищих навчальних закладів для навчання їх студентів. Прошу підтримати пропозицію. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Ви підійдіть до голови комітету, переговоріть з головою комітету, щоб ми перед голосуванням змогли її узгодити.</p>
<p>Зараз до слова запрошується Павло Якимович Унгурян, політична партія "Народний фронт". Прошу включити мікрофон. І, Павло Якимович, трошки голосніше, якби можна було виступати. Дякую вам.</p>
<p>&nbsp;</p>
<p>11:13:20</p>
<p>УНГУРЯН П.Я.</p>
<p>В цілому підтримуючи законопроект 1175-1 і колегу Лілію Гриневич, прошу передати слово колезі Кривошеї.</p>
<p>&nbsp;</p>
<p>ГОЛОВУЮЧИЙ. Я не почув, кому?</p>
<p>&nbsp;</p>
<p>11:13:36</p>
<p>КРИВОШЕЯ Г.Г.</p>
<p>Дякую. Шановні народні депутати, є пропозиція і прохання від фракції "Народного фронту" підтримати дану пропозиції і зачитані під стенограму пані Лілією Гриневич відповідні зміни до законопроекту. Давайте подумаємо про наших студентів, які зараз навчаються. Це наше майбутнє, це наша перспектива нашої країни. Тому велике прохання підтримати даний законопроект в першому читанні і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Будь ласка, слово надається Кишкар Павло Миколайович, політична партія "Об’єднання "Самопоміч". Прошу включити мікрофон.</p>
<p>&nbsp;</p>
<p>11:14:17</p>
<p>КИШКАР П.М.</p>
<p>Я щасливий насправді, що ці 2 закони йдуть поряд, що ми проголосували один. А тепер інша категорія, інший законопроект. Оце є зайвий доказ нашої безсистемної роботи щодо призову і мобілізації. Щодо того, що сказав пан Барна, так я пропоную, пане Олеже, написати Закон "Про обов’язкову мобілізацію пенсіонерів МВС, працівників СБУ і працівників Міністерства оборони", і все. І вирішимо це питання, жодних проблем не буде. Дуже просто, – вносимо закон, і вони в обов’язковому порядку мобілізуються. Це як вирішення того питання, про яке ви згадали.</p>
<p>Фракція "Самопоміч" звичайно буде підтримувати цей законопроект, за основу з доопрацюванням його в подальшому між першим і другим. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Будь ласка, до слова запрошується Мосійчук Ігор Володимирович, Радикальна партія. Будь ласка.</p>
<p>&nbsp;</p>
<p>11:15:16</p>
<p>МОСІЙЧУК І.В.</p>
<p>Ігор Мосійчук, Радикальна партія. Ми підтримуємо даний законопроект у першому читанні. Він стоїть в одному ряду з попереднім, не менш важливий. Слід відзначити, що на захист країни зараз стали всі верстви населення, в тому числі і вчені, доктори наук, докторанти, дуже багато студентів. І тому мусимо передбачити їхнє право закінчити навчання, перервавши службу в Збройних Силах чи інших військових формуваннях.</p>
<p>У той же час абсолютно підтримую колег про необхідність внесення окремого законопроекту щодо призову пенсіонерів МВС, пенсіонерів внутрішніх військ і їм подібних. Тому що ці пани, які мали б захищати державу, просиджували штани у свій час, розвалювали Міністерство внутрішніх справ, внутрішні війська, грабували Збройні Сили України, а тепер ще й отримують пенсії більші, ніж звичайні громадяни.</p>
<p>То на фронт, в окопи захищати країну. А не користуватися пенсіями як військовослужбовці та працівники міліції. Закликаю колег підтримати даний законопроект за основу. І голосувати за нього.</p>
<p>&nbsp;</p>
<p>ГОЛОВУЮЧИЙ. Дуже вам дякую. Отже, шановні колеги, ми маємо два законопроекти – 1175 і 1175-1. Є спільна пропозиція доповідачів і є висновок комітету профільного, щоб проголосувати 1175-1, але з урахуванням пропозицій комітету. І комітет пропонує за основу і в цілому. Але я не впевнений, чи в залі є голоси в цілому. Тому що фракція "Самопоміч" сказала, тільки за основу. Так? Ви згодні і в цілому чи ні? Згодні. Радикальна, згодні і в цілому? Давайте спробуємо.</p>
<p>Тоді є пропозиція, щоб ми, зараз почекаємо паузу для консультацій. Поки що, народні депутати, я прошу зайти усіх, хто знаходиться в кулуарах, в зал для голосування. Я прошу зайняти робочі місця, щоб ми змогли голосувати відповідально і результативно. І прошу голів фракцій і Секретаріат запросити депутатів в зал. Важливе голосування, важливий закон. І є пропозиція, повторюю ще раз, пропозицію комітету з поправками, які озвучила Лілія Гриневич для стенограми з місця,&nbsp; проголосували&nbsp; за основу і в цілому. Чи є потреба ще раз голові комітету&nbsp; для стенограми зачитувати поправки? Немає.</p>
<p>Тому я пропоную&nbsp; законопроект,&nbsp; проект Закону&nbsp; про внесення&nbsp; змін до статті&nbsp; 26 Закону України&nbsp; "Про військовий обов'язок і військову&nbsp; службу"&nbsp; щодо звільнення з військової служби громадян, які є студентами або аспірантами&nbsp; денної форми навчання, (№1175-1) з урахуванням пропозицій&nbsp; комітету проголосувати&nbsp; за основу і в цілому.&nbsp; Прошу проголосувати. Прошу підтримати дану пропозицію.&nbsp; Будь ласка.</p>
<p>&nbsp;</p>
<p>11:19:26</p>
<p>За-245</p>
<p>Дякую. І вітаю голову комітету з прийняттям даного&nbsp; закону.</p>
<p>Наступний проект закону є дуже подібний до попереднього. Ми&nbsp; згідно Регламенту кожен з них повинні розглядати окремо. Але є пропозиція, щоб, можливо, ми не робили довгого обговорення, тільки доповідь&nbsp; для&nbsp; Лілії&nbsp; Гриневич і&nbsp; потім голосування.</p>
<p>Але&nbsp; перш за все ми повинні проголосувати, щоб розглянути даний законопроект&nbsp; за скороченою процедурою.&nbsp; Хто підтримує дану пропозицію, прошу проголосувати. За скорочену процедуру.&nbsp; Будь ласка,&nbsp; голосуємо.</p>
<p>&nbsp;</p>
<p>11:20:13</p>
<p>За-175</p>
<p>Дякую&nbsp; за підтримку.</p>
<p>Я прошу слово для доповіді надати&nbsp; Гриневич Лілії Михайлівні. Прошу включити мікрофон з місця.</p>
<p>&nbsp;</p>
<p>11:20:21</p>
<p>ГРИНЕВИЧ Л.М.</p>
<p>Шановні колеги,&nbsp; отже, ми з вами&nbsp;&nbsp; у попередньому законопроекті говорили про студентів і аспірантів денної форми навчання.&nbsp; Але у нас&nbsp; є ще одна категорія – докторанти денної форми навчання. Серед них&nbsp; чоловіків 867 сьогодні. Це фактично люди,&nbsp; в яких держава вже вклала достатньо багато своїх засобів, щоб вони могли далі здобувати наукові ступені і займатись науковою діяльністю.</p>
<p>Це наш фонд, оскільки вони теж особи, що навчаються ми маємо їх звільнити. Для цього об'єднується 1175-1 і цей законопроект, який ми зараз слухаємо 2196. Для стенограми я зачитую змінену назву законопроекту, яка доповнюється словом "докторанти". Тобто назва звучить так: "Закон про внесення змін до статті 26 Закону України "Про військовий обов'язок і військову службу" (щодо військовослужбовців, які є студентами або аспірантами, або докторантами денної форми навчання)".</p>
<p>Далі. У статті 23 до слів "не підлягають також студенти та аспіранти" додаємо слово "докторанти, які навчаються на денній формі навчання".&nbsp;</p>
<p>І нарешті останнє формулювання абзацу 2 розділу І викласти в такій редакції: "Також з військової служби звільняються військовослужбовці, які є студентами, аспірантами або докторантами денної форми навчання та були призвані на військову службу за призовом під час мобілізації на особливий період. Такі особи можуть продовжувати військову службу, якщо вони висловили таке бажання". Дякую. Прошу голосувати за…</p>
<p>&nbsp;</p>
<p>ГОЛОВУЮЧИЙ. Пані Лілія, дуже прошу уточнити, ми дані поправки вже внесли в 1175 чи ще ні, чи ми повинні це проголосувати?</p>
<p>&nbsp;</p>
<p>11:22:32</p>
<p>ГРИНЕВИЧ Л.М.</p>
<p>Ми маємо разом, ми зараз повинні проголосувати це за основу і в цілому. Тоді ми фіксуємо студентів-аспірантів і докторантів.</p>
<p>&nbsp;</p>
<p>ГОЛОВУЮЧИЙ. Добре. Дякую. Я надаю слово для співдоповіді депутату Віннику від комітету і прошу уточнити, власне, що ми саме маємо зараз проголосувати. Будь ласка.</p>
<p>&nbsp;</p>
<p>11:22:49</p>
<p>ВІННИК І.Ю.</p>
<p>Шановні колеги, обидва законопроекти 1175-1, який ми ще не проголосували і 2196, який ми зараз, сподіваюсь, проголосуємо знаходиться в Комітеті нацбезпеки та оборони. Ми будемо виписувати фінальний текст. І дійсно питання полягало в тому, що в попередньому законопроекті ми звільнили від військового обов'язку та військової служби, проголосувавши студентів та аспірантів, а це, але це є той самий пункт статті 26 Закону України "Про військовий обов'язок та військову службу".</p>
<p>Тому, враховуючи, що нам зараз в цьому законопроекті 2196 треба внести зміни вже в змінену статтю в попередньому законі, ми об'єднуємо ці два законопроекти і тому власне підтримує комітет, рекомендує Верховній Раді України прийняти проект реєстраційний номер 2196 у першому читанні за основу та в цілому, врахувавши в ньому положення проектів реєстраційний 1175-1. А фінально, коли комітет буде готувати текст, він викладе статтю 26 Закону України "Про військовий обов'язок та військову службу" вже в зміненому варіанті, з урахуванням того, що звільняються від військової служби, якщо вони мають відповідне бажання, студенти та аспіранти денної форми навчання, а також докторанти денної форми навчання. Тому прошу підтримати цей законопроект за основу і в цілому, він не складний, він похідний від попереднього, а ми вже випишемо фінальну редакцію під стенограму разом з авторами законопроекту і подамо на підпис Президенту в разі відповідної підтримки в залі. Дякую. Прошу голосувати.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Не все вдалось почути. Є потреба обговорювати? Є, так? Тоді давайте, будь ласка, включаємо 2 – за, 2 – проти. І прошу записатись на виступ, будь ласка.</p>
<p>До слова запрошується Долженков Олександр Валерійович., "Опозиційний блок", будь ласка.</p>
<p>&nbsp;</p>
<p>11:25:04</p>
<p>ДОЛЖЕНКОВ О.В.</p>
<p>Дякую. Дякую, шановний головуючий! Шановні депутати, фракція "Опозиційний блок" взагалі виступає за мирне врегулювання конфлікту, але якщо так стається, що представники коаліції не дослухаються до нас, не можуть почути ці призиви, ми, звичайно, будемо підтримувати будь-які законодавчі ініціативи, які не дозволять відправляти на фронт, в зону конфлікту, людей, які мають вищу освіту, які навчаються на денній формі навчання, це аспіранти і докторанти. І, звичайно, їм потрібно надати можливість навчатися, а не виконувати відповідні обов'язки, які повинні виконувати професійно підготовлені люди. А взагалі ми виступаємо за мирне врегулювання. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До слова запрошується Купрієнко Олег Васильович, Радикальна партія Олега Ляшка. З місця.</p>
<p>&nbsp;</p>
<p>11:25:58</p>
<p>КУПРІЄНКО О.В.</p>
<p>Олег Купрієнко, Радикальна партія Олега Ляшка.</p>
<p>Ми повністю підтримуємо вказані законопроекти. Звертаємо увагу&nbsp; на те, що при підготовці таких законопроектів слід комітету більш ретельно готувати, щоб не було по два законопроекти про одне і те ж, і для того, щоб&nbsp; внести одне слово в попередній законопроект, а саме слово "докторанти", треба ще півгодини це обговорювати.</p>
<p>І&nbsp; далі, звертаюсь до народу України, який зараз дивиться наше засідання. У неділю всі святили вербу, такі маленькі собі різочки, які по чим били, казали "не я б'ю, а верба… не верба б'є". Так пропоную виборцям зараз вирізати по такому доброму вербовому дубцю, піти у церкву, ще раз посвятити, і уважно подивитися на зал, хто як працює, і при появі народних депутатів на окрузі, лупцювати цією вербою доти, поки народний депутат не дасть слово приходити в сесійну залу працювати, а не бігати, обговорювати невідомо що, у тому числі, блокувати трибуну. Працювати!</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую!</p>
<p>Будь ласка, Матвієнко Анатолій Сергійович, партія "Блок Петра Порошенка". Будь ласка.</p>
<p>&nbsp;</p>
<p>11:27:26</p>
<p>МАТВІЄНКО А.С.</p>
<p>Шановні колеги, я, безперечно, буду&nbsp; агітувати, щоб підтримати цей законопроект. Але хотів би звернути вашу увагу і нашу увагу на риторику. Війна, яка розв'язана сьогодні Росією проти України, може закінчитися і обов'язково закінчиться перемогою України за однієї умови: коли це буде всенародна мобілізація, коли не буде жодної людини, яка стоїть сьогодні осторонь дуже гострого, несправедливого, агресивного протистояння Росії проти України. І коли сьогодні ми говоримо про звільнення, то ми найперше маємо подякувати всім, хто сьогодні зі зброєю захищає Україну, подякувати всім людям, які волонтерськими своїми зусиллями допомагають. Але ми маємо говорити про те, що ми звільняємо, і це звільнення не є імперативне. Ще раз наголосити, що всі ті, хто хоче піти і захищати Україну, таку можливість має. Тому що якщо ми цього говорити не будемо, то ми своєрідно ділимо всіх громадян України на якісь дві групи: одні мають привілеї, а інші&nbsp; мають обов'язок захищати Україну. Я вважаю, що захищати Україну – це обов'язок кожного громадянина, не залежно від того, чим і в який спосіб він сьогодні зайнятий. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>&nbsp;Будь ласка, Кишкар Павло Миколайович, партія Об'єднання "Самопоміч".</p>
<p>&nbsp;</p>
<p>11:29:00</p>
<p>КИШКАР П.М.</p>
<p>Дійсно цей законопроект взаємопов'язаний із тим законом, який ми вже тільки що прийняли. І я з великою повагою до пані Лілія я думаю, що і фракція підтримає взаємопов'язаність цих законів і проголосуємо за основу та в цілому. Але хотілося б пану Долженкову нагадати не лише про конституційний обов'язок, не лише про якісь законні вимоги, а й про суто моральний і такий громадянський обов'язок – захищати державу. Тому що лише там можна побачити справжніх людей, справжніх захисників. І тоді, коли в часи військової агресії зі сторони Російської Федерації ми говоримо про якусь можливість уникнення призову, то це лише дозвіл людині скористатися чи ні. Справжні чоловіки зараз на фронті. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, яка є пропозиція? Оскільки законопроекти 1175-1 і 2196 є між собою спорідненими, я... Є&nbsp; пропозиція від Комітету як і освіти, так і&nbsp; Комітету безпеки і оброни, щоб ці положення, які були озвучені...</p>
<p>&nbsp;</p>
<p>ГОЛОСИ ІЗ ЗАЛУ. ТСК, ТСК, ТСК!</p>
<p>&nbsp;</p>
<p>ГОЛОВУЮЧИЙ. Хлопці! Ми говоримо про фронт, про важливі речі. Зробіть трошки паузу в своєму політичному шоу, будь ласка.</p>
<p>&nbsp;</p>
<p>ГОЛОСИ ІЗ ЗАЛУ. ТСК, ТСК, ТСК!</p>
<p>&nbsp;</p>
<p>ГОЛОВУЮЧИЙ. Отже, є пропозиція, ці пропозиції, які озвучила Лілія Гриневич, щоб ми включили законопроект 1175-1 до підписання, який ми прийняли вже в цілому і комітету доручили ці поправки внести до остаточного&nbsp; підписання. Чи приймається така пропозиція?</p>
<p>Вона буде найбільш правильна: не окремий законопроект, а ті положення, які були зачитані Лілією Гриневич, включити до підписання в цілому Закону 1175-1. Приймається така пропозиція? Це спільна пропозиція обох комітетів.</p>
<p>Тому, шановні колеги, я прошу зайти усіх в зал, зайняти свої робочі місця, для того щоб ми змогли проголосувати дану пропозицію.</p>
<p>Отже, ставлю на голосування: включити положення законопроекту 2196, які були озвучені головою комітету Лілією Гриневич, до Закону 1175-1 в підготовці до підписання в цілому. Хто за дану пропозицію, прошу проголосувати її і підтримати шляхом голосування. Будь ласка, голосуємо.</p>
<p>&nbsp;</p>
<p>11:32:15</p>
<p>За-254</p>
<p>Дуже дякую, шановні колеги. Це були дуже важливі документи. Як не намагалися їх зірвали, але ми змогли їх прийняти і провести.</p>
<p>І я пропоную зараз перейти до наступного законопроекту згідно порядку денного: проект Закону про внесення змін до додатка № 3 до Закону України "Про Державний бюджет України на 2015 рік" щодо державної підтримки вугільної галузі. Законопроекти: 2376 і, альтернативний, 2376-1. І є пропозиція розглянути його за скороченою процедурою. Якщо є підтримка такої пропозиції, прошу проголосувати за скорочену процедуру. Будь ласка, підтримайте.</p>
<p>&nbsp;</p>
<p>11:33:09</p>
<p>За-173</p>
<p>Дякую за підтримку.</p>
<p>І до доповіді запрошується народний депутат України Мартиненко Микола Володимирович. Прошу включити мікрофон.</p>
<p>&nbsp;</p>
<p>11:33:21</p>
<p>МАРТИНЕНКО М.В.</p>
<p>Шановні колеги, законопроект 2376 передбачає в межах видатків, встановлених для Міненерговугілля України Законом "Про Державний бюджет на 2015 рік" здійснити перерозподіл коштів між бюджетними програмами, а саме: зменшити на 400 мільйонів фінансування за програмою 1101070 "Реструктуризація вугільної та&nbsp; торфовидобувної промисловості" та на цю суму збільшити видатки&nbsp; за програмою "Державна підтримка вуглевидобувних підприємств на часткове покриття витрат із собівартості готової товарної вугільної продукції".</p>
<p>Реалізація цього законопроекту дасть можливість покрити&nbsp; заборгованість, яка є на сьогодні у шахтарів. Сума перекидання коштів складає 400 мільйонів гривень. Даний законопроект не передбачає&nbsp; додаткових витрат&nbsp; з Державного бюджету і допомагає нам&nbsp; зробити виплати шахтарям в повному обсязі.</p>
<p>Міненерговугілля підтримує даний законопроект в повному обсязі. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.&nbsp;</p>
<p>Для доповіді запрошується народний депутат України Мусій Олег Степанович. Прошу включити мікрофон. Будь ласка.</p>
<p>&nbsp;</p>
<p>11:34:50</p>
<p>МУСІЙ О.С.</p>
<p>Шановні народні депутати!&nbsp; Ви знаєте, в якому жахливому стані&nbsp; зараз знаходиться&nbsp; ситуація з зарплатою шахтарів вугільної галузі по всій Україні. Насправді, пропонований нами законопроект передбачає не 400, які ми зараз чули, а&nbsp; 650 мільйонів. І ця цифра обґрунтована. Тому що станом на сьогоднішній день заборгованість перед шахтарями складає саме 650 мільйонів, і тому, голосуючи за 400, ми вимушені будемо повернутися до розгляду подібного&nbsp; законопроекту знову через один місяць. А саме цифра "650" повністю станом на сьогодні покриє ту заборгованість, яка&nbsp; виникла з січня-місяця.</p>
<p>Окрім того, розглядаючи цей законопроект на бюджетному комітеті ми дійшли висновку, що я з голосу зараз внесу поправки до нашого альтернативного законопроекту, що усі 650 мільйонів так як за такою самою схемою, яка є в&nbsp; 2376, поданого паном Мартиненком, ми забираємо саме з бюджетної програми "Реструктуризація вугільної і торфодобувної промисловості".&nbsp;</p>
<p>Тому прошу під стенограму це записати. Що "здійснити перерозподіл видатків за бюджетною програмою 1101110 "Державна підтримка державних вугільнодобувних підприємств" на часткове покриття витрат із собівартості готової продукції на 650 мільйонів за рахунок зменшення видатків на 650 мільйонів за бюджетною програмою 1101070 "Реструктуризація вугільної і торфодобувної промисловості". Я думаю, що вугільники і шахтарі скажуть нам "велике спасибі" за те, що ми повністю покриємо заборгованість по заробітній платі.</p>
<p>Прошу законопроект підтримати за основу і в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До співдоповіді запрошується голова Комітету з питань бюджету&nbsp; Павелко Андрій Васильович. Будь ласка, включіть мікрофон.</p>
<p>&nbsp;</p>
<p>11:37:03</p>
<p>ПАВЕЛКО А.В.</p>
<p>Шановні народні депутати, комітет з питань бюджету на засіданні 18 березня розглянув законопроект за номером 2376 та на засіданні 20 березня заслухав інформацію щодо законопроекту за номером 2376-1. Відмічено, що законопроект за номером 2376 не передбачає залучення додаткових бюджетних коштів та не впливає на загальні показники видатків Державного бюджету. У ньому запропоновано здійснити перерозподіл видатків Міністерства енергетики та вугільної промисловості за його бюджетними програмами у сумі 400 мільйонів гривень на державну підтримку вугледобувних підприємств для здійснення виплат заробітної плати працівникам таких підприємств, за рахунок зменшення видатків на реструктуризацію таких підприємств. Такі зміни на комітеті були підтримані Міністерством енергетики та вугільної промисловості. За наслідками розгляду Комітет з питань бюджету ухвалив рішення рекомендувати Верховній Раді законопроект за номером 2376 прийняти за основу та в цілому, як закон з урахуванням пропозицій комітету викладених у листі висновку і пов'язаних з усуненням неточності і необхідності внесення до законопроекту редакційною технікою юридичних уточнень. Відтак Комітет з питань бюджету разом з головним юридичним управлінням апарату Верховної Ради при оформленні такого закону належить внести необхідні уточнення до законопроекту.</p>
<p>Щодо законопроекту за номером 2376-1, яким запропоновано встановити видатки на державну підтримку вугільнодобувних підприємств у обсязі 650 мільйонів гривень&nbsp; і при цьому додатково за рахунок зменшення на 200 мільйонів гривень коштів Державного фонду регіонального розвитку, то комітету розглянув таку законодавчу ініціативу. Однак вже будо прийнято рішення щодо підтримки законопроекту за номером 2376. Відтак, додатково може бути обговорене питання щодо надання державної підтримки вугледобувним підприємствам загалом в обсязі 650 мільйонів гривень за рахунок виключення… зменшення на таку суму видатків на реструктуризацію таких підприємств. Свою позицію у цьому питанні висловили тільки що автори законопроекту 2376-1.</p>
<p>&nbsp;</p>
<p>ГОЛОВУЮЧИЙ. Прошу дати можливість закінчити голові комітету.</p>
<p>&nbsp;</p>
<p>ПАВЕЛКО А.В. Комітет з питань бюджету ухвалив рішення прийняти за основу та в цілому як закон з урахуванням пропозицій комітету законопроект за номером 2376. Прошу колег визначитися щодо прийняття рішення Верховної Ради щодо законопроектів за номером 2376 та 2376-1 з урахуванням озвученою мною інформації. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую. Шановні народні депутати, прошу записатись: два – "за", два – "проти". Прошу включити систему реєстрації. Прошу записуватись, будь ласка.</p>
<p>Будь ласка, Барна Олег Степанович, "Блок Петра Порошенка". Включіть мікрофон.</p>
<p>&nbsp;</p>
<p>11:40:13</p>
<p>БАРНА О.С.</p>
<p>Шановні колеги, я прошу підтримати законопроект Олега Мусія. І настав час нам підтримувати дійсно вугільну галузь, українських шахтарів, українських патріотів, які працюють на благо нашого народу, на благо нашого краю, а не тих сепаратистів, які займаються трафіком вугілля, заробляють кошти і грабують нашу державу. Тому з усією повагою до колеги і українського народу прошу підтримати наших вітчизняних вугледобувачів. Дякую.</p>
<p>&nbsp;</p>
<p>ГОЛОВУЮЧИЙ. Дякую вам. Будь ласка, до слова запрошується Гузь Ігор Володимирович, політична партія "Народний фронт", будь ласка.</p>
<p>&nbsp;</p>
<p>11:41:00</p>
<p>ГУЗЬ І.В.</p>
<p>Доброго дня, шановні друзі! Ігор Гузь, 19 виборчий шахтарський округ Нововолинська. Шановні колеги, в залі присутні, особливо ті, що блокують трибуну, я звертаюся все-таки всіх підтримати цей законопроект. Тому що він дає можливість виплатити заборгованість шахтарям по заробітній платі.</p>
<p>Декілька тижнів в Нововолинську, в Червонограді перекривалися дороги, тому що за грудень, січень, лютий, ось уже березень, на жаль, держава не змогла виплатити заробітну плату шахтарям не тільки на заході України, на сході України в тому числі. Тому я підтримую колег Мартиненка, Мусія кошти, законопроект треба голосувати і шахтарі повинні бути з зарплатою. Це перше.</p>
<p>Друге. Я хочу наголосити, користуючись нагодою, на тому, що сьогодні не вирішено питання. От, є пан Демчишин, присутній тут, 240 мільйонів гривень, які були передбачені для погашення по заробітній платі, сьогодні лежать в банку "Київська Русь", рахунки якого заблоковані. Хто буде відповідати за таке марнотратство?</p>
<p>Чому Міністерство вугільної промисловості і паливенергетики не думало мозгами, перевело гроші, заборговані по заробітній платі, на банк, який на сьогоднішній день по суті банкрот?! Є у нас державні банки. Є банки, які ефективно працюють. Хто буде відповідати? Я сьогодні звернувся з листом до Прем'єр-міністра розглянути можливість відставки пана Демчиниша.</p>
<p>А пану прокурору, нашому, значить, Шокіну Віктору обов'язково відкрити кримінальне провадження і знайти винних. Чому 240 мільйонів гривень сьогодні заблоковані? Дякую. Прошу підтримати цей законопроект.</p>
<p>&nbsp;</p>
<p>ГОЛОВУЮЧИЙ. Дякую вам. До слова запрошується Мартовицький Артур Володимирович, "Опозиційний блок".</p>
<p>&nbsp;</p>
<p>11:43:13</p>
<p>МАРТОВИЦЬКИЙ А.В.</p>
<p>Добрый день, уважаемые коллеги! Добрый день, уважаемые шахтеры! Хочется верить, что тот президиум профсоюзов, который был на прошлой неделе, его решения, они были услышаны и, наконец-то, сегодня при поддержке всего зала мы сможем сделать первый шаг на погашение задолженности&nbsp; по заработной плате, которая сегодня&nbsp; есть у работников&nbsp; сложной мужественной профессии. Сегодня заработная плата на некоторых государственных угледобывающих предприятиях&nbsp; есть с октября месяца.</p>
<p>Вот мой коллега депутат Мусий&nbsp; говорил о том, что&nbsp; 650 миллионов&nbsp; хватит&nbsp; для&nbsp; погашения этой задолженности. Нет, Олег Степанович,&nbsp; сегодня задолженность составляет&nbsp; миллиард, а задолженность по электроэнергии&nbsp;&nbsp; между&nbsp; шахтами первой, второй, третьей&nbsp;&nbsp; группой&nbsp;&nbsp;&nbsp; и действующими она более&nbsp; 2 миллиардов.&nbsp; Поэтому это первый шаг, который&nbsp; &nbsp;мы&nbsp; поддержим, выполнение конституционных&nbsp; прав работающих&nbsp; шахтеров, которые сегодня готовы обеспечить энергетическую безопасность страны. И пусть этот наш&nbsp; шаг, наши депутатские голоса&nbsp; в поддержку&nbsp;&nbsp; законопроекта будут&nbsp; примером для Министерства топлива и энергетики, для министра топлива&nbsp; и энергетики в начале&nbsp; и понимания того, что&nbsp; угольная отрасль требует&nbsp; пристального внимания, не разовых вот таких шагов по ликвидации&nbsp; задолженности, а четкого понимания, какой будет угольная отрасль Украины&nbsp; завтра.&nbsp; Проект реструктуризации, топливный баланс должен быть, люди должны&nbsp; понимать, как они работают&nbsp; и за что они работают. Поддержим угольщиков, защитим нашу безопасность.&nbsp; Прошу&nbsp; всех&nbsp; поддержать законопроект&nbsp; за 650 миллионов. Спасибо.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую.</p>
<p>До слова запрошується Маркевич Ярослав Володимирович,&nbsp; політична партія&nbsp; "Об'єднання "Самопоміч".</p>
<p>&nbsp;</p>
<p>11:45:13</p>
<p>МАРКЕВИЧ Я.В.</p>
<p>Уважаемые коллеги, мы поддерживаем изменения, связанные с финансированием фонда&nbsp; заработной платы&nbsp; в 400 миллионов. Однако хочется заметить профильному министерству, что угольная отрасль у нас полностью закрыта&nbsp; и&nbsp; не соблюдаются условия, в том числе и Коалиционного&nbsp; соглашения, в котором мы прописывали необходимость приватизации этих предприятий.&nbsp; Также&nbsp; отмечаем, что мы переносим деньги из графы, где они предназначались для реструктуризации и закрытия&nbsp; убыточных предприятий. Мы сейчас с вами делаем&nbsp; фактически&nbsp; замкнутый круг и продолжаем его&nbsp; раз в&nbsp;&nbsp; три месяца, когда мы забираем деньги из той части, где мы должны закрывать убыточные предприятия и передаем, гасим убытки убыточных предприятий. Давайте уже наконец-то профильное министерство займется реорганизацией этой отрасли, и мы разорвем этот порочный круг. Спасибо.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Тепер я хочу уточнити у голови комітету. От ви є поруч, голова комітету, Андрій Васильович, ви недалеко від Олега Степановича, прошу, щоб ми правильно узгодили пропозицію. Комітет дав нам пропозицію прийняти за основу і в цілому з урахуванням пропозицій комітету. Чи в тих пропозиціях є пропозиції Мусія Олега Степановича, хочу уточнити? Будь ласка, Мартиненко для репліки. Включіть мікрофон Миколі Мартиненкові.</p>
<p>&nbsp;</p>
<p>11:46:47</p>
<p>МАРТИНЕНКО М.В.</p>
<p>Шановні колеги, графа "реструктуризація" повинна залишати кошти. Тому більш як 400 брати не можна, треба прислухатись до колег з "Самопомочі", які про це казали. Тому прохання прийняти у варіанті мого законопроект за основу і в цілому. Якщо є додаткові джерела з інших статей, давайте перекидати. Але більше не зі статті реструктуризації. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>І, будь ласка, для репліки Олег Степанович Мусій. Включіть мікрофон.</p>
<p>&nbsp;</p>
<p>11:47:23</p>
<p>МУСІЙ О.С.</p>
<p>Шановні народні депутати, ми в цій статті "Реструктуризація" навіть, якщо забираємо 650 мільйонів ще 900 мільйонів залишаємо на реструктуризацію і цих цифр абсолютно достатньо для того, щоб здійснювати реструктуризацію. Тому я прошу прийняти за основу і в цілому також. Пане головуючий, я попросив би вас поставити наступним чином, спочатку 650 мільйонів, якщо 650 мільйонів не набере голоси зал, тоді ми віддамо свої голоси за 400 безумовно мільйонів, щоб не склалося так, що ми не проголосували і 400, і 650.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Але, на жаль, я можу ставити по Регламенту назви законопроектів відповідно в їхній послідовності. Давайте, оскільки голосування є відповідальним я пропоную дати для репліки і з Мінфіну Уманському, і Демчишину від міністерства, щоб вони дали свої експертні оцінки. Напевно спочатку Демчишин, так, а потім Мінфін. Будь ласка, включіть мікрофон.</p>
<p>&nbsp;</p>
<p>11:48:30</p>
<p>ДЕМЧИШИН В.В.</p>
<p>Шановні депутати, доброго дня! Дуже дякую за цю можливість. Дуже вам також вдячний за внесення такого закону, важливого для шахтарів, і вугільної промисловості на сьогоднішній розгляд. Стосовно заборгованості перед шахтарями, які потрібно виконувати.</p>
<p>За листопад і грудень 2014 року накопичилось порядку 650 мільйонів гривень заборгованості тільки по зарплаті. Із них: 200 було погашено із коштів, які були виділені в бюджеті 2015 року, 450 потрібно було погашати із виручки, яку шахти отримували в січні, в лютому і так дальше. Більше того, протягом січня-лютого, протягом цілого місяця, шахти стояли не працюючи. Чому? Тому що не було збуту. Основним споживачем українського вугілля являється Вуглегірська станція, а також станції компанії D-Tech. Вуглегірська станція після обстрілів в рамках воєнних дій не могла отримувати вугілля із-за розрушеної логістики. З компанією D-Tech не було знайдено комерційно вигідної домовленості про те, щоби вони купляли це вугілля у державних шахт. Тому цю заборгованість приходиться погашати із нових місяців, із виручки, яку ми отримуємо в лютому, в березні, в квітні. На сьогодні ми в принципі повністю розрахувалися за січень і на 30 відсотків за лютий. Тому ці кошти, які ми отримаємо, дадуть можливість заплатити цілу місячну зарплату і в принципі вийти на поточний режим розрахунків із шахтарями. Але я повністю згідний із колегами, з паном Мусієм, про те, що нас зараз повинна також цікавити стратегія розвитку. Ми повинні інвестувати в підготовку нових лав, ми повинні добудовувати Нововолинську Західну, Нововолинську 10. Тобто коштів для вугільної промисловості потрібно більше. Ми намагаємося їх отримати із кредитних ресурсів від іноземних інвесторів, також готуємо приватизацію. Ця робота проведена, це для "Самопомочі". Протягом найближчого часу плануємо розпочати процес приватизації. В принципі досить багато речей зроблено, але, на жаль, із-за заборгованості попереднього року і також простою в цьому році потрібна підтримка. Ці 400 мільйонів, вони зараз&nbsp; суттєво поможуть закрити… вирішити ситуацію із розрахунками.</p>
<p>В принципі, звичайно, потрібно 600… Ми знайдемо використання…</p>
<p>&nbsp;</p>
<p>ГОЛОВУЮЧИЙ.&nbsp; Дякую вам. Дякую!</p>
<p>Я прошу… але в своїх пропозиціях чітко висловлюватися, яка пропозиція має бути проголосована.</p>
<p>Прошу, представник Мінфіну, пан Уманський. Включіть мікрофон.</p>
<p>&nbsp;</p>
<p>11:51:40</p>
<p>УМАНСЬКИЙ І.І.</p>
<p>Доброго дня, шановні народні депутати! Я хотів би закцентувати увагу на дуже простих речах. Перше, мова йде про відновлення програми, яку з 1 січня за пропозицію Уряду Верховна Рада скасувала – програма по державній підтримці. Всі чудово пам'ятають, що це була за програма і які дії навколо неї&nbsp; пов'язані.</p>
<p>Зараз під егідою підтримки дуже шановної праці шахтарів у нас на порядку денному відновлення цієї програми. Міністерство фінансів категорично заперечує щодо цього.</p>
<p>Що вимагали шахтарі? Вони вимагали, дайте нам ціну 1600 гривень, і вони закриють питання, у тому числі, по заробітній платі. Наразі на сьогоднішній день це приблизно 65 доларів за… відповідно, вугілля. Ми на сьогоднішній день, відновлюючи програму, ми знову будемо спонукати ту практику, коли штучно завищувалася собівартість та штучно занижувалися ціни продажу відпуску вугілля з державних шахт.</p>
<p>Є проблема по заробітній платі. Я погоджуюсь, Верховна Рада прийняла рішення і включила в нову програму 200 мільйонів та погашення заборгованості, яка була станом на 1 січня. Якщо є проблема на сьогоднішній день, вона не вирішена, в тому числі, через неперегляд тарифів і включення, відповідно, рівня тарифів ціни на вугілля&nbsp; в тариф, я пропоную переглянути цю програму, уточнити суму, зробити цей перерозподіл по першому кварталу, вирішити проблему погашення заробітної плати, але програму по державній підтримці вугледобувних підприємств, а по суті, компенсації собівартості не відновлювати.</p>
<p>Дякую за увагу.&nbsp;</p>
<p>&nbsp;</p>
<p>ГОЛОВУЮЧИЙ. Тобто ще раз: ваша пропозиція не голосувати. Пан Уманський!... <i>(Шум у залі)</i> Я вас попрошу! Пане Пинзеник! Пане … <i>(Шум у залі)</i> Пан Уманський!</p>
<p>У мене є до вас пропозиція. Ви пропонуєте: не підтримувати жоден із законопроектів?</p>
<p>&nbsp;</p>
<p>11:53:52</p>
<p>УМАНСЬКИЙ І.І. Наша пропозиція: підтримати в першому читанні в бюджетному комітеті, під час підготовки до другого читання поміняти бюджетну програму, по тій програмі, яку ми передбачали по погашенню заробітної плати, добавити цю суму на погашення заробітної плати – в такий спосіб вирішити питання.</p>
<p>На майбутнє, моє глибоке переконання, НКРЕ має забезпечити рівну ціну як для вугілля українського видобутку, так і для іншого вугілля іншого походження, в тому числі і імпортного.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Давайте ми вже всі обговорення завершені. Давайте ще остання репліка Мусій. Так? Остання репліка і переходимо до голосування. Будь ласка.</p>
<p>&nbsp;</p>
<p>11:54:28</p>
<p>МУСІЙ О.С.</p>
<p>Шановні народні депутати, дозвольте категорично заперечити позицію Міністерства фінансів, яке, в порушення Коаліційної угоди, а у нас, в нашій Коаліційній угоді передбачено скорочення державної підтримки щороку тільки на 20 процентів і уряд цей разом з Міністерством фінансів в цьому році, порушивши Коаліційну угоду, скоротили на 100 відсотків. І зараз, замість того, щоб читати Коаліційну угоду, представник уряду знову її порушує. Це абсолютно є неприпустимим, тому ми зобов'язані сьогодні&nbsp; проголосувати буд-який із законопроектів в цілому і за основу. Давайте, хто буде виплачувати? Міністерству фінансів, ви особисто будете шахтарям зарплату платити за цих три місяці? Люди добрі, схаменіться в уряді там!</p>
<p>&nbsp;</p>
<p>ГОЛОВУЮЧИЙ. І, будь ласка, заключне слово, голова комітету Микола Мартиненко. Прошу включити мікрофон.</p>
<p>&nbsp;</p>
<p>11:55:26</p>
<p>МАРТИНЕНКО М.В.</p>
<p>Шановні колеги, Комітет палива та енергетики, як і бюджетний комітет прийняли рішення: рекомендувати проголосувати законопроект 2376 за основу та в цілому. Шановні колеги, розуміємо, що є проблеми, є тарифні проблеми, інші, але нам треба погасити заробітну плату для того, щоб шахтарі надалі працювали. У нас останні 2 місяці шахти стояли, вибачте, в більшій своїй чисельності. Мало того, зараз, оскільки запрацювала вуглегірка, є збут державного вугілля, ми це повинні підтримувати, щоб з бюджету надалі брати&nbsp; менше грошей. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, ми вислухали всі позиції.</p>
<p>Я прошу народних депутатів, які знаходяться за межами залу, зайти в зал, знайти свої карточки для голосування, приготуватися до голосування. Важливий законопроект, він нього теж залежать долі десятків тисяч наших шахтарів, які потребують підтримки держави і розуміння держави. І я поставлю спочатку в порядку надходження законопроекти. Вже який набере більше голосів, той буде проголосований.</p>
<p>Отже, ставиться на голосування проект Закону про внесення змін до додатка № 3 до Закону України "Про Державний бюджет України на 2015 рік" щодо державної підтримки вугільної галузі (номер 2376). Є пропозиція прийняти його за основу і в цілому з урахуванням пропозицій комітету. Так? Шановні колеги, прошу підтримати, прошу проголосувати. Будь ласка, голосуємо.</p>
<p>&nbsp;</p>
<p>11:57:25</p>
<p>За-269</p>
<p>Дякую, колеги, за результативне голосування, а також за конструктивну, систему роботу.</p>
<p>Але зараз згідно Регламенту я оголошую перерву на 30 хвилин: до 12.30. О 12.30 усі збираємося в залі для продовження нашої непростої…</p>
<p>Я перепрошую: концепція змінилася.</p>
<p>&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p align=center>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>11:57:51</p>
<p>ГОЛОВУЮЧИЙ. Шановні народні депутати, ще раз, прошу вашої уваги, друзі! Прошу вашої уваги!</p>
<p>Щойно завершилася у мене нарада з керівниками фракцій, з народними депутатами. З огляду на те, що насправді питання потребує дуже ретельного вивчення і прийняття рішень – я маю на увазі корупційні заяви, щодо корупційних діянь, і тарифної політики – маємо серйозно підійти до цієї справи, а не просто там створити щось, невідомо для чого.</p>
<p>Тому прийнято рішення, оскільки є багато постанов про ТСК, прийнято рішення відповідно до попереднього мого доручення: завтра о 15 годині тут, в приміщенні парламенту, відбудеться засідання декількох комітетів профільних, які повністю розглянуть ці питання. Запрошені вже, попередньо навіть, фігуранти, я би так сказав, які можуть дати пояснення.</p>
<p>За результатами цього засідання будуть внесені пропозиції українському парламенту визначитися щодо створення ТСК, щодо інших можливих дій, щодо визначення технічного завдання для ТСК, щодо термінів розгляду, щодо питань дослідження і всього іншого. Тоді це буде професійно, це буде чесно по відношенню до людей. І саме головне – буде результат, а не просто процес заради&nbsp; процесу. Тому я прошу, шановні колеги, які сьогодні біля трибуни, вашого розуміння в цьому питанні. Прошу підключитися до цієї роботи і забезпечити публічність і гласність роботи цих комітетів.</p>
<p>Наголошую на тому, що з антикорупції буде проведено засідання двох комітетів під керівництвом Єгора Соболєва ("Самопоміч") і Андрія Анатолійовича Кожем'якіна ("Батьківщина"). Що стосується тарифної політики – комітету, який очолює представник Радикальної партії Олега Ляшка Сергій Скуратовський. Будь ласка,&nbsp; запросіть туди представників фракції і інших комітетів, якщо потрібно, і зробимо якісну дискусію.</p>
<p>Більше того, доручаю Апарату забезпечити пряму трансляцію для публічності і гласності цього питання.</p>
<p>І тоді ми будемо абсолютно якісно працювати і будемо… ну не просто, як я запитав в кабінеті: "Друзі, скажіть, вам потрібні шашечки чи нам потрібно з вами&nbsp; їхати?" Нам потрібно всім їхати. Ми маємо прийти до результату. Тому дякую за розуміння. А в четвер ми заслухаємо рішення ТСК і визначимося щодо прийняття&nbsp; рішень відповідно до комітетів. Тобто фактично&nbsp; в середу – комітети, в четвер&nbsp; заслухаємо й приймаємо відповідні рішення, в п'ятницю… <i>(Шум у залі) </i>&nbsp;В п'ятницю запрошуємо, якщо потрібно… <i>(Шум у залі) </i></p>
<p>В п'ятницю заслуховуємо того, кого потрібно.&nbsp;&nbsp; Приймається?</p>
<p>Друзі, і була друга пропозиція. Була друга пропозиція, полягала в тому, щоби працювати зараз без перерв, розглядати порядок денний. Врешті-решт у нас є дуже багато питань. Я прошу, щоб ви з цього питання визначилися, я це підтримую. От зараз працюємо, голосуємо, визначаємо. У нас є Світовий банк, оборонні закони і так далі. Давайте я поставлю на голосування. Підготуйтесь, будь ласка. У кого заплановані зустрічі і все інше, ми можемо це зробити в робочому порядку. Домовились? Продовження нашої роботи без перерви.</p>
<p>Я прошу всіх підготуватися&nbsp; до&nbsp; голосування. Це була пропозиція лідерів фракцій у мене&nbsp; на робочій нараді. Підготувались до голосування? Продовжити роботу до вичерпання порядку денного без перерви.&nbsp;</p>
<p>Прошу, колеги, підготуйтесь, будь ласка. Це була пропозиція всіх фракцій: "Блоку Петра Порошенка", "Народний фронт", фракції Ляшка і фракції "Самопоміч". І я так розумію, не було заперечень у "Батьківщини". Працюємо? Прошу, голосуйте щодо роботи без перерви. Прошу, колеги, голосуємо. Всі – "за".</p>
<p>&nbsp;</p>
<p>12:01:40</p>
<p>За-181</p>
<p>Не всі встигли проголосувати? Друзі, не всі встигли проголосувати.</p>
<p>&nbsp;</p>
<p>ГОЛОСИ ІЗ ЗАЛУ. ТСК, ТСК!</p>
<p>&nbsp;</p>
<p>ГОЛОВУЮЧИЙ. Друзі, я прошу, ще раз сконцентруйтесь. Будь ласка, голосуємо? Без перерви, багато законів. Давайте ще раз, визначаємося. Якщо ні, я оголошую 30-хвилинну перерву. Будь ласка, голосуємо ще раз. Працюємо без перерви, ефективно побудуємо роботу розгляду питань порядку денного. Будь ласка, можливо, будь ласка. Прошу голосувати, давайте підтримаємо – без перерви. Немає голосів.</p>
<p>&nbsp;</p>
<p>12:02:38</p>
<p>За-177</p>
<p>Немає. Друзі, добре. Ми тоді вечірнє засідання будемо до вичерпання порядку денного.</p>
<p>Оголошується перерва на 30 хвилин. О 12.30 продовжуємо нашу роботу в залі. Дякую, шановні колеги.</p>
<p>&nbsp;</p>
<p align=center>ПІСЛЯ ПЕРЕРВИ</p>
<p align=center>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p><b>&nbsp;</b></p>
<p>12:29:40</p>
<p>ГОЛОВУЮЧИЙ. Шановні колеги! Час, відведений Законом України і Конституцією для перерви, завершений. Тому я прошу покидати кулуари, буфет, заходити у зал, займати свої робочі місця для продовження нашої непростої, але потрібної для України роботи.</p>
<p>Будь ласка, заходимо у зал, чекаємо всіх депутатів на робочих місцях.</p>
<p>Секретаріат прошу повідомити депутатів, щоб заходили у зал для продовження нашої роботи. Будь ласка. Приклад: Олена Колганова.</p>
<p>Я прошу заходити у зал, прошу займати свої робочі місця. Голови фракцій, прошу організувати свої фракції для роботи. Будь ласка, заходимо у зал із кулуарів, з буфету, покидаємо каву, йдемо у зал.</p>
<p><b>&nbsp;</b></p>
<p align=center>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>12:36:07</p>
<p>ГОЛОВУЮЧИЙ. 12:30 продовжуємо нашу роботу. Будь ласка, запросіть народних депутатів до залу парламенту. Прошу, займайте свої місця.</p>
<p>Будь ласка, Андрій Іллєнко одну хвилину, поки заходять депутати.</p>
<p>&nbsp;</p>
<p>12:37:41</p>
<p>ІЛЛЄНКО А.Ю.</p>
<p>Включіть мікрофон. Андрій Іллєнко, Всеукраїнське об'єднання "Свобода". Шановні колеги і шановні журналісти, я хотів би, щоб ви послухали, тому що тут така сумбурна ситуація була, можливо не всі зрозуміли. Сьогодні відбувалося блокування трибуни позафракційними депутатами, зокрема представниками Всеукраїнського об'єднання "Свобода", інших депутатами, яке стосувалася питання негайного створення тимчасової слідчої комісії щодо зловживань в уряді. І ми отримали на сьогоднішній день запевнення, що завтра буду розгляд цього питання в профільних комітетах. І ми знаємо, що туди ми прийдемо на ці профільні комітети, будемо вимагати реального розгляду цих питань. І ми отримали запевнення, що в четвер, після рішення профільних комітетів, це питання про створення ТСК щодо корупції буде винесено в зал. Ми дуже сподіваємося, що це так і буде, принаймні це було публічно обіцяно. І, звичайно, в разі, якщо в четвер цього питання в зал не буде винесено - ми знову будемо змушені вживатися до рішучих дій. Ми знову будемо проводити в 9-й годині ранку під Верховною Радою в четвер пікетування з вимогою нарешті розібратися в цих питаннях і дати належну оцінку, а не мовчати і замовчувати всі ці проблеми. Слава Україні!</p>
<p>&nbsp;</p>
<p>ГОЛОВУЮЧИЙ. Шановні колеги! Продовжуємо працювати. Давайте, сигнальне голосування. Підготуйтесь до голосування сигнального. Подивимося, скільки народних депутаті у залі. Нам треба продовжити розгляд за скороченою процедурою наступного питання – 1327, важливий законопроект щодо державного комунального майна.</p>
<p>Про особливості орендних відносин дошкільних навчальних закладів. Підготувала Лілія Михайлівна Гриневич цей законопроект. Очевидно, що він є важливим, бо стосується дошкілля. Колеги, підготуйтесь, будь ласка, для сигнального голосування.</p>
<p>Прошу, сигнальне. Давайте, просто сигнальне, подивимося. 150, щоб розпочати розгляд.</p>
<p>&nbsp;</p>
<p>12:39:41</p>
<p>За-146</p>
<p>Є. Шановні колеги народні депутати! Є пропозиція автора законопроекту (реєстраційний номер 1327) розглядати за скороченою процедурою. Хочу нагадати, що для того, щоб розглядати його за скороченою процедурою, нам необхідно набрати 150 голосів.</p>
<p>Тому прошу підтримати народних депутатів пропозицію автора щодо розгляду за скороченою процедурою. Прошу голосувати щодо розгляду за скороченою процедурою.</p>
<p>&nbsp;</p>
<p>12:40:20</p>
<p>За-138</p>
<p>Вже стало менше голосів, ніж було перед цим. Секретаріат, я прошу, запросіть до зали народних депутатів.</p>
<p><a href="http://w1.c1.rada.gov.ua/pls/zweb2/webproc4_2?pf3516=1327&skl=9" target=_blank>1327</a> за скороченою процедурою розгляд. Колеги, давайте, ще раз пропозиція вноситься щодо розгляду законопроекту 1327, підготовлений Лілією Михайлівною Гриневич, розглядати за скороченою процедурою. Я дивлюся, заходять депутати. Прошу підтримати дане рішення, шановні колеги.</p>
<p>Будь ласка, 1327 – за скороченою процедурою. Нам треба&nbsp; 150 голосів набрати і&nbsp; будемо працювати.</p>
<p>&nbsp;</p>
<p>12:41:15</p>
<p>За-139</p>
<p>Ну, не всі&nbsp; голосують депутати, я бачу.&nbsp; Колеги,&nbsp; давайте&nbsp; заходьте до зали. <i>(Шум у залі)</i></p>
<p>&nbsp;Шановні депутати, на ваш&nbsp; розгляд вноситься пропозиція щодо розгляду&nbsp; законопроекту реєстраційний номер&nbsp; 1327&nbsp; за скороченою процедурою. Нам потрібно для того, щоб продовжити розгляд&nbsp; даного питання, 15 голосів народних депутатів. Заходьте, будь ласка,&nbsp;&nbsp; народні депутати.&nbsp; Будь ласка,&nbsp; за пропозицією автора&nbsp; 150 голосів –&nbsp; за скорочений розгляд&nbsp; даного питання, процедуру скороченого розгляду. Прошу голосувати. Прошу підтримати.</p>
<p>&nbsp;</p>
<p>12:42:49</p>
<p>За-153</p>
<p>Рішення прийнято. 153.</p>
<p>Будь ласка,&nbsp; запрошую Лілію Михайлівну Гриневич для доповіді даного законопроекту.</p>
<p>Будь ласка, Лілія Михайлівна, для доповіді.</p>
<p>&nbsp;</p>
<p>12:44:04</p>
<p>ГРИНЕВИЧ Л.М.</p>
<p>Вибачте, будь ласка.</p>
<p>Шановний пане Голово, шановні колеги, пропонуємо розглянути законопроект щодо особливостей орендних відносин дошкільних навчальних закладів.</p>
<p>Сьогодні в Україні склалась ситуація значного браку дошкільних садочків і це недитяча проблема. Весь світ розуміє і підтвердив ситуацію, що можливість дошкільного виховання фактично проектує освітні шанси дитини в майбутньому. Ми сьогодні в Україні пересічно на 100 місць в дитячих садочках маємо 120 дітей, а у великих містах тисячні черги. Наприклад,у місті Києві стоїть в черзі 13 тисяч дітей, з них половина – це діти п'ятирічного віку, які потребують термінового влаштування. Це всеукраїнська ситуація. Держава не має сьогодні коштів для того, щоб збудувати нові садочки. Весь прогресивний світ вирішує цю проблему за рахунок розвитку приватної ініціативи. І розширення доступу до цих послуг в приватних дошкільних закладах за рахунок зниження ціни, ціну можна знизити через пільгову оренду і урівняти в правах на оренду державні і комунальні дошкільні заклади, що і пропонує цей законопроект.</p>
<p>Так само він пропонує отримувати в оренду комунальне майно для використання дошкільними навчальними закладами для цих важливих соціальних функцій поза конкурсом. Тому що зрозуміло, що дошкільний навчальний заклад не може витримати конкуренцію з іншими комерційними підприємствами.</p>
<p>&nbsp;</p>
<p>ГОЛОВУЮЧИЙ. Будь ласка, прошу завершуйте.</p>
<p>&nbsp;</p>
<p>ГРИНЕВИЧ Л.М. Просимо з увагою поставитись до цього законопроекту і зрозуміти, що він вирішує дуже серйозну суспільно значущу проблему: нам треба розширити доступ українських дітей до дошкільної освіти. Дякую.</p>
<p>&nbsp;</p>
<p>ГОЛОВУЮЧИЙ. Дякую. Дякую, Лілія Михайлівна.</p>
<p>Будь ласка, співдоповідач – голова профільного комітету Андрій Іванчук.</p>
<p>&nbsp;</p>
<p>12:46:54</p>
<p>ІВАНЧУК А.В.</p>
<p>Шановний пане Голово, шановні народні депутати! Комітет з економічної політики 19 березня розглянув даний законопроект 1327 на своєму засіданні і прийняв рішення рекомендувати Верховній Раді прийняти даний законопроект в першому читанні за основу.</p>
<p>Хотів би зауважити, що метою законопроекту є врегулювання питання орендних відносин дошкільних навчальних закладів. Приватні дошкільні навчальні заклади беруть на себе функцію держави організовуючи дошкільні навчальна заклади. І ми повинні підтримати даний законопроект для того, щоби, коли будуються стосунки цих підприємств по організації дитячих садочків, вони не були в рівних умовах з комерційними структурами.</p>
<p>Даний законопроект дуже важливий. Ви знаєте, яка тяжка ситуація на сьогоднішній день з місцями для дошкільнят і я дуже прошу всіх представників всіх фракцій підтримати законопроект Лілії Гриневич. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, чи є необхідність далі обговорювати цей законопроект чи будемо голосувати? Голосуємо? Голосуємо, добре. Давайте підготуємося, це важливий законопроект, що стосується розвитку дошкілля, 1327. У нас просто багато питань порядку денного і там, де ми є консолідовані, не думаю, що треба обговорювати.</p>
<p><a href="http://w1.c1.rada.gov.ua/pls/zweb2/webproc4_2?pf3516=1327&skl=9" target=_blank>1327</a> – законопроект, підготовлений народним депутатом Лілією Гриневич.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>Ми чули&nbsp; висновок комітету: прийняти за основу даний законопроект, і висновок Головного науково-експертного управління&nbsp; те ж саме: пропонує нам розглянути його за основу.</p>
<p>Народних депутатів України я прошу зайняти свої місця. Сідайте на свої місця, будь ласка, не треба стояти! Сідайте, будь ласка, на свої місця! Будь ласка. Давайте підготуємося, за основу.</p>
<p>На ваш розгляд вноситься законопроект про внесення змін до закону України про оренду державного і комунального майна (щодо особливостей орендних відносин дошкільних навчальних закладів), реєстраційний номер 1327. За пропозицією доповідача і профільного комітету законопроект ставиться за основу. Прийняття за основу. Прошу підтримати, прошу голосувати. Щодо голосування за основу. За основу.</p>
<p>&nbsp;</p>
<p>12:49:30</p>
<p>За-230</p>
<p>Рішення прийнято.</p>
<p>Шановні колеги народні депутати! Я звертаюсь до керівників фракцій: запросіть всіх… всіх запросіть, будь ласка, народних депутатів до зали, щоб ми могли повноцінно продовжувати нашу роботу.</p>
<p>Рішення прийнято. Реєстраційний номер 2102, проект Закону про внесення змін… Є пропозиція скороченої процедури, підготовка скороченої процедури 1327 до другого читання. Приймається? Давайте, я внесу зараз цю пропозицію. Зорієнтуйтесь, будь ласка. Підготувати 1327 щодо дошкілля до другого читання за скороченою процедурою. Прошу, шановні колеги, підтримати дану пропозицію автора. За скороченою процедурою. Прошу підтримати. Прошу підтримати щодо підготовки за скороченою процедурою. Прошу голосувати, шановні колеги!</p>
<p>&nbsp;</p>
<p>12:50:32</p>
<p>За-214</p>
<p>Немає голосів. Добре, дякую! Буде загальна процедура.</p>
<p>Реєстраційний номер 2102 – проект Закону про внесення змін до деяких законодавчих актів України щодо забезпечення прозорості діяльності Антимонопольного комітету України. Реєстраційний номер 2102, підготовлений народним&nbsp; депутатом України Пташник Вікторією Юріївною. Є пропозиція автора: розглянути даний законопроект за скороченою процедурою. Прошу голосувати, прошу підтримати щодо розгляду даного законопроекту за скороченою процедурою. Прошу підтримати щодо розгляду за скороченою процедурою.</p>
<p>&nbsp;</p>
<p>12:51:21</p>
<p>За-194</p>
<p>Рішення прийнято.</p>
<p>Будь ласка, Вікторія Пташник народний депутат України, "Самопоміч".</p>
<p>&nbsp;</p>
<p>12:51:37</p>
<p>ПТАШНИК В.Ю.</p>
<p>Шановні колеги, вашій увазі пропонується законопроект, який запроваджує обов'язок для Антимонопольного комітету публікувати всі його рішення. Це стосується як рішень у сфері порушень конкуренційного законодавства, так і рішень щодо надання дозволів на концентрацію підприємств на окремих ринках.</p>
<p>Я хочу звернути вашу увагу, що на відміну від судових рішень, на превеликий жаль, рішення Антимонопольного комітету&nbsp; на&nbsp; сьогоднішній день не публікуються. Те одне речення, яке наразі публікується на сайті Антимонопольного комітету, не можна назвати його рішенням. Більше того, Антимонопольний комітет підходить до цієї процедури досить вибірково. Тому ми маємо підтримати дану ініціативу. Більше того, я хочу звернути вашу увагу, що Україна взяла на себе обов'язок – забезпечити публікацію рішень Антимонопольного комітету, підписавши Угоду про асоціацію&nbsp; з ЄС, в якій це чітко передбачено.</p>
<p>Крім того, я хочу звернути вашу увагу, що ми так само, підписуючи з вами Коаліційну угоду, передбачили, що ми домовляємося як підписанти Коаліційної угоди, публікувати рішення Антимонопольного комітету.</p>
<p>Я хочу вашу звернути увагу, що, на жаль, непоодинокими є випадки, коли Антимонопольний комітет накладає на порушників штрафні санкції у розмірі мільйонів гривень, але потім після проведення окремих консультацій із суб'єктами&nbsp; господарювання, чомусь ці штрафні санкції знижуються&nbsp; навіть до 10 чи 30 тисяч гривень. Чому так відбувається? Ми можемо з вами лише здогадуватися. Але, на нашу думку, що даний законопроект дасть для суспільства. По-перше, він забезпечить прозорість у діяльності Антимонопольного комітету. По-друге, це забезпечить передбачуваність діяльності Антимонопольного комітету, оскільки дасть можливість здійснювати громадський контроль за діяльністю Антимонопольного…</p>
<p>&nbsp;</p>
<p>ГОЛОВУЮЧИЙ. Завершуйте, будь ласка. Дайте завершити.</p>
<p>&nbsp;</p>
<p>ПТАШНИК В.Ю. І, по-третє, звичайно, це попереджувальна функція, оскільки суб'єкти господарювання мають розуміти, якою є практика Антимонопольного комітету, для того щоб забезпечити невчинення порушень конкуренційного законодавства.</p>
<p>Я хочу звернути вашу увагу, що чесний бізнес і українське суспільство підтримують даний законопроект. Зокрема, ми отримали підтримку від Американської торговельної палати, від Асоціації правників України. І ще раз наголошую, що це наше зобов'язання Угодою про асоціацію і Коаліційною угодою, тому давайте, будь ласка, виконувати взяти на себе зобов'язання. Маємо підтримати даний законопроект і проголосувати за основу. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, шановні колеги, голова профільного комітету Андрій Іванчук. Будь ласка, Андрій Володимирович.</p>
<p>&nbsp;</p>
<p>12:54:46</p>
<p>ІВАНЧУК А.В.</p>
<p>Шановний пане Голово, шановні народні депутати! 19 березня Комітет з економічної політики розглянув законопроект Вікторії Юріївни Пташник 2102 і рекомендує парламенту прийняти його в першому читанні за основу.</p>
<p>Даний законопроект направлений на забезпечення прозорості діяльності Антимонопольного комітету. В законопроекті пропонується запровадити процедуру громадського контролю шляхом публікації рішень Антимонопольного комітету на сайті.</p>
<p>Дуже прошу підтримати даний законопроект в першому читанні за основу. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Чи є необхідність далі його… Я бачу, що є. Два – "за", два – проти, будь ласка. Запишіться два – "за", два – проти, за процедурою.</p>
<p>Купрієнко Олег, Радикальна партія. Галасюк? Віктор Галасюк, Радикальна партія.</p>
<p>&nbsp;</p>
<p>12:56:04</p>
<p>ГАЛАСЮК В.В.</p>
<p>Шановний Володимире Борисовичу! Шановні колеги народні депутати! Які в нас&nbsp; сьогодні є найбільші завади на шляху розвитку бізнесу в Україні? Це корупція,&nbsp; це монополізація.&nbsp; Тому для того, щоб подолати корупцію, ми маємо забезпечити абсолютну суспільну прозорість. І це в значній частині стосується рішення Антимонопольного комітету. Тільки запровадивши абсолютну прозорість цих рішень, ми будемо розуміти, що найкращий контролер, який існує, це&nbsp; громадськість. Він буде стояти і боронити інтереси чесного, порядного&nbsp; бізнесу. Тому, шановні колеги, Радикальна&nbsp; партія наполягає на прийнятті цього законопроекту не тільки тому, що він відповідає Коаліційній угоді, не тільки тому, що він відповідає нашим зобов'язанням перед європейськими партнерами, а передусім через те, що ми маємо запроваджувати всі можливі і неможливі інструменти на сьогоднішній день, жорстко адміністративно втручатися, якщо це потрібно для того, щоб унеможливлювати корупцію, прибирати самі її засади, а не боротися з її наслідками. І от такі закони, вони значно полегшать боротьбу з корупцією у тому числі і для антикорупційної агенції, яка має бути створена. І в цьому, в цій антикорупційній боротьбі полягають десятки мільярдів гривень додаткових надходжень до українського бюджету. А це: заробітна платня бюджетників, це пенсії, це нормальний гідний рівень життя для того, щоб не треба було затягувати паски. Треба затягати паски корупціонерам та монополістам. Томку Радикальна партія закликає вас підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка,&nbsp; Владислав Голуб, "Блок Петра Порошенка".</p>
<p>&nbsp;</p>
<p>12:57:45</p>
<p>ГОЛУБ В.В.</p>
<p>Владислав Голуб, 197 виборчий округ, фракція "Блоку Петра Порошенка", Черкащина.</p>
<p>Шановні колеги, я хотів би також звернутися до вас з проханням підтримати зазначений законопроект. Окрім того, що вже мої колеги казали, а саме Вікторія Пташник про те, що це, дійсно, перше виконання нашої Коаліційної угоди, яке передбачає впровадження відкритості і діяльності Антимонопольного&nbsp; комітету. Це також ті… вже були непоодинокі випадки, коли Антимонопольний комітет, виписуючи&nbsp; мільйонні штрафи, з якихось причин потім&nbsp; ці штрафи ставали просто тисячні. Це, відповідно, наповнення&nbsp;</p>
<p>і бюджету України, а також це і сам… боротьба з корупцією, що є одне із основних метою діяльності нашої коаліції. Тому я знову ж таки звертаюсь до всіх наших колег. Прошу підтримати зазначити зазначений законопроект. Дякую.</p>
<p>&nbsp;</p>
<p>ГОЛОВУЮЧИЙ. Дяку.</p>
<p>Будь ласка, народний депутат Воропаєв, "Опозиційний блок".</p>
<p>&nbsp;</p>
<p>12:58:51</p>
<p>ВОРОПАЄВ Ю.М.</p>
<p>Уважаемые коллеги, от многократно призывал вас, прежде чем выступать по закону, по законопроектам, прочитайте его, о чем он. О том, что говорит автор или о совершенно&nbsp; другом у него говорится. Вот сейчас "Радикальная партия" говорила, что это закон для борьбы с коррупцией, этот закон специально вводит норму позволяющую коррупционеру зарабатывать деньги в Антимонопольном комитете. О чем идет речь конкретно по закону? По этому закону Антимонопольный комитет в настоящее время, да, когда подается заявка Антимонопольному комитету на покупку какого-то предприятия, то заявитель, давая пакет документов, указывает: ту и ту информацию вы имеете право раскрыть, а вот ту и ту информацию вы не имеете право раскрыть. Ну, например, контракты, да, на какую сумму, с какими компаниями, в каком объеме и на какой срок. Так вот по этому закону теперь, и да, кстати, во всей Европе именно такая практика и существует.&nbsp; Так вот по этому закону теперь не заявитель будет определять, какая информация закрытая, а какая не закрыта, а сам сотрудник Антимонопольного комитета, получим всю эту информацию, решит какую информацию он отдаст на прессу, отдаст соседям, отдаст конкурентам, отдаст врагам, там, и так далее, а какую информацию он не будет отдавать. Это чистая коррупция. Я удивлён, что у нас создан специальный комитет, который рассматривает законопроекты на предмет соответствия коррупции или нет, по этому поводу ничего не говорит, а молчит.</p>
<p>И второе хочу сказать. Еще раз напомнить, что во всей Европе нет такой нормы, во всей Европе информация о, ну, определения информации, закрытая или не закрытая, остаются за зрителям.</p>
<p>Последнее по суду хочу вам сказать. Вы говорите сейчас не правду. Во-первых, Антимонопольный комитет дает информацию открыто о каждой сделке, кто заявитель, что покупает, в каком объеме покупает. Раз. Это информация открытая. Если в судах идет иск…</p>
<p>&nbsp;</p>
<p>ГОЛОВУЮЧИЙ. Так, будь ласка, завершуйте. Да, будь ласка, завершуйте.</p>
<p>&nbsp;</p>
<p>ВОРОПАЄВ Ю.М. …то эта информация тоже открытая. И вы можете, зайдя на сайт или госрегистратора, или Высшего хозяйственного суда, найти, или Высшего суда административного, найти информацию по каждому судебному делу. Спасибо.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, Тетяна Острікова, "Самопоміч". Будь ласка, ні-ні, з місця, можете з місця вже. З трибуни, будь ласка.</p>
<p>&nbsp;</p>
<p>13:01:35</p>
<p>ОСТРІКОВА Т.Г.</p>
<p>Доброго дня, шановні колеги. Я хочу звернути увагу всіх вас на те, що демонополізація – це те, що зараз не робиться, не відбувається. Ми не зможемо робити жодну деолігархізацію чи проводити якісь приватизаційні процеси без реформи Антимонопольного комітету. Ми всі з вами забуваємо, який це важливий орган. Це орган з надповноваженнями, шановні друзі. Якщо порівняти повноваженнями Антимонопольного комітету, то це в тому числі і правоохоронний орган.</p>
<p>Ви всі знаєте, яким масивом інформації вони володіють. Для того, щоб на сьогоднішній день провести незначну концентрацію, їм потрібно розкрити інформацію до десятого коліна. А ми всі це залишаємо поза увагою.</p>
<p>Я хочу звернути також нашу з вами увагу на той факт, що на сьогоднішній день Антимонопольний комітет працює без голови. І що там відбувається, нікому не відомо. Відомство фактично не має керівника. Прем’єр-міністр нам озвучив, що в нього є кандидатури на керівника. Але на наше прохання їх якимось чином оприлюднити…</p>
<p>&nbsp;</p>
<p>ГОЛОВУЮЧИЙ. Прошу, дайте завершити.</p>
<p>&nbsp;</p>
<p>ОСТРІКОВА Т.Г. Я дуже коротко завершу. Цей законопроект – це всього лише невеликий крок, невелика частина для того, щоб зробити діяльність Антимонопольного комітету прозорою, щоб кожний з нас з вами міг ознайомитися з його рішеннями. Я прошу також вас більш ретельно звернути увагу на необхідність призначення керівника Антимонопольного комітету на публічному прозорому конкурсі. Вирішуйте це питання на своїх фракціях, піднімайте, не замовчуйте його.</p>
<p>І останнє. Якщо "Опозиційний блок" говорить, що це поганий закон, голосуємо за основу і в цілому.</p>
<p>&nbsp;</p>
<p>ГОЛОВУЮЧИЙ. Шановні колеги, "Народний фронт", Вікторія Сюмар. І будемо голосувати, колеги.</p>
<p>&nbsp;</p>
<p>13:03:31</p>
<p>СЮМАР В.П.</p>
<p>Колеги, підтримую повністю колегу із "Самопомочі", оскільки "Опозиційний блок" як ніхто не знає, як ніхто краще всіх знає, що таке монополії в цій країні. І що таке Антимонопольний комітет, який ніколи в Україні не працював. Тому що там саме більше олігархів, які фактично і базуються на цих державних монополіях. Цьому треба нарешті покласти край.</p>
<p>Більше того, нам треба забезпечити повну прозорість влади. Ми з вами схвалили досить багато хороших законопроектів і про прозорість публічних коштів, і про прозорість публічних фінансів. Кожна структура, яка утримується за кошти платників податків, має бути максимально відкритою. Сучасні технології це дозволяють. І очевидно, що цей законопроект треба приймати в першу чергу і боротися з монополіями. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, я думаю, що ні у кого сумніву немає, що треба вже переходити до питання голосування. Прошу народних депутатів зайняти свої робочі місця для голосування за законопроект (реєстраційний номер 2102) - проект Закону про внесення змін до деяких законодавчих актів України щодо забезпечення прозорості діяльності Антимонопольного комітету України.</p>
<p>Автор законопроекту – Вікторія Пташник є фаховим юристом, розуміється на предметі. Тому я думаю, що законопроект тільки покращить ситуацію, а не погіршить її щодо публічності. Тому вважаю, що доцільно його підтримати за основу і доопрацювати до другого читання.</p>
<p>Шановні колеги, будь ласка, прошу підготуватись до голосування. Шановні колеги, підготуйтесь до голосування, будь ласка, 2102 – прозорість Антимонопольного комітету роботи. Готові до голосування? 2102 – за основу за результатами розгляду в першому читанні. Прошу, голосуємо за основу 2102. Заважають голосувати, Юрію Віталійовичу? Голосуємо за основу.</p>
<p>&nbsp;</p>
<p>13:05:35</p>
<p>За-265</p>
<p>Рішення прийнято.</p>
<p>Це дуже добре, шановні колеги. І працюємо до. Будь ласка, є пропозиція за скороченою процедурою і підготувати до другого читання. Думаю, що це може бути зроблено дуже якісно. Будь ласка, пропозиція щодо підготовки до другого читання. Скорочена процедура підготовки до другого читання, прошу підтримати. До другого читання за скороченою процедурою. Прошу підтримати.</p>
<p>&nbsp;</p>
<p>13:06:07</p>
<p>За-241</p>
<p>Рішення прийнято. Дякую.</p>
<p>Працюємо далі. Законопроект (реєстраційний номер 1917) про встановлення строків переробки деяких товарів за межами митної території України. Доповідає, підготував законопроект народний депутат&nbsp; Домбровський.&nbsp;</p>
<p>Є пропозицій автора &nbsp;розглянути даний законопроект&nbsp; за скороченою процедурою. Немає заперечень?&nbsp; Будь ласка,&nbsp; визначаємося щодо&nbsp; розгляду&nbsp; за скороченою процедурою, колеги. Щодо розгляду за скороченою процедурою.</p>
<p>&nbsp;</p>
<p>13:06:38</p>
<p>За-208</p>
<p>Рішення прийнято. Дякую.</p>
<p>Будь ласка, Олександр Георгійович, доповідайте.</p>
<p>&nbsp;</p>
<p>13:06:46</p>
<p>ДОМБРОВСЬКИЙ О.Г.</p>
<p>Шановний пане Голово, шановні колеги народні депутаті України! На ваш розсуд виноситься законопроект&nbsp;&nbsp; про встановлення строків переробки деяких товарів за межами митної території України для забезпечення функціонування ядерної галузі&nbsp; та створення належних&nbsp; умов для її діяльності.</p>
<p>Я би хотів&nbsp; звернути увагу на те, що мова іде всього-на-всього&nbsp; про дві товарні позиції, але дуже важливі з точки зору&nbsp; ядерної безпеки і енергетичної безпеки нашої держави.&nbsp; Перше – це&nbsp; вивезення відповідно до міжнародних договорів на технологічну&nbsp; витримку та наступну переробку відпрацьованих (опромінених)&nbsp; тепловидільних&nbsp; елементів (твелів)&nbsp; ядерних реакторів. І друга позиція. Урановий оксидний концентрат – на переробку за межі митної території України та повернення&nbsp; готової продукції.</p>
<p>В чому проблема і чим&nbsp;&nbsp; викликана&nbsp; необхідність цього законопроекту?&nbsp; Тим що&nbsp; у&nbsp; нас прийнятий новий Митний кодекс і&nbsp; імперативною нормою&nbsp; статті 166&nbsp; є максимальна кількість днів, на яку ми можемо вивозити,&nbsp; це&nbsp; 365 днів. Раніше&nbsp; ця проблема була врегульована постановами Кабінету Міністрів:&nbsp; для&nbsp; відпрацьованих твелів – 30 років і для уранового оксидного концентрату –&nbsp; 2 роки і 9 місяців.</p>
<p>Для того, щоб не було&nbsp;&nbsp; ніяких інсинуацій,&nbsp; в законі пропонується чітко прописати відповідні коди української товарної класифікації для експорту товарів. І, крім того, пропонується проголосувати цей законопроект в цілому. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, співдоповідач голова профільного комітету Роман Насіров. Прошу, Роман Михайлович.</p>
<p>&nbsp;</p>
<p>13:08:47</p>
<p>НАСІРОВ Р.М.</p>
<p>Шановний пане Голово, шановні колеги, Комітет Верховної Ради з питань податкової та митної політики на своєму засіданні 4 березня розглянув проект Закону про встановлення строків переробки деяких товарів за межами митної території України (реєстраційний номер 1917) поданий народними депутатами України Домбровським та Бандуровим.</p>
<p>Комітет вирішив рекомендувати Верховній Раді України проект Закону про встановлення строків переробки деяких товарів (реєстраційний номер 1917) прийняти за основу та в цілому як закон. Змінивши в тексті законопроекту слово "паливні" словом "тепловидільні". Така зміна необхідна для того, щоб опис товару за кодом 2844500000 привести у відповідність до опису цього товару вказаному у Митному тарифі України. Прошу підтримати і дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Є необхідність – "за", "проти" чи голосуємо? Є необхідність? Будь ласка, запишіться, два – "за", два – "проти". Прошу. Ігор Насалик, "Блок Петра Порошенка".</p>
<p>&nbsp;</p>
<p>13:10:03</p>
<p>НАСАЛИК І.С.</p>
<p>Доброго дня. Ми розглянули даний законопроект на засіданні Комітету з паливної безпеки і енергетики. Практично всі одноголосно підтримали даний законопроект, оскільки він зв'язаний з відповідним технологічним циклом. Тому, звертаючись до нашої зали, прошу підтримати даний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Галасюк, Радикальна партія Олега Ляшка.</p>
<p>&nbsp;</p>
<p>13:10:38</p>
<p>ГАЛАСЮК В.В.</p>
<p>Дякую. Шановний Володимир Борисович, шановні колеги народні депутати, Віктор Галасюк, Радикальна партія.</p>
<p>Безумовно ми маємо підтримати цей законопроект, щоб забезпечити нормальний митний режим для ядерної енергетики. Але головне, що ми з вами маємо зробити. Це для того, щоб забезпечити розвиток власної економіки. Робочі місця, конкурентоздатність, ми маємо дивитися на 10 років наперед, а не тільки на сьогоднішній день. А для того потрібно розвивати альтернативну енергетику. Бо якщо ми з вами порахуємо ту собівартість, яку має ядерна енергетика в порівнянні з енергією вітру і з іншими видами енергії, які даються нам природою, то ми з вами побачимо, що вона є значно дорожча, якщо ми поділимо ті колосальні кошти, які витрачені на Чорнобиль, які витрачаються щорічно на закордонні кредити для того, щоб придбати або в Росії, або в Сполучених Штатах сировину для тих ядерних реакторів. Тому, сьогодні підтримати ядерну енергетику через мита, а вже завтра підтримати альтернативну енергетику, забезпечити залучення інвестицій закордонних, щоб вони тут створювали ті прилади, які генерують ту енергію, щоб це відбувалось в Україні – це робочі місця. Це перший пріоритет.</p>
<p>І другий пріоритет – це зменшення енергоспоживання. Бо нам треба не щороку вирішувати де купувати енергію, там, чи твели чи щось, для ядерних реакторів, чи де купувати газ, чи думати не про те, щоб збільшити&nbsp; видобуток газу та нафти у себе в країні, бо це, збільшити – це вигідно сировинним олігархам, а народу України вигідно зменшити енергоспоживання. Тому&nbsp; я закликаю вас звернути особливу увагу і в четвер підтримати закони про масштабну енергомодернізацію, які дадуть нам енергетичну незалежність від Росії. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Зрозуміло, що технологічний важливий закон. Є пропозиція профільного комітету голосувати його за основу і в цілому з поправкою, яка щойно була озвучена головою комітету. Наскільки я розумію, ні в кого немає заперечень щодо важливості даного законопроекту. Тому, будь ласка, шановні колеги, прошу підготуватись до голосування.</p>
<p>Законопроект (реєстраційний номер 1917) проект Закону про встановлення строків переробки деяких товарів за межами митної території України. Мова іде про технологічний процес атомної енергетики, тому потребує ухвалення і врегулювання дане питання. Доповідач і голова комітету профільного зробили співдоповідь і вноситься&nbsp; пропозиція. Увага, приготуйтесь, будь ласка! Вноситься пропозиція прийняти даний законопроект за основу та в цілому з урахуванням рішення профільного комітету, яке озвучив голова профільного комітету&nbsp; Насіров. Немає заперечень? Немає.</p>
<p>Прошу, колеги, підготуйтесь до голосування. Шановні колеги, прошу підтримати за основу та в цілому з пропозицією профільного комітету. Голосуємо, колеги, 1917. Голосуємо, 1917.</p>
<p>&nbsp;</p>
<p>13:13:50</p>
<p>За-273</p>
<p>За основу і в цілому рішення прийнято. Дякую, шановні колеги.</p>
<p>Наступне, законопроект (реєстраційний номер 2226) – проект Закону про внесення змін до Податкового кодексу України (щодо звільнення від оподаткування нерухомості релігійних організацій). Підготував народний депутат України Унгурян Павло Якимович. Є пропозиція автора розглянути даний законопроект у першому читанні за скороченою процедурою.</p>
<p>Прошу визначатися щодо розгляду даної пропозиції, щодо розгляду за скороченою процедурою, колеги.</p>
<p>&nbsp;</p>
<p>13:14:29</p>
<p>За-205</p>
<p>Рішення прийнято, 205 голосів народних депутатів.</p>
<p>Будь ласка, Павло Якимович, на доповідь. І співдоповідь – Роман Насіров, голова профільного комітету. Прошу.</p>
<p>&nbsp;</p>
<p>13:14:51</p>
<p>УНГУРЯН П.Я.</p>
<p>Шановні колеги, патріарх Української православної церкви Київського патріархату Філарет, митрополит Онуфрій, керівник Української православної церкви Московського патріархату, голова Української греко-католицької церкви Святослав Шевчук, керівники протестантських церков, керівники іудейських, мусульманських громад України звернулися до Верховної Ради&nbsp; України, до усіх парламентських фракцій у залі підтримати даний законопроект, який розроблений мною та також Ніною Петрівною Южаніною, колегою із фракції "Блоку Петра Порошенка".</p>
<p>Мова про що йде? У тому, що у Податковому кодексі випадково – випадково, підкреслюю! – залишилося оподаткування нерухомості, яка є у власності церков, монастирів і релігійних споруд в Україні, те, що будується за кошти громади, за кошти людей, воно підпадає під оподаткування. До речі, земля не підпадає і земля сьогодні не є, яка у власності церков, релігійних громад, не є об'єктом для оподаткування, а нерухомість, на жаль, залишилася. Цю прогалину ми пропонуємо ліквідувати голосуванням за цей законопроект і в першому – за основу і в цілому. До речі, саме таку пропозицію підтримує і комітет профільний, проголосувати і за основу, і в цілому. Тому що в нас парадоксальна ситуація, коли місцеві органи самоврядування комусь дають пільгу, комусь не дають, залежно від того, хто в яку церкву ходить, яка церква на якій території є в більшості чи в меншості. Нам не потрібно допустити релігійних конфліктів в&nbsp; Україні.</p>
<p>Тому велике прохання сьогодні нам проголосувати за основу і в цілому&nbsp; цей законопроект, що дасть нам можливість не допустити ще й такого страшного конфлікту.</p>
<p>&nbsp;</p>
<p>ГОЛОВУЮЧИЙ. Завершуйте, будь ласка. Дякую.</p>
<p>Роман Насіров, будь ласка. Прошу, Роман Насіров.</p>
<p>&nbsp;</p>
<p>13:17:18</p>
<p>НАСІРОВ Р.М.</p>
<p>Шановний Володимир Борисович, шановні колеги, Комітет Верховної Ради України з питань податкової та митної політики на засіданні 4 березня розглянув законопроект про внесення змін до Податкового кодексу України щодо звільнення від оподаткування нерухомості релігійних організацій, (реєстраційний номер 2226), поданий народними депутатами Унгуряном та Южаніною.</p>
<p>Під час обговорення народні депутати члени комітету в цілому підтримали мету законопроекту, але й висловили ряд зауважень, зокрема, щодо звільнення від оподаткування податком на нерухоме майно житлової нерухомості, яка належить релігійним організаціям.</p>
<p>З метою недопущення зловживань зі сплатою податку на нерухомість комітетом було прийнято рішення: внести до законопроекту правки, згідно з якими звільнятимуться від оподаткування цим податком лише ті об'єкти нерухомості релігійних організацій, які використовуються виключно для проведення богослужінь, релігійних обрядів, церемоній та процесій.</p>
<p>За наслідком обговорення законопроекту комітет вирішив рекомендувати Верховній Раді України законопроект (реєстраційний номер 2226) прийняти за основу і в цілому як закон, включивши до нього відповідні правки, що викладені в поданні комітету. Прошу підтримати рішення комітету. Також прошу надати доручення Головному юридичному управлінню та комітету підготувати текст прийнятого закону на підпис Голови Верховної Ради України з урахуванням техніко-юридичних правок.</p>
<p>Дякую. Прошу підтримати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, два – "за", два – "проти", запишіться.</p>
<p>Народний депутат Левус, "Народний фронт", будь ласка.</p>
<p>&nbsp;</p>
<p>13:19:11</p>
<p>ЛЕВУС А.М.</p>
<p>Передайте, будь ласка, слово Медуниці Олегу В'ячеславовичу.</p>
<p>&nbsp;</p>
<p>ГОЛОВУЮЧИЙ. Олег Медуниця.</p>
<p>&nbsp;</p>
<p>13:19:17</p>
<p>МЕДУНИЦЯ О.В.</p>
<p>Шановні друзі, фракція "Народний фронт" підтримує даний закон. Але, разом з тим, ми хотіли б, щоб були внесені наступні редакційні зміни, а саме: пункт 2, 6.2.2, де визначається, що не є об'єктом оподаткування, ми хочемо додати: "за виключенням об'єктів – в кінці фрази, - що використовуються для виробничо-комерційної діяльності". Тобто ми таким чином надаємо пільгу для церковних громад і, разом з тим, не надаємо пільгу під те майно, і під ту землю, і під ті приміщення, які використовуються для комерційної діяльності церковними громадами. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Єгор Соболєв, "Самопоміч".</p>
<p>&nbsp;</p>
<p>13:20:07</p>
<p>СОБОЛЄВ Є.В.</p>
<p>Прошу передати слово Ірині Подоляк.</p>
<p>&nbsp;</p>
<p>ГОЛОВУЮЧИЙ. Ірина Подоляк, "Самопоміч", будь ласка.</p>
<p>&nbsp;</p>
<p>13:20:13</p>
<p>ПОДОЛЯК І.І.</p>
<p>Шановні колеги-депутати, фракція об'єднання "Самопоміч" буде підтримувати цей законопроект за основу і в цілому з урахуванням поправки нашого колеги, яка стосується того, що не є об'єктом оподаткування об'єкти, які використовуються для виробничо-комерційної діяльності. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, народний депутат Долженков, Опозиційний блок.</p>
<p>&nbsp;</p>
<p>13:20:41</p>
<p>ДОЛЖЕНКОВ О.В.</p>
<p>Дякую, шановний головуючий.</p>
<p>Шановні колеги, фракція "Опозиційний блок", безумовно,<a name=Temp></a> буде підтримувати законопроект 2226 про внесення змін до Податкового кодексу України (щодо звільнення від оподаткування нерухомого майна, відмінного від земельної ділянки, яке належить релігійним організаціям). Саме в поправці, на якій я також особисто наполягав,&nbsp; якщо це нерухоме майно безпосередньо використовується для культових заходів. Тобто в релігійних організаціях, дійсно, може бути у власності дуже величезна кількість об'єктів нерухомого майна і зокрема для проживання власне працівників&nbsp; вказаних релігійних організацій. В даному випадку ми вважаємо, повинна бути все ж таки рівність, дотримуватися принципу рівності платників податків. А що стосується, дійсно, культових споруд, то це загальносвітова, загальновизнана практика, що вказані споруди, вказані організації як некомерційні вони повинні мати відповідні пільги. Зокрема ми підтримуємо&nbsp; надання ним пільг щодо сплати податку на нерухоме майно, відмінне від земельної ділянки. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; Ігор Мосійчук, Радикальна партія.</p>
<p>&nbsp;</p>
<p>13:21:50</p>
<p>МОСІЙЧУК І.В.</p>
<p>Ігор Мосійчук, Радикальна партія.</p>
<p>Звичайно, взагалі-то це дійсно право територіальних громад – визначати, які релігійні громади і під якою релігійною спорудою надавати пільги на оренду. Але якщо&nbsp; внесений законопроект… ми його можемо підтримати виключно за основу з правкою, запропонованою "Народним фронтом". І від себе додамо, що не можна визначати рівність прав між культовими споруд українських церков і церков, які мають закордонні центри, на&nbsp; яких здійснюється вплив з-за кордону. А ми зараз хочемо зрівняти всіх і показати, що і московський патріархат, який зараз підтримує окупантів, і київський&nbsp; рівні перед державою в оренді.</p>
<p>Тільки за основу.</p>
<p>&nbsp;</p>
<p>ГОЛОВУЮЧИЙ. Ігор Насалик, "Блок Петра Порошенка".</p>
<p>&nbsp;</p>
<p>13:23:11</p>
<p>НАСАЛИК І.С.</p>
<p>Шановні друзі, от буквально 20 хвилин пройшло в цьому залі, в ми двічі голосували за закони, які тим чи іншим чином впливають на місцеве самоврядування, перебираючи функції місцевого самоврядування. Ну підписуючи Коаліційну угоду, ми говорили про те, що не будемо звужувати функції місцевого самоврядування. В попередньому законі ми диктували – а як повинна бути оренда по дитячим садкам, сьогодні ми говоримо – а яка повинна бути оренда по культовим спорудам. Вибачаюсь, то може ми замінимо міські ради і міських голів? Це є повноваження міських рад. Я хочу підтримати депутата Мосійчука, який говорить – не всі міські ради сприймуть скаже і Московський патріархат, це їх повноваження, не треба нав'язувати свою думку.</p>
<p>Я закликаю не підтримувати цей закон. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Левченко Юрій.</p>
<p>&nbsp;</p>
<p>13:24:14</p>
<p>ЛЕВЧЕНКО Ю.В.</p>
<p>Левченко, ВО "Свобода", 223 округ. Тут під час розгляду цього законопроекту звучало дуже багато абсолютно взаємовиключних правок, які суперечать одна одній. Тому я все ж таки хоті би почути, перед тим, як будете ставити на голосування, шановний Головуючий, яку правку ви враховуєте? Тому що оця правка, яка була … комітетом, вона якраз, на мою думку, єдино правильна. Що пільга може стосуватися виключно, виключно безпосередні споруди, в які споруди, в якій відбувається богослужіння. Тому що в нас так виходить, що, зокрема, Московський патріархат в Україні є таким магнатом нерухомості, має тисячі і десятки тисяч квадратних метрів нерухомості. Не зрозуміло чому, наприклад, цю нерухомість треба звільняти від оподаткування. Хай вони платять належний податок, а не дотримують пільги.</p>
<p>Тому я наполягаю, будь ласка, перед тим, як ставити на голосування все ж таки уточніть, що саме пропонується звільнити від оподаткування.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Курячий, "Блок Петра Порошенка".</p>
<p>&nbsp;</p>
<p>13:25:21</p>
<p>КУРЯЧИЙ М.П.</p>
<p>Шановний Володимире Борисовичу, шановні народні депутати. Духовності замало не буває і саме цей проект Закону, який зараз голосується, створює належні підстави для віротерпимості в нашій країні. Ми не можемо сьогодні розколювати нашу державу, нашу націю. Будь за якою віросповіданням, будь то мусульман, будь то християнин, православний або католик. І саме це питання урівнює всі церкви перед законом і не дає можливості місцевим радам зловживати своїм ставленням до тієї чи іншої конфесії. Це по-перше.</p>
<p>По-друге, в комітеті була дуже напружена дискусія з цього приводу. І ми вирішили остаточно, що за цим проектом закону звільняються всі, безумовно всі культові споруди, в яких проводиться богослужіння. І двойного трактування бути з цього приводу не може. Пропоную підтримати цей проект закону за основу та в цілому. Він конче і вкрай необхідний для наших релігійних громад. Це надасть єдності українській нації. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую, шановні колеги. Є тільки одне питання з цього приводу. Це питання про притулки, які створюються релігійними організаціями, щоб їх теж виключити з предмету оподаткування.</p>
<p>Я думаю, що може бути цілком виважене рішення, щоб зробити гарну справу для всіх релігійних споруд. Це насправді можливо прийняти в першому читанні, за скороченою процедурою підготувати до другого читання, врахувати всі пропозиції і зробити якісний законопроект, щоб не було ніяких протиріч. І всіх щоб врахували.</p>
<p>Якщо не буде авторів цих зауважень, я думаю, за скороченою швидко підготуємо, проголосуємо. Добавимо сирітські притулки, притулки для людей похилого віку і так далі, релігійні. Поставимо крапку, всі разом проголосуємо. І ні в кого не буде жодних заперечень. Домовились?</p>
<p>А тепер деякий коментар, який пов’язаний з правами місцевого самоврядування. Хочу підтримати колегу Насалика в тому, що не потрібно наступати на права місцевого самоврядування. Разом з тим, законодавець може визначити, які об’єкти на думку парламенту національного можуть не входити в предмет оподаткування. Хоча нам треба запровадити в рамках цього погодження обов’язкове з Комітетом профільним з місцевого самоврядування і профільними асоціаціями. Ці рішення мають бути достатньо інклюзивними, – не приймати за них, а приймати разом з ними. Тому що на місцях ці рішення треба буде виконувати. І дуже добре, щоб ці рішення виконувались безконфліктно.</p>
<p>Тому, колеги, з вашого дозволу, з вашого дозволу, я зараз поставлю на голосування щодо прийняття його в першому читанні.</p>
<p>Далі буде пропозиція підготовки другого читання за скороченою процедурою. І прошу оці оголошені ідеї, які були, включити для підготовки до другого читання. Приймається? Це буде розумно і правильно. Приготуйтесь до голосування. Прошу, за результатами законопроекту (реєстраційний номер 2226) вноситься узгоджена пропозиція між всіма народними депутатами прийняти законопроект за основу.</p>
<p>Після того, як він буде зараз ухвалений за основу, я поставлю пропозицію на голосування щодо підготовки за скороченою процедурою до другого читання. Щоб ми не образили жодну релігійну організацію і жодну релігійну споруду. Прошу підтримати за основу даний проект рішення. За основу. Прошу голосувати, друзі. За результатами в першому читанні за основу.</p>
<p>&nbsp;</p>
<p>13:29:11</p>
<p>За-261</p>
<p>Дякую. Рішення прийнято. Далі, шановні колеги, є пропозиція підготувати цей законопроект до другого читання за скороченою процедурою. Теж прошу підтримати. Щодо 2226 підготовки другого читання за скороченою процедурою. Прошу підтримати. Колеги, уважно, підтримайте, будь ласка, підготовку за скороченою процедурою 2226. Друзі.</p>
<p>&nbsp;</p>
<p>13:29:37</p>
<p>За-224</p>
<p>Не встигли? Колеги, народні депутати, будь ласка, підготуйтесь. Щодо підготовки за скороченою процедурою, друзі. Прошу підтримати. Будь ласка, шановні народні депутати, будь ласка. Щодо підготовки цього важливого законопроекту за скороченою процедурою. Прошу підтримати. Голосуємо.</p>
<p>&nbsp;</p>
<p>13:30:04</p>
<p>За-240</p>
<p>Дякую, 240. Рішення прийнято за підготовку за скороченою процедурою. І прошу вас, запросіть на сідання комітету Асоціацію органів місцевого самоврядування. Можливо, вони щось краще порадять, як це питання врегулювати з практики, добре? Дякую.</p>
<p>Рухаємося далі, шановні. Законопроект (реєстраційний номер 1447) Проект Закону про внесення змін до деяких законів України (щодо заснування релігійними організаціями навчальних закладів). Народний депутат Унгурян Павло Якимович. Є пропозиція автора доповідати даний законопроект, розглядати в першому читанні за скороченою процедурою. Прошу визначитись.</p>
<p>Прошу підтримати щодо розгляду даного законопроекту за скороченою&nbsp; процедурою.</p>
<p>&nbsp;</p>
<p>13:30:53</p>
<p>За-215</p>
<p>Рішення прийнято.</p>
<p>Будь ласка, Павло Якимович. Співдоповідає голова профільного комітету Лілія&nbsp; Михайлівна Гриневич.</p>
<p>&nbsp;</p>
<p>13:31:04</p>
<p>УНГУРЯН П.Я.</p>
<p>Шановні колеги,&nbsp; шановний Володимире Борисовичу, дякую за те, що у нас на&nbsp; такому особливому для всіх християн тижні, Страсному тижні, коли ми згадуємо&nbsp; хресний і страшний&nbsp; шлях&nbsp; Господа нашого,&nbsp; Ісуса Христа, ми можемо&nbsp; говорити і про закони, які направлені на духовність, на мораль у нашій державі.&nbsp;</p>
<p>Законопроект, який&nbsp;&nbsp; зараз я представляю, представлений також колективом авторів разом зі&nbsp; мною, це Лілія Михайлович Гриневич, а також&nbsp; Віктор Єленський. Ми робимо просту пропозицію до вас. На сьогоднішній день&nbsp; релігійні організації, церкви мають право засновувати лише вищі навчальні заклади свої. І прикладом такого унікального вищого навчального закладу в Україні є Український католицький університет.&nbsp; Ми знаємо,&nbsp; що це дуже впливова наукова установа. Напевно,&nbsp; найкращі фахівці в багатьох галузях готуються саме Українським католицьким університетом. Безумовно, дуже високий рівень освіти, вищої освіти, універсальної освіти&nbsp; викладається&nbsp; і в закладах, які належать і до Київського&nbsp; Патріархату, Московського Патріархату, євангельських, протестантських церков. Але цим законом ми фактично легалізуємо те, що сьогодні&nbsp;&nbsp; роблять&nbsp;&nbsp; церкви і релігійні організації, засновуючи дитячі&nbsp; садочки, засновуючи&nbsp; школи. І це цілком нормально. Не є абсолютно ніяким вторгненням&nbsp;&nbsp; у сферу освіти, тому&nbsp;&nbsp; що закон говорить, що якщо&nbsp; церква засновую&nbsp; садочок чи&nbsp; школу, вона&nbsp; може&nbsp; і&nbsp; координувати його діяльність. Це не є втручанням&nbsp; у державну систему освіти вищої чи середньо, чи дошкільної.</p>
<p>Тому прохання підтримати цей законопроект&nbsp; за основу&nbsp;&nbsp; в першому читанні, а до другого читання всі пропозиції…</p>
<p>&nbsp;</p>
<p>ГОЛОВУЮЧИЙ. Будь ласка, Лілія Михайлівна Гриневич.</p>
<p>&nbsp;</p>
<p>13:33:36</p>
<p>ГРИНЕВИЧ Л.М.</p>
<p>Шановний пане Голово, шановні колеги, Комітет з питань науки та освіти розглянув уважно цей законопроект і, насправді, є метою цього законопроект забезпечення конституційного права віруючих батьків та осіб, які їх замінюють на виховання своїх дітей відповідно до власних релігійних переконань і вдосконалення відповідного законодавства.</p>
<p>Для довідки скажу, що сьогодні будь-яка людина, будь-який громадянин може самостійно засновувати приватний навчальний заклад, а релігійні організації не можуть. І це є наслідок нашого пострадянського трактування принципу відокремлення держави від церкви. Так держава не має втручатися в справи церкви, а церква не повинна втручатись в справи держави. Але вони можуть взаємодіяти і найбільш успішною ця взаємодія в усьому світі є саме у сфері освіти.</p>
<p>Я хочу поінформувати, що в Європейському Союзі одна з найбільш високоякісних мереж шкіл в загальній середній освіті є католицькі школи. І сьогодні ми повинні зробити цивілізований крок, дозволити прозоро релігійним організаціям засновувати навчальні заклади, щоб вони не робили це через якісь підставні організації.</p>
<p>Окрім того, коли ми робимо прозорим законодавство це зможуть, це зможуть реалізовувати виключно офіційним чином зареєстровані в Україні релігійні організації. Хочу також сказати, що цей проект гаряче підтримується Всеукраїнською радою церков. Дуже просимо проголосувати за нього. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, те, що сказала Лілія Михайлівна має ключове значення. Тобто мова про те, що релігійні організації сьогодні на пряму не можуть бути засновниками цих закладів, шукають інші комбінації, яким чином цього досягти і добре функціонуючі такі заклади, навіть середньої освіти, дошкільної освіти, вже є в Україні. Тому нам потрібно взагалі підтримати цю ініціативу, дати можливість і право релігійним організаціям засновувати такі заклади. І таким чином сама і якість виховання в дошкільних освітніх закладах і шкільних буде набагато вищою. Я, наприклад, позитивні такі приклади знаю, і думаю, що багато народних депутатів теж знають.</p>
<p>Тому в мене є пропозиція. Без зайвого обговорення проголосувати його за основу і в цілому і прийняти дане рішення. <i>(Шум у залі)</i> Не хочуть за основу і в цілому. Добре.</p>
<p>Добре, тоді є пропозиція за основу його проголосувати зараз, скорочена процедура підготовки до другого читання і в другому читанні ми тоді узгодимо всі пропозиції. Домовились? За основу. Прошу, друзі, давайте підтримаємо. Підготуйтесь, будь ласка</p>
<p>На ваш розгляд вноситься проект Закону про внесення змін до деяких законів України щодо заснування релігійними організаціями навчальних закладів. Є пропозиція комітету прийняти його за основу, за основу. Прошу, колеги, підтримати даний проект закону за основу. Прошу підтримати, прошу голосувати, колеги. За основу. За основу.</p>
<p>&nbsp;</p>
<p>13:37:09</p>
<p>За-259</p>
<p>Рішення прийнято.</p>
<p>І далі, шановні колеги, також аналогічно за скороченою процедурою до підготовки до другого читання. Прошу теж підтримати дану пропозицію щодо підготовки за скороченою процедурою до другого читання. Прошу голосувати, прошу підтримати.</p>
<p>&nbsp;</p>
<p>13:37:36</p>
<p>За-208</p>
<p>Немає консолідованого рішення чи ще раз проголосуємо? Колеги, давайте розглянемо за скороченою процедурою, да. Давайте розглянемо, це важливе питання. Друзі, важливе питання. Це виховання, мораль, духовність, треба підтримати. Підготовка до другого читання за скороченою процедурою, будь ласка, колеги, давайте підтримаємо. За скорочену процедуру підготовки. Ми обговоримо, як&nbsp; має бути, тут жодних&nbsp; немає застережень. Прошу підтримати.</p>
<p>&nbsp;</p>
<p>13:38:17</p>
<p>За-233</p>
<p>Дякую, шановні колеги, за ваше розуміння, рішення прийнято. Працюємо по скороченій процедурі, підготовка до другого читання.</p>
<p>Далі, шановні колеги, проект Закону номер 2375, про електроенергетику, доповідає голова профільного комітету.</p>
<p>Є пропозиція голови профільного комітету розглядати даний проект закону за скороченою процедурою. Прошу визначитися щодо розгляду і прошу підтримати щодо розгляду за скороченою процедурою.</p>
<p>&nbsp;</p>
<p>13:38:53</p>
<p>За-203</p>
<p>Дякую, шановні колеги, рішення прийнято, 203.</p>
<p>Будь ласка, Микола Мартиненко як доповідач і від комітету.</p>
<p>Прошу, чотири хвилини регламент.</p>
<p>&nbsp;</p>
<p>13:39:04</p>
<p>МАРТИНЕНКО М.В.</p>
<p>Шановний&nbsp; Володимир Борисович, шановні колеги! Вашій увазі пропонується Закон України&nbsp; про внесення змін до Закону України "Про електроенергетику" щодо особливостей регулювання відносин у сфері енергетики на території проведення антитерористичної операції, реєстраційний номер 2375 від 16.03.2015 року.</p>
<p>На законодавчому рівні залишається нерегульованим питання забезпечення купівлі-продажу електроенергії, її обліку, розрахунку за вироблену та спожиту електроенергію між суб'єктами ринку електричної енергії України: оптовим постачальником електроенергії, державним&nbsp; підприємством "Енергоринок", виробниками електроенергії, електропередавальними та електропостачальними організаціями і споживачами, які знаходяться на території проведення антитерористичної операції. Йдеться про окремі міста та райони Донецької та Луганської областей.</p>
<p>Законопроект передбачає визначення особливостей регулювання відносин у сфері енергетики на території проведення операції, аналогічно вже діючому механізму правового регулювання таких відносин між оптовим ринком електроенергії та суб'єктами і споживачами на тимчасово окупованій території у Криму.</p>
<p>Прийняття Закону 2375 надасть уряду законодавчій інструмент реагування на непередбачувані недружні дії у сфері енергетики з боку керівників терористичних організацій так званого "ДНР" та "ЛНР".</p>
<p>Комітет з паливно-енергетичного комплексу, ядерної політики та ядерної безпеки прийняв рішення щодо його підтримки за основу та в цілому. Таку ж думку висловили Міненерговугілля та Національна комісія з питань регулювання в енергетиці. Прошу підтримати даний законопроект, він надзвичайно важливий.</p>
<p>Хочу тільки сказати одну річ, не прийнявши такий закон. У нас залишається рівень платежів на енергоринку – трохи більше 80 відсотків. Ці питання треба врегульовувати, інакше наші станції не можуть нормально працювати, нормально закуповувати паливо. А нам же треба думати про наступну зиму.</p>
<p>Дуже дякую. Законопроект коротенький, прошу прийняти за основу та в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, думаю, що всі розуміють фракції необхідність прийняття цього закону і тут немає жодних розбіжностей, 2375 за основу і в цілому – короткий законопроект, там немає жодних застережень, це питання управління на території Антитерористичної.</p>
<p>Колеги, я пропоную, щоби ми не витрачали час на повторювання цих питань, підготуватися зараз до голосування. Шановні колеги, давайте підготуємося до голосування і на ваш розгляд вноситься проект Закону (реєстраційний номер 2375), який розглянутий&nbsp; у всіх комітетах, в тому числі і на фракціях підтриманий. Проект Закону про внесення змін до Закону України про електроенергетику щодо особливостей регулювання відносин у сфері енергетики на території проведення Антитерористичної операції. Ви чули доповідь голови профільного комітету, вона є змістовною. Хочу зазначити, що комітет прийняв пропозицію... прийняв рішення про прийняття за основу&nbsp; даного законопроекту. А Головне науково-експертне управління теж зауважень до цього законопроекту не виявило. Тому прошу підтримати, шановні колеги. Готові голосувати? Прошу за основу і в цілому 2375, прошу голосувати, прошу підтримати, 2375 прошу голосувати, прошу підтримати.</p>
<p>&nbsp;</p>
<p>13:42:49</p>
<p>За-249</p>
<p>Рішення прийнято.</p>
<p>Дякую, шановні колеги. Робимо справу, насправді.</p>
<p>Проект Закону (реєстраційний номер 1416) про внесення змін до Закону "Про державну реєстрацію юридичних осіб та фізичних осіб - підприємців" щодо спрощення припинення юридичних осіб шляхом злиття, приєднання, поділу, перетворення (реорганізації).</p>
<p>Буде доповідати голова профільного комітету Віктор Галасюк, але є пропозиція розглянути…автором пропозиція внесена розглянути цей законопроект за скороченою процедурою. Прошу. Прошу, шановні колеги. За скороченою процедурою.</p>
<p>&nbsp;</p>
<p>13:43:34</p>
<p>За-194</p>
<p>Дякую, колеги. Рішення прийнято.</p>
<p>Будь ласка, Віктор Галасюк. Регламент – 4 хвилини. Від автора від комітету. Прошу.</p>
<p>&nbsp;</p>
<p>13:43:43</p>
<p>ГАЛАСЮК В.В.</p>
<p>Дякую.</p>
<p>Шановний Володимире Борисовичу, шановні колеги народні депутати! Представляю вашій увазі проект Закону номер 1416: зміни до Закону "Про державну реєстрацію юридичних осіб та фізичних осіб – підприємців" щодо спрощення припинення юридичних осіб шляхом злиття, приєднання, поділу, перетворення (реорганізації) .</p>
<p>Цей законопроект поданий членами Комітету з промислової політики та підприємництва. Шановні колеги, прошу хвилину вашої уваги. Це дуже важливий законопроект, який дозволяє підприємствам, що знаходяться на стадії реорганізації і мають філіали, нормально зробити цю реорганізацію, а не звільняти штучно людей, штучно не закривати філіали, не вбивати виробництво. Бо на сьогодні та норма закону, яка існує, якщо підприємство хоче зробити поділ, реорганізацію, не ліквідуватися, а змінити свою форму філіальну, то воно має штучно звільнити людей, виплатити їм відповідно кошти і так далі. Це величезне навантаження на бюджет, це колосальна бюрократія.</p>
<p>Цей законопроект дуже якісно відпрацьований, бо попередній закон, який мав таку ідею, він був ветований Президентом. Тому ми врахували всі зауваження, які були у вето, подали цей законопроект. Він має позитивний висновок Головного науково-експертного управління, може бути прийнятий за основу з урахуванням висловлених пропозицій.</p>
<p>Комітет з питань запобігання, протидії корупції вказує, що проект відповідає вимогам антикорупційного законодавства. Комітет Верховної Ради з питань бюджету вказує, що він не має впливу на показники Державного бюджету.</p>
<p>Тож, шановні колеги, враховуючи те, що цей законопроект є технічним, але дуже важливим, і він дозволить нормально проводити реорганізацію державних і інших підприємств, вносити відповідні дані в реєстр державної реєстрації, без чого це не є можливим. Тому наш комітет пропонує прийняти цей важливий законопроект в першому читанні і в цілому.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я думаю, що ні в кого нема розбіжностей щодо необхідності прийняття цього законопроекту. Він тільки спрощує процедури, які, вибачте, затягували завжди нормальну реєстрацію бізнесу. Тому… і в тому числі спрощення припинення реєстрації бізнесу. Це затягується на довгі-довгі періоди. Тому на ваш розгляд вноситься проект Закону 1416 про внесення змін до Закону України "Про державну реєстрацію юридичних осіб та фізичних осіб-підприємців" щодо спрощення припинення юридичних осіб шляхом злиття, приєднання, поділу, перетворення (реорганізації). Доповідав автор і глава профільного комітету Віктор Галасюк.</p>
<p>Є пропозиція і профільного комітету, у ГНЕУ немає зауважень до цього законопроекту, прийняти його за основу і в цілому. Прошу підготуватися до голосування. Голосуємо, колеги! За основу і в цілому. Голосуємо,&nbsp; шановні колеги, за основу і в цілому. Прошу підтримати.&nbsp; За основу і в цілому. Прошу підтримати.&nbsp;</p>
<p>&nbsp;</p>
<p>13:47:04</p>
<p>За-263</p>
<p>Дякую. Рішення прийнято. 263.</p>
<p>Проект Закону (реєстраційний номер 1475) – проект Закону про внесення змін до Закону України "Про державну реєстрацію юридичних осіб та фізичних осіб-підприємців" (щодо унеможливлення внесення змін до Єдиного державного реєстру за підробними документами). Теж вадливий законопроект. Доповідач – народний депутат України Оксана Продан.</p>
<p>Є пропозиція автора законопроекту розглянути його за скороченою процедурою. Прошу визначатися. Прошу підтримати розгляд за скороченою процедурою. Підтримайте, колеги, будь ласка, щодо розгляду за скороченою процедурою.</p>
<p>&nbsp;</p>
<p>13:47:53</p>
<p>За-202</p>
<p>Рішення прийнято. Дякую.</p>
<p>Будь ласка,&nbsp; Оксана Петрівна, доповідайте. Співдоповідач – голова&nbsp; профільного комітету Віктор Галасюк. Будь ласка.</p>
<p>&nbsp;</p>
<p>13:48:02</p>
<p>ПРОДАН О.П.</p>
<p>Шановні колеги! Ми зараз з вами розглядаємо&nbsp; законопроект, який потрібен абсолютно кожній юридичній особі, яка сьогодні працює в Україні. На сьогоднішній момент для того, щоб внести до статутних документів зміни, для того, щоб змінити керівника будь-якого підприємства, будь-якої юридичної особи, достатньо, згідно з законом, надати державному реєстратору просто копію папірця, папірець, копію документа без завірення жодного, без жодної печатки чи підпису мокрого.</p>
<p>Таким чином, є багато дуже випадків, коли просто люди, ну, злочинці міняють власників, міняють керівництво підприємств, і в результаті навіть органи правоохоронні не приймають тих заяв, тому що говорить про те, що відсутні документи, на підставі яких можна відкривати кримінальні справи, вносити данні до реєстрів.</p>
<p>Законопроектом пропонується всі зміні в державному реєстрі, які стосуються керівництва підприємств, які стосуються статутних документів, з частки в статуті вносити виключно за або мокрими підписами на протоколі рішення засновників, учасників підприємства, або нотаріально завіреними документами.</p>
<p>Я прошу вас підтримати цей законопроект, проголосувати його за основу і для того, щоб ми з вами захистили право власності тих підприємців, тих власників, які мають сьогодні і працюють в українській економіці. Прошу підтримати і дякую дуже.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, голова профільного комітету Віктор Галасюк.</p>
<p>&nbsp;</p>
<p>13:49:43</p>
<p>ГАЛАСЮК В.В.</p>
<p>Шановний Володимире Борисовичу, шановні колеги народні депутати. Цей законопроект 1475 є надзвичайно важливим, бо він дозволяє захистити інтереси тих, хто створює в Україні робочі місця, ті, хто експортує продукцію, ті, хто платить податки. Цей закон дозволяє зробити так, щоб неможливо було забрати підприємство за підробними документами, за ксерокопіями, як це часто відбувається. Інвестор буде вкладати кошти в економіку тільки, якщо він має гарантії, що його майно ніхто не забере. Так от цей закон робить дуже важливий крок на цьому шляху, бо захист прав інвестора, захист прав роботодавця, виробника, це є понад усе, бо він дає робочі місця, він дає податки, він дає країні добробут.</p>
<p>Тому, шановні колеги, я наголошую на тому, що цей законопроект підтримується і Головним науково-експертним управлінням. За висновком він може бути прийнятий за основу. Підтримується Комітетом з питань запобігання і протидії корупції, не містить корупційних ознак. Підтримується Кабінетом Міністрів. Бюджетний комітет вказує, що він не має впливу на показники державного бюджету, не потребує додаткових витрат.</p>
<p>Тому, шановні колеги, прошу вас підтримати рішення Комітету з промислової політики та підприємництва, проголосувати, прийняти цей надзвичайно важливий проект за основу в першому читанні. Шановні колеги, прошу підтримати.</p>
<p>&nbsp;</p>
<p>ГОЛОВУЮЧИЙ. Шановні колеги, є багато пропозицій. За основу і в цілому, я думаю, що можна було б… Ні? Добре, не будемо гарну справу перетворювати на…</p>
<p>Колеги, є пропозиція – за основу проголосувати за результатами розгляду в першому читанні законопроект 1475. Тому без зайвих слів, розумію, що всі підтримують за основу. Прошу, прошу, 1475 підтримати за основу, підготувати до другого читання, врахувати всі пропозиції фракції. Приймається така пропозиція? Все, давайте, підготуйтеся до голосування, колеги. За основу, підтримайте, будь ласка, представники "Народного фронту". 1475, за основу. До другого читання підготуємо разом. Прошу, підтримайте. 1475, за основу.</p>
<p>&nbsp;</p>
<p>13:52:14</p>
<p>За-267</p>
<p>Дякую, колеги, що дослухалися. До підготовки до другого читання, думаю, що всі питання неузгоджені будуть зняті. Рішення прийнято, шановні колеги, 1475, друге читання.</p>
<p>Шановні колеги, на ваш розгляд вноситься проект закону… Хто крикнув "перерва", підніміться, будь ласка. Кому не соромно сказати "перерва"? Колеги, перерва у нас буде о другій годині, максимум 15 хвилин. А зараз ми працюємо. І прошу всіх залишатися на своїх місцях.</p>
<p>Реєстраційний номер 0905, друге читання. Доповідає голова підкомітету Тарас Кутовий. Я подивився порівняльну таблицю, там всі пропозиції враховані. Ретельне підготовлене рішення комітету.</p>
<p>Тому я думаю, що після доповіді зможемо голосувати. Будь ласка.</p>
<p>&nbsp;</p>
<p>13:53:09</p>
<p>КУТОВИЙ Т.В.</p>
<p>Дякую, Володимире Борисовичу.</p>
<p>&nbsp;</p>
<p>ГОЛОВУЮЧИЙ. Всі депутати залишаються на своїх місцях, будь ласка.</p>
<p>&nbsp;</p>
<p>КУТОВИЙ Т.В. Шановні народні депутати, 3 лютого цього року розглянутий на комітеті Закон України "По побічні продукти тваринного походження, що не призначені для споживання людиною". Ну, з ключових речей я хочу сказати, що цей законопроект, він необхідний нам для усунення бар'єрів для проникнення продуктів нашого тваринництва на ринки ЄС.</p>
<p>Він передбачає в собі створити ефективну і прозору систему поводження з побічними продуктами тваринного походження на всіх етапах утворення. Збирання, перевезення, зберігання, оброблення, переробки, знешкодження, утилізація і видалення побічних продуктів. В державі посилиться контроль над цими продуктами. А саме три категорії, які діляться на побічні продукти. Залежно від ризику для здоров'я проходитимуть різні види контролю. Що дасть змогу максимально зменшити ризики виникнення особливо небезпечних захворювань як у людей, так і у тварин.</p>
<p>Що тут важливо. З однієї сторони ми посилюємо контроль, з іншої сторони, вводячи три категорії ми даємо можливість у тих випадках, де цей контроль насправді непотрібний, його уникати.</p>
<p>До законопроекту було подано 26 поправок. Переважна більшість з них носила технічний характер. Всі вони були враховані комітетом. Тому ми просимо Верховну Раду про підтримку даного законопроекту в другому читанні і закону як в цілому. Дякую.</p>
<p>&nbsp;</p>
<p>ГОЛОВУЮЧИЙ. Дякую. Колеги, всі пропозиції, таблиця всім роздана. Всі пропозиції враховано. А ретельно комітет над цим питання попрацював. Я вношу пропозицію щодо прийняття законопроекту 0905 у другому читанні та в цілому відповідно до рішення профільного комітету.</p>
<p>Думаю, що ні в кого немає до цього питання зауважень. Підготуйтесь, будь ласка, колеги, до голосування. Прошу, підготуйтесь, шановні колеги до голосування, будь ласка. На ваш розгляд для голосування внесено (реєстраційний номер законопроекту 0905) про побічні продукти тваринного походження, що не призначені для споживання людиною, у другому читанні, з рекомендацією комітету. У другому читанні та в цілому прошу голосувати, шановні колеги. Прошу підтримати. В цілому в другому читанні прошу голосувати. Всі пропозиції були враховані комітетом.</p>
<p>&nbsp;</p>
<p>13:55:25</p>
<p>За-275</p>
<p>Рішення прийнято.</p>
<p>Дякую, шановні колеги. 2258.</p>
<p>&nbsp;</p>
<p>ГОЛОС ІЗ ЗАЛУ. Перерва.</p>
<p>&nbsp;</p>
<p>ГОЛОВУЮЧИЙ. Хто сказав: "Перерва"?</p>
<p>Будь ласка, 2258: проект Закону про внесення змін до Бюджетного кодексу України щодо державних інвестиційних проектів. 2258 – реальний&nbsp; законопроект, який&nbsp; входить в&nbsp; програму&nbsp; співпраці зі Світовим банком. Ми розглядали його на фракціях, Міністерство&nbsp; економіки,&nbsp; знаєте, яка є позиція.</p>
<p>Є пропозиція&nbsp;&nbsp; голосувати цей законопроект&nbsp; в другому читанні&nbsp; та в цілому.&nbsp; Програма – 800 мільйонів. Приймається?&nbsp; Рухаємося. 2258 –&nbsp; за основу та в цілому в другому читанні. Прошу голосувати за основу та в цілому&nbsp; 2258. Вибачте, в другому читанні та в цілому. Прошу голосувати. 2258. Прошу голосувати, колеги, 2258.&nbsp; В цілому. В другому читанні&nbsp; і в цілому.</p>
<p>&nbsp;</p>
<p>13:56:31</p>
<p>За-248</p>
<p>Дякую, шановні колеги. Дякую&nbsp; за…</p>
<p>2259, шановні колеги, внесено на ваш розгляд.&nbsp; Це спільний проект щодо&nbsp; роботи&nbsp;&nbsp; Світового банку,&nbsp; програма взаємодії на 800&nbsp; мільйонів. 2259 – в другому читанні. Теж та ж сама позиція: за основу…&nbsp; в другому читанні і в цілому. На всіх фракціях доповідали ці закони, маємо підтримку.&nbsp; Комітет фахово попрацював.&nbsp;</p>
<p>На ваш розгляд у другому читанні вноситься проект&nbsp; Закону 2259 в цілому в другому читанні. Прошу голосувати. В цілому в другому читанні. В другому читанні в цілому.</p>
<p>&nbsp;</p>
<p>13:57:23</p>
<p>За-236</p>
<p>Рішення прийнято.</p>
<p>Дякую, шановні колеги. Будуть пропозиції, будемо вносити&nbsp; зміни&nbsp; до Закону України&nbsp; про… 2259.</p>
<p>Шановні колеги,&nbsp; у&nbsp; нас залишились&nbsp; ще законопроекти. Я думаю, що ми&nbsp; на вечірньому засіданні їх розглянемо. Так?&nbsp; З нього&nbsp; розпочнемо&nbsp; вечірнє засідання.&nbsp; Є тільки ще декілька оголошень, шановні колеги.&nbsp; Але хочу звернути&nbsp; вашу увагу, шановні колеги.&nbsp; У нас з вами о 16-й годині&nbsp; розпочнеться&nbsp;&nbsp;&nbsp; вечірнє&nbsp;&nbsp; засідання. Ще є ряд проектів&nbsp; законів, які є надзвичайно&nbsp; важливі.&nbsp; Тому&nbsp; дуже би вас просив, дуже би вас просив прибути невідкладно, щоб ми розглянули це питання. Будь ласка, надаю слово першому заступнику Голови Верховної Ради Андрію Володимировичу Парубію для оголошення заяв.</p>
<p>&nbsp;</p>
<p>13:58:21</p>
<p>ПАРУБІЙ А.В.</p>
<p>Оголошення. Згідно з поданою заявою та відповідно до частини третьої статті 60 Регламенту Верховної Ради України повідомляю про вихід народного депутата України Денисенка Андрія Сергійовича зі складу депутатської фракції "Блок Петра Порошенка".</p>
<p>Оголошення. Згідно з поданою заявою та відповідно до частини третьої статті 60 Регламенту Верховної Ради України повідомляю про вихід народного депутата України Купрія Віталія Миколайовича зі складу депутатської фракції "Блок Петра Порошенка".</p>
<p>Повідомляю про створення у Верховній Раді України восьмого скликання міжфракційного депутатського об'єднання з питань профілактики та боротьби з неінфекційними захворюваннями, керівником цього міжфракційного депутатського об'єднання обраного народного депутата України Мусія Олега Степановича. Це ті оголошення, які надійшли до президії Верховної Ради України і які я офіційно оголошую. Дякую.</p>
<p>&nbsp;</p>
<p>ГОЛОВУЮЧИЙ. Колеги. Шановні колеги, ранкове засідання оголошується закритим. О 16 годині відбудеться вечірнє засідання. Прошу всіх в 16 годин бути без запізнень. Дякую.</p>
<p>&nbsp;</p>

