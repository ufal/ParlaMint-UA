Стенограма пленарного засідання
14 квітня 2017
&nbsp;
<p align=center>ЗАСІДАННЯ ТРИДЦЯТЬ ШОСТЕ</p>
<p align=center>Сесійний зал Верховної Ради України</p>
<p align=center>14 квітня 2017 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:05:41</p>
<p>ГОЛОВУЮЧИЙ. Доброго ранку! Прошу заходити в зал, займати робочі місця і приготуватись до реєстрації.</p>
<p>Колеги, заходимо в зал, прошу приготуватись до реєстрації. І прошу провести реєстрацію.</p>
<p>&nbsp;</p>
<p>10:07:04</p>
<p>Зареєстровано&nbsp;339 депутатів. Ранкове пленарне засідання Верховної Ради України оголошую відкритим.</p>
<p>Колеги, сьогодні день народження у наших колег.</p>
<p>Олександра Михайловича Бригинця. Привітаємо Олександра. І Анатолія Сергійовича Євлахова. Привітаємо колег наших з днем народження. <i>(Оплески)</i></p>
<p>&nbsp;І перед тим, як розпочати "годину запитань до Уряду", нам надійшла в президію заява про перерву від двох фракцій, фракції "Опозиційний блок" і "Відродження". Вони готові замінити її виступом від трибуни. Я надаю… Хочуть замінити. Я надаю виступ, а потім переходимо до "години запитань до Уряду". Буде виступати Нестор Шуфрич. Будь ласка.</p>
<p>&nbsp;</p>
<p>10:07:57</p>
<p>ШУФРИЧ Н.І.</p>
<p>Дякую, пане Голово. Шановні народні депутати, шановний уряд, який сьогодні прийшов на "годину Уряду". Символічно, що зараз ми піднімаємо питання на вимогу нашої фракції, на вимогу наших колег із інших фракцій щодо дії, яка, на жаль, відбудеться після нашого засідання, а саме: більше ніж 30-денна перерва в пленарній роботі Верховної Ради України. <i>(Шум у залі)</i></p>
<p>&nbsp;Я уважно дивився засідання економічного комітету. Я бачив, я бачив, як консолідовано працює коаліція і уряд, і це нормально. Ми сьогодні є парламентсько-президентською республікою. І в цих умовах коаліція, безумовно, має підтримувати уряд, але ми не знаємо до сьогоднішнього дня особистого складу коаліції. Нами був зареєстрований проект постанови 6261, щоб на сайті Верховної Ради України громадяни України могли бачити, хто сьогодні є фундаментом влади, хто входить в особистий склад коаліції. Крім того, розуміючи обурення і непорозуміння ситуації, що ми не будемо збиратися більше ніж 30 днів, а пояснення, що треба реагувати на те, що наші колеги від'їдуть на засідання Парламентської Асамблеї, поїдуть на ПАРЄ, це сьогодні не є підставою, ми ніколи не переносили пленарні засідання із-за того, що наші колеги від'їжджають на іноземні форуми. Ми зараз маємо бути в цій залі, працювати.</p>
<p>Тому ми вимагаємо поставити зараз на голосування проект Постанови 6331 про зміну календарного плану, і щоб з 24 по 28 квітня Верховна Рада працювала в пленарному режимі.</p>
<p>На засіданні економічного комітету три міністри і віце-прем'єр-міністр з жалем повідомили, що в уряду багато ініціатив, які зроблять життя людей краще. Але, на жаль, ці ініціативи можуть бути розглянуті тільки після 14 травня, коли збереться Верховна Рада, тобто ми з вами. І сьогодні уряд не може зробити людям життя краще, тому що ми з вами не збираємось.</p>
<p>То я пропоную, давайте підемо назустріч сьогодні вашим колегам, продукту коаліції, і проголосуємо за те, щоб через два тижні, через 10 днів, 24 числа була Погоджувальна рада, а 25-го – пленарне засідання. І, дійсно, тоді побачимо, хто хоче, щоб люди жили краще. А поки що ви їх зробили…</p>
<p>&nbsp;</p>
<p>ГОЛОВУЮЧИЙ. Колеги, переходимо до "години запитань до Уряду". Сьогодні в нас від уряду буде виступати Прем'єр-міністр України. І я хочу, щоб ми привітали і Прем'єр-міністра України, і склад уряду. Рівно рік тому ми тут, в залі, проголосували за обрання. Давайте привітаємо наших колег, привітаємо з річницею. <i>(Оплески) </i></p>
<p>І я запрошую до виступу Прем'єр-міністра України Володимира Борисовича Гройсмана. А потім будуть запитання.</p>
<p>Володимир Борисович, будь ласка.</p>
<p>&nbsp;</p>
<p>10:12:06</p>
<p>ГРОЙСМАН В.Б.</p>
<p>Вельмишановний український народе!</p>
<p>Шановний пане Голово Верховної Ради&nbsp; України, шановна президія, вельмишановні народні депутати! Минув рік в історії&nbsp; сучасної&nbsp; України. Цей рік, напевно, був дуже складним для кожного з нас. Але я пам'ятаю кожне слово, яке я говорив рівно один рік&nbsp; назад з цієї трибуни про те, що наше головне завдання – зупинити кризу, як політичну, так і економічну, і перейти до економічного зростання. Нам пророкували тоді, що уряд не встоїть, уряд не зможе зупинити падіння і розпочати зростання економічне, що нам не вдасться пройти опалювальний сезон, що ми не зможемо забезпечити проходження зими і багато інших речей,&nbsp; що кошти у нас закінчуються в вересні. Але, як показав час, ми разом з вами&nbsp; зробили максимально можливе для того, щоби зупинити падіння і перейти до економічного зростання, ми з вами зупинили кризу, нам вдалось за результатами 2016 року забезпечити невелике, але зростання після важких, надзвичайно важких років падіння, і тут потрібно&nbsp; віддати належне першим урядам 2014, 2015, 2016 років.</p>
<p>Спільно, разом з коаліцією у цій залі приймались абсолютно непопулярні&nbsp; рішення,&nbsp; але які дозволили зупинити кризу і дати можливість нам сконсолідуватись і перейти&nbsp; до економічного зростання. Особливо важливо, що в 2016 році, в четвертому кварталі, ми з вами змогли пришвидшити економічне зростання до 4,7 відсотків. Знову ж таки прогнози&nbsp; були різні, але однозначно економіка нашої країни показує, що вона готова відновлюватись, і тому наше з вами завдання в 2017 році – зробити все залежне для того, щоб ми змогли конвертувати економічне зростання з цифр ВВП в реальні доходи українських громадян. Ми маємо, врешті, повертати борги українському народу, який виявив в ці надзвичайно складні часи, мудрість, терпіння, стійкість. І наше з вами завдання зробити все для того, щоб люди відчули зміни у своєму житті.</p>
<p>Економічне зростання, яке ми отримали у 2016 році, дало нам можливість почати змінювати багато речей в нашій країні. Ми зробили певні кроки, тільки перші кроки, які дозволили нам з 1 січня 2017 року вдвічі підвищити мінімальну заробітну плату в країні. Нас теж за це критикували, але сьогодні, можливо, сказати, що 4,5 мільйони громадян України отримали підвищену заробітну плату.</p>
<p>Ми змогли з вами в цьому 2017 році підвищити заробітну плату українських вчителів майже на 50 відсотків, українських лікарів на 30 відсотків. Ми запустили буквально з 1 квітня програму безкоштовних ліків для українських громадян, які внаслідок великої несправедливості живуть на 7-8 років менше ніж наші сусіди по Європейському Союзу, і ми не маємо з вами миритися з цим станом справ, які є сьогодні в охороні здоров'я.</p>
<p>Ми з вами розпочали абсолютно чесний діалог формування проекту бюджету на 2017 рік. Декілька місяців ми вели дискусії в стінах українського парламенту, щоб цей документ вийшов стратегічно важливим документом розвитку. Але, як ви пам'ятаєте, з цієї&nbsp; трибуни я пообіцяв рік назад, що уряд розробить програму короткострокових дій, і ми вийдемо на середньостроковий план розвитку нашої країни. І разом з вами ми напрацювали цей документ, цей документ, це не черговий стратегічний папірець, який буде лежати на столі, це реальний план дій, який дозволить розвивати країну і українським громадянам дуже чітко дати відповідь, що ми з можемо з вами досягти, як мінімум, 4-5 відсотків економічного зростання.</p>
<p>Ми зможемо з вами після проведення необхідних реформ <a name=_GoBack></a>підвищувати і далі соціальні&nbsp; стандарти. Ми будемо продовжувати те, що&nbsp; розпочали в минулому році – капітальний&nbsp; ремонт країни. Десятиріччями ніхто&nbsp; країною всерйоз не&nbsp; займався. Тому 95 відсотків українських&nbsp; доріг розбиті, це те, що&nbsp; ми з вами бачимо сьогодні. Тому що час від час часу влада опікувалась не тим, чим потрібно було, а опікувалась тим, щоб мислити про свої рейтинги, займатися іншими речами, які&nbsp; ніякого відношення&nbsp; не мають до державотворення.</p>
<p>І тому в 2014 рік, коли нам було з вами надзвичайно важко, ми ввійшли ослаблені, економічно слабкими, надзвичайно була понижена обороноздатність. Це ті виклики, які стояли в 2014, 2015, 2016 і в найближчі роки, ми&nbsp; маємо дати&nbsp; ефективну відповідь, що Україна має стати сильною, економічно розвинутою і оборонно сильною. Це наше з вами завдання. Завдання, яке&nbsp; маємо виконати.</p>
<p>Хочу підкреслити, що все це стало можливим тільки тому, що ми маємо підтримку і&nbsp; урядових ініціатив, і парламентських ініціатив. Ми маємо підтримку&nbsp; українського парламенту, ми маємо ефективну&nbsp; взаємодію з Президентом&nbsp; країни, ми маємо бути з вами об'єднані. Я думаю, що час, коли ми&nbsp; маємо трішки відставити в сторону свої політичні прапори, настав. У нас має бути єдиний прапор – це прапор нашої держави і єдиний національний інтерес, це успішна Україна, в якій кожен громадянин відчуває себе достойно&nbsp; і безпечно. Тому, я думаю, що попереду у нас&nbsp; з вами є надзвичайно багато роботи.</p>
<p>І я би хотів сказати про наступні наші плани, коли нас запитують з вами&nbsp; при зустрічі з людьми, в округах, а що потрібно зробити для того, щоб врешті-решт Україна відбулась і була&nbsp; міцною. Ми по-різному&nbsp; відповідаємо, але я точно знаю, що прийняття конкретних рішень в стінах цього українського&nbsp; парламенту вже в цьому році дасть можливість почати&nbsp; відновлювати соціальну справедливість, забезпечити стале економічне зростання, продовжити капітальний ремонт країни, який&nbsp; сьогодні конче необхідний в кожному куточку нашої держави. А ми можемо побачили сьогодні, що в нас йде децентралізації, наслідок наших пріоритетів, які визначені бюджетом на 2017 рік. Ми концентруємося на оновленні інфраструктури, на забезпеченні енергетичної незалежності, на відновленні українських доріг, на які потрібно буде час середньостроково –&nbsp; 3, 5, 7 років, але ми знаємо, як зробити дороги, ми знаємо, як не допустити крадіжок. Ми можемо це&nbsp; зробити.</p>
<p>Так от, сьогодні ми можемо абсолютно чесно відповісти, щоби досягти цього, нам потрібно в цьому році прийняти, як мінімум, п'ять рішень. Нам потрібно провести ефективну пенсійну реформу. І уряд запропонує модель, яка дасть можливість 1 жовтня 2017 року не давати подачки, як&nbsp; це раніше робила влада, одну тисячу дали і забули. Одну тисячу дали для того, щоб пенсіонери стояли в чергах в Ощадбанки і просто там помирали. А ми зможемо до більше, ніж 5 мільйонів пенсіонерів з 1 жовтня підняти пенсію від 200 до 1000 гривень щомісячно, при тому, що макроекономічні показники нашої країни будуть зберігатися абсолютно стабільно. Ми&nbsp; відмінимо з вами оподаткування пенсій для працюючих пенсіонерів. Ми&nbsp; зробимо перерахунок іще чотирьох мільйонів пенсій і піднімемо мінімальні соціальні стандарти. Цією програмою ми охопимо з вами 9 із 12 мільйонів українських пенсіонерів.</p>
<p>Наступне,&nbsp; шановні друзі, нам потрібно запровадити зміни в земельних відносинах. І якщо раніше пропонували це зробити для того, щоби віддати&nbsp; землю іноземцям або великим холдингам, сьогодні український уряд ініціює реформу, яка дасть&nbsp; можливість фізичним особам українцям один одному продавати землю. Формувати по-справжньому фермерський клас в нашій країні, які буде створювати нові робочі місця в селах і районах нашої країни, який буде достатньо конкурентним, щоби створювати якісний національний продукт.</p>
<p>Ми маємо підійти з вами абсолютно зважено до продажу неефективно використовуємих державних активів. Ми&nbsp; маємо з вами 3,5 тисячі державних підприємств, які є осередком корупції неефективності. Вдумайтесь, 82 мільярди збитків, які приносять ці підприємства державі! 50 відсотків підприємств абсолютно не працюють, 30 з цієї кількості є тільки прибутковими, 70 всі збиткові.</p>
<p>Ми маємо пройти шлях, який дозволить ефективно використовувати державні підприємства через публічний продаж конкурентний. Це дасть можливість залучити в економіку мільярдні інвестиції, створити нові робочі місця, запровадити нові технології і зробити Україну більш конкурентною, сильною.</p>
<p>І ще, шановні друзі, я&nbsp; би хотів звернутися до вас про підтримку ще&nbsp; двох надзвичайно&nbsp; важливих реформ. Я не знаю жодної країни, яка би забезпечила зростання і розвиток з слабкою системою освіти. Ми внесли в парламент&nbsp; і спільно з вами працюємо над реформою освіти. Ми маємо пришвидшити прийняття цих рішень. Українці мають отримати доступ до нової, якісної української школи – школи, яка формує особистість справжнього патріота, який здатен бути конкурентним в сьогоднішньому конкурентному світі.</p>
<p>І ще одна надзвичайно важлива&nbsp; реформа, яку ми маємо зробити, це реформа охорони здоров'я.&nbsp; Ми можемо сьогодні спитати кожного тут, чи влаштовує нас система охорони здоров'я країни. Кожен дасть відповідь "ні". А якщо ми запитаємо, чи у нас є&nbsp; модель, яку ми можемо запровадити, я думаю, більшість скаже – в&nbsp; кожного є своя модель. Але в такому випадку ми ніколи не проведемо реформи. Нам треба зробити реформу, яка буде нас об'єднувати, яка буде врешті-решт&nbsp; компромісною. І повірте, краще діяти, ніж нічого не робити. Краще діяти для того, щоби створити нову систему фінансування&nbsp; охорони здоров'я, сформувати якісні медичні округи, створити якісні заклади охорони здоров'я, в яких люди можуть отримувати не просто прийом лікаря, а й ефективне лікування&nbsp; і діагностику, і профілактику хвороб. Ми запроваджуємо окремі програми, і вони дадуть свій результат.</p>
<p>Давайте замислимось, в 2015 році, друзі, від серцево-судинних захворювань ми втратили 404 тисячі людей. Це говорить статистика, але це трагедія для нашої країни. Тому ми з вами запроваджуємо систему і безкоштовних ліків, тому ми будемо розбудовувати систему кардіоцентрів по всій країні для того, щоб рятувати життя українських громадян. Смертність від серцево-судинних захворювань займає сьогодні в Україні перше місце, 68 відсотків. В Європейському Союзі – 37, в два рази менше, майже в два рази. Це те, що ми маємо з вами зробити.</p>
<p>П'ять ключових реформ – і зміни будуть відчутні. П'ять ключових реформ, і люди відчують те, що якість їхнього життя змінюється. І я готовий за успіх цих реформ як Прем'єр-міністр країни, який очолює виконавчу владу, нести всю політичну відповідальність. Я вірю в успіх цих реформ, але знаю, що тільки разом ми можемо це з вами зробити.</p>
<p>І я закликаю сьогодні просто до єдності. Давайте ми віддамо належне нашій державі. Давайте ми зробимо те, що від нас вимагає сьогодні українське суспільство. Давайте віддамо належне нашій країні, яка повинна бути успішна, в якій повинні вирішуватися ефективно проблеми людей.</p>
<p>І, врешті, я би хотів сьогодні просто щиро подякувати попередньому уряду Арсенія Яценюка і Арсенію Яценюку. <i>(Оплески)</i></p>
<p>Я хочу подякувати, шановні колеги, українському парламенту, Голові Верховної Ради і президії. <i>(Оплески)</i></p>
<p>Я хочу подякувати Президенту країни. <i>(Оплески)</i></p>
<p>&nbsp;Хочу подякувати колегам урядовцям, з якими ми разом пройшли цей рік. Нам є за що один одного критикувати, у нас є недоліки, і ми про них знаємо. Але головне, що ми готові працювати на український народ і на нашу прекрасну країну.</p>
<p>Я хочу подякувати в першу чергу українським громадянам за мудрість, за стійкість і за добро. <i>(Оплески)</i> Я точно знаю, що багато українських політиків, а, можливо, і не багато, які мають темну душу і чорне піднебіння, не вартують навіть одного відсотка тієї мудрості, яку має український народ. <i>(Оплески)</i> Але український народ є дуже вимогливий і дуже мудрий. І ми маємо все зробити для того, щоби чесно дивитись людям в очі. Це саме головне завдання, яке ми маємо виконати.</p>
<p>Я хочу подякувати українським воїнам, які захищають нашу рідну українську землю. <i>(Оплески) </i></p>
<p>Шановні друзі, шановні друзі, я хочу підкреслити, увага! Ми маємо сьогодні 130 мільярдів бюджету українських військ, нашої безпеки і оборони! Але я вважаю, що самими кращими і яскравими аплодисментами буде двічі збільшення оборонного бюджету нашої країни! А це можливо зробити, коли в нас буде розвинута економіка. Економіка і розвиток економіки, і зростання не терпить популізму. І я вважаю, що ми маємо просто викоренити його із цієї зали і показати справжню ефективну державну політику в ім'я прекрасної України.</p>
<p>І на завершення. Я хочу сьогодні, шановні колеги, в переддень великого прекрасного свята Великодня привітати всіх українських громадян, привітати всіх нас з цим світлим, радісним, по-справжньому теплим святом – святом надії, любові, розуміння і добра. <i>(Оплески)</i>&nbsp;</p>
<p>Я хочу побажати, щоб кожен із нас від сьогодні і назавжди став добрішим. Я хочу побажати, щоб над нашою рідною землею був мир. Слава Україні!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, зараз запитання. І нагадую, запитання не від фракцій, а від депутатів. Хто має бажання задати запитання, прошу приготуватись до запису.</p>
<p>Прошу приготуватись і провести запис на запитання до уряду. Будь ласка. Яценко Антон Володимирович.</p>
<p>&nbsp;</p>
<p>10:31:06</p>
<p>ЯЦЕНКО А.В.</p>
<p>Шановний пане Прем'єр-міністр, у мене запитання до уряду. В минулому році було закладено майже 400 мільйонів гривень на лікування наших людей за кордоном по тяжким захворюванням. Коли, наприклад, дитину не можна полікувати в Україні, ми лікували за кордоном.</p>
<p>В цьому році було закладено всього-на-всього 200 мільйонів гривень. Тобто в два рази менше. І хотілось би запитати. Можемо ми зараз збільшити фінансування? Тому що діти просто вмирають і волонтери не завжди можуть зібрати кошти.</p>
<p>І треба будувати політику державну. Коли під гарантійний лист Мінздраву людина буде лікуватись. Ще раз кажу, мова йде про здоров'я дітей.</p>
<p>І питання друге. Прошу по місту Умань і розглянути можливість встановлення ангіографічного обладнання, тому що люди просто до Черкас не доїжджають 200 кілометрів. І тому це буде дуже добрий шлях, щоб покращити і збільшити кількість людей, які виживуть, буде менше смертності.</p>
<p>Дякую вам за увагу. Прошу особисто Прем'єр-міністра дати відповідь на це питання. Дякую.</p>
<p>&nbsp;</p>
<p>10:32:24</p>
<p>ГРОЙСМАН В.Б.</p>
<p>Дякую за вашу запитання. Насправді, питання лікування для уряду має дуже важливе значення, я про це говорив у виступі. Насправді, ми маємо постійно збільшувати видатки на ефективне лікування і не обов'язково, щоб це було за кордоном. Але я переконаний в тому, що і таке фінансування треба збільшувати. Я пропоную вам спільно з Міністерством охорони здоров'я, профільним віце-прем'єром відпрацювати, можливо, пріоритети, які можливо було б врахувати при формуванні нових програм лікування за кордоном. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Кириленко передає слово Олександрі Кужель. Будь ласка.</p>
<p>&nbsp;</p>
<p>10:33:07</p>
<p>КУЖЕЛЬ О.В.</p>
<p>Олександра Кужель, "Батьківщина". Володимире Борисовичу, перед святами, перед такими святами, перед Пасхою треба спочатку каятись, а потім дякувати. І повірте, уряду, я не вам особисто, а уряду є в чому покаятись. І якщо люди визнають свої помилки, вони мають можливість отримати благословення і на майбутнє.</p>
<p>Скажіть, будь ласка, чи не я одна стояла на цій трибуні, коли ви підтримали і проводили рішення, щоб закуповувати ліки у іноземних організацій. Ви знаєте, що на сьогодні 3,9 мільярда сплачено за 16-й рік. За 16-й! А отримали на сьогоднішній день 16 відсотків і то строк дії в квітні. За це треба каятись і пані Богомолець і тим, хто голосував за цю постанову, і уряду за те, що це підтримали.</p>
<p>Треба каятись і за ті субсидії і підняття газу, по які так тяжко…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>КУЖЕЛЬ О.В. … знедолений народ. Треба каятись пану Реві,що він не виконує ваші доручення. Але хочу вас просити сьогодні перед святами, дати слово, що найближчим чином ви займетесь серйозно космічною галуззю і поїдете, вас чекає завод "Південмаш". І ми дуже вас це просимо. Дякую.</p>
<p>&nbsp;</p>
<p>10:34:42</p>
<p>ГРОЙСМАН В.Б.</p>
<p>Дякую, Олександра Володимирівна. Є багато чутливих тем, якими потрібно займатись, і ми глибоко займаємося, в тому числі і зміною системи закупівель, яка була традиційно корупційна, ви ж це знаєте.</p>
<p>Вибачте, але, коли крались мільярди через ці підставні всі структури, через які закуповували ліки, крали від людей, які хворіли і для них ці ліки були життєво важливими, знаєте, це, я думаю, що, ну, це мародерство, це варварство. Тому і система змінюється. І, насправді, є відставання, і це для нас виклик,&nbsp; ми це розуміємо. Але і погодьтесь, що ми в цьому році для таких закупівель збільшили фінансування до 5,9 мільярда, це на 2 мільярда гривень.</p>
<p>І для мене дуже важливо, щоб ці закупівлі були чесними. І тому я готовий все робити для того, щоб закуповувати через міжнародні організації. Я знаю, що багато ділків фармабізнесу навіть замовляли, дискредитуючи, там, інформації щодо неможливості міжнародних закупівель і так далі. Але, повірте, міжнародні закупівлі достатньо прозорі і відкриті на весь світ, контролюються не тільки українськими структурами, але і міжнародними структурами контроль. І це буде говорити тільки про єдине, що ефективність використання ресурсів там буде вищою, і саме головне, що ні в кого не буде доступу з українців до цієї тотальної корупції. І я просто цьому радію.</p>
<p>Друга позиція про те, що ви сказали, про газ. Дивіться, є, дві цифри я вам назву, дві цифри. Від того, що була різниця в цінах на газ, дехто заробив мільярди, дехто. І де з ким, кого ви знаєте і рядом сидите, ділився щомісяця. Але ми втратили на різниці цін, друзі, за цей час 53 мільярди доларів. Ви уявляєте, скільки грошей вимили з газових оборудок?</p>
<p>І другу цифру я вам назву. Стокгольм, із-за контракту, який був підписаний в 2009 році Прем'єр-міністром, забув як її прізвище. Так от я вам хочу сказати, що сьогодні… що сьогодні, що сьогодні&nbsp; в Стокгольмі Росія-агресор нас судить по цьому контракту. Це ще більше 40 мільярдів доларів. Якщо приплюсувати,&nbsp; у нашої країни хочуть вкрасти внаслідок таких бандитських дій 100 мільярдів доларів. Це скільки бюджетів нашої країни? Це скільки пенсій українських громадян?&nbsp;</p>
<p>Тому ми будемо вести чесну політику. Я розумію, що люди не одразу в це вірять, але люди це відчують. Тому що ми піднімаємо зарплати,&nbsp; ми піднімаємо пенсії, ми відремонтуємо дороги, ми відремонтуємо лікарні, ми зміцнимо місцеві бюджети, ми відродимо національну економіку, ми просто це зробимо, ми виконаємо нашу роботу. Зробимо це чесно. Нам потрібна ваша підтримка і ваша в тому числі особисто, тому що, коли ми формуємо український бюджет, нам потрібна його підтримка, коли ми будемо робити пенсійну реформу, щоб дати пенсіонерам пенсії, нам треба підтримка. І ми розуміємо, що дехто буде говорити на чорний біле, а на біле&nbsp; чорне.&nbsp;&nbsp;&nbsp;</p>
<p>І що стосується космічної галузі. Ви абсолютно праві. Що стосується космічної галузі, вона потребує серйозного оновлення, серйозного підходу. І ми це розуміємо. Тому тут я абсолютно з вами згоден, треба об'єднувати теж зусилля для того, щоби нашу космічну галузь виводити на новий якісний рівень. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Стеценко Дмитро Олександрович.</p>
<p>&nbsp;</p>
<p>10:38:53</p>
<p>СТЕЦЕНКО Д.О.</p>
<p>Прошу передати слово Кацер-Бучковській.</p>
<p>&nbsp;</p>
<p>10:38:59</p>
<p>КАЦЕР-БУЧКОВСЬКА Н.В.</p>
<p>Доброго дня, шановні колеги! Доброго дня, шановні урядовця! У мене запитання до Володимира Борисовича Гройсмана.</p>
<p>Пане Прем'єре, ви щойно згадали про газ, і тут ми вас, звичайно, підтримуємо в тому, що Україна повинна виграти в Стокгольмському арбітражі. Також, що зараз на даний момент працює реформа ринку природнього газу. Але для забезпечення енергетичної незалежності дуже важливим є нарощення власного видобутку природнього газу. На даний момент ми не бачимо за минулий рік зростання видобутку власного природнього газу і для цього потрібен більш сприятливий податковий режим, також потрібна дерегуляція галузі, потрібно все ж таки навести порядок у видачі ліцензій і дозволів для видобутку природнього газу, щоб запрацювала комісія по договорах про розподіл продукції.</p>
<p>Скажіть, які дії ви запланували до кінця в цьому напрямку, щоб наступний рік у нас був позитивний приріст видобутку природнього газу?</p>
<p>&nbsp;</p>
<p>10:40:05</p>
<p>ГРОЙСМАН В.Б.</p>
<p>Дуже дякую вам за це, дуже надзвичайно важливе, запитання. Що нам вдалося зробити? По-перше, ми більше 500 днів живемо без краплини російського газу. Це величезна робота, яка проводилася останні роки після 2014 року. Але я абсолютно згоден з вами, що нам потрібно нарощувати власний видобуток і, в принципі, за оцінкою експертів ми маємо, абсолютно впевнені в тому, що ми можемо повністю задовольнити на 100 відсотків власні потреби, на це потрібен час і інвестиції.</p>
<p>Дивіться, що відбулося в Україні? Ми мали нарощування, ми мали видобуток газу 55 мільярдів, 55 мільярдів, сьогодні впали на 20. З 20 мільярдів тільки 14 мільярдів є державних, решта це приватний видобуток в Україні. Наше завдання – державний видобуток наростити до 20 мільярдів до 2020 року. У 2016 році ми зупинили падіння добичі, у 2016 році, слава Богу, ми наростили плюс, невеликий, але плюс 100 мільйонів кубів. Ми затвердили стратегію розвитку добичі українського газу. Сьогодні український газовий, "Укргазвидобування" державна компанія вже отримала додатково 27 дозволів на розроблення видобутку газу. Правду треба сказати і про те, що з 2007 року по 2013 рік в Україні було видано 150 ліцензій. Як ви думаєте, скільки державній компанії? Нуль. Це були корупційні схеми, які ми зламали і тому дехто, і біситься від того. Але нам потрібно далі нарощувати видобуток на&nbsp; план&nbsp; 2017 року плюс 500 мільйонів кубів, не менше півмільярда кубів на цей рік добич. Але і цього є недостатньо.</p>
<p>Тому, я вважаю, що те, що ми обговорювали буквально недавно&nbsp; під час зустрічі з фракцією "Блоку Петра Порошенка", ми обговорювали про те, що треба створити сприятливі умови. І таких умов є дві, напевно, самих&nbsp; критичних. Треба, врешті-решт, з 2018 року понизити ренту на добичу газ і ввести єдину ренту на рівні 12 відсотків. Вважаю, що такий&nbsp; підхід може бути прийнятним, і ми зможемо пришвидшити добичу.</p>
<p>І друга позиція. Нам треба зробити дерегуляцію. Багато зарегульованості, які не дають доступ до розвитку газодобування&nbsp;&nbsp; в країні. Але глибоко переконаний в тому, що&nbsp; це маємо спільно&nbsp; з вами створити, спільно з вами зробити в стінах українського парламенту. Ми маємо провести якісну дискусію і&nbsp; прийняти&nbsp; правильні і ефективні рішення&nbsp; для&nbsp; української економіки і енергетичної незалежності. Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Маркевич Ярослав Володимирович.</p>
<p>&nbsp;</p>
<p>10:42:57</p>
<p>МАРКЕВИЧ Я.В.</p>
<p>Будь ласка, Журжію.</p>
<p>&nbsp;</p>
<p>ГОЛОВУЮЧИЙ. Журжій.</p>
<p>&nbsp;</p>
<p>10:43:02</p>
<p>ЖУРЖІЙ А.В.</p>
<p>Володимире Борисовичу! Я хочу звернутися до вас, пане Прем'єр-міністр! Володимире Борисовичу! Якщо можна, Андрій Журжій, хочу задати вам запитання. Ми підтримуємо вас в цілому в тому, що&nbsp; ми маємо збільшувати добробут наших громадян. Одна&nbsp; з реформ, яка б мала цьому сприяти, це реформа Державної фіскальної служби і митниці. Я хочу вам подякувати, уряд 28 березня проголосував відповідну постанову, яка б мала дозволити нам, нарешті, створити&nbsp; єдину міжрегіональну митницю, нарешті, прибрати місцевих князьків, яких лобіювали ті чи інші губернатори&nbsp; або&nbsp; народні депутати, і збільшити на десятки або сотні мільярдів гривень доходи державного бюджету. Але, на превеликий жаль, ця постанова на сьогоднішній день&nbsp; не підписана, і дії, які мали&nbsp; бути вчинені з створення міжрегіональної митниці до 1 травня,&nbsp; не відбуваються.</p>
<p>Скажіть, будь ласка, ми вас підтримуємо в тому, коли ви сказали, що ми маємо робити зміни, не говорити про&nbsp; них, а робити. Коли, нарешті, ця постанова&nbsp; буде опублікована…</p>
<p>&nbsp;</p>
<p>ГРОЙСМАН В.Б. Дуже дякую.</p>
<p>От ми, нарешті, беремо&nbsp; і робимо.</p>
<p>&nbsp;</p>
<p>ГОЛОВУЮЧИЙ. Володимире Борисовичу, якщо можна секундочку. Ще 30 секунд, закінчаться питання.</p>
<p>&nbsp;</p>
<p>10:44:17</p>
<p>ЖУРЖІЙ А.В.</p>
<p>І коли, нарешті, ми створимо, зможемо створити дійсно єдину якісну митницю, яка дозволить... якісну податкову, яка дозволить українському бізнесу працювати і наповнювати державний бюджет?</p>
<p>Всі ті відписки, які надані виконуючим обов'язки керівника податкової паном Проданом стосовно неможливості підписання наказів і ще якихось інших речей, вони просто не витримують жодної критики.</p>
<p>Тому давайте творити зміни і нарешті наводити лад на митниці і в ДФС, і наповнювати державний бюджет. Питання: коли.</p>
<p>&nbsp;</p>
<p>10:44:52</p>
<p>ГРОЙСМАН В.Б.</p>
<p>Дуже дякую. Я хотів би ще раз підкреслити, що ми нарешті беремо і робимо і про це свідчать цифри. Але за 25 років в країні дійсно шалено корумпована система фіскальної служби, їх треба очищувати, її треба оновлювати, змінювати саму систему і робити це достатньо ефективно. Насправді, я думаю, що тут треба розділити законодавчу роботу і виконавчу. Приймайте закони, які ви вважаєте правильними, і ми будемо їх впроваджувати.</p>
<p>Що стосується постанов уряду, то ми&nbsp; їх розробляємо, ми зважуємо на вчасність і необхідність прийняття для того, щоб забезпечувати реорганізацію. І після того, як ми їх допрацюємо, а вони прийняті з доопрацюванням в уряді, вони будуть опубліковані. Ми свою частину роботи зробимо і зробимо її ефективно. Також хочу вам нагадати, що ми з 1 квітня запустили електронний реєстр ПДВ. Наше завдання, щоби один із самих корумпованих податків був абсолютно прозорим, ми викоренимо там корупцію і це вже буде величезний плюс. Більше того, ми будемо ліквідовувати районні податкові, як це передбачено, перетворювати їх на сервісні служби. Тобто ми свою роботу зробимо, а вам її буде оцінювати критично або позитивно, ну, це&nbsp; ваша або об'єктивна. Або суб'єктивна оцінка. Дуже дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Голуб Владислав Володимирович.</p>
<p>&nbsp;</p>
<p>10:46:22</p>
<p>ГОЛУБ В.В.</p>
<p>Дякую щиро. Владислав Голуб, 197-й виборчій округ, Черкащина.</p>
<p>Передусім, звичайно, хотілось би привітати всіх українців з прийдешнім світлим святом Великодня. А слово просив би передати своєму колезі мажоритарнику з Франківщини пану Юрію Дерев'янко. Дякую.</p>
<p>&nbsp;</p>
<p>10:46:43</p>
<p>ДЕРЕВ’ЯНКО Ю.Б.</p>
<p>Шановний Володимир Борисович! Ми чудово розуміємо, що успіх України&nbsp; залежить&nbsp; від економічного росту, але ми також розуміємо,&nbsp; що сьогодні корупція роз'їдає і руйнує цей економічний ріст. І скажіть, будь ласка,&nbsp; як ми можемо пояснити те, що за рік "Ernst &amp; Young", незалежна аудиторська компанія, дала висновок, що Україна очолила&nbsp; найбільші корупційні країни у рейтингу номер один.</p>
<p>Друге питання. Чому збереглася за цей рік, на превеликий жаль, схема відкатів по поверненню ПДВ, і чи ви знаєте, що цей рівень відкатів 25-30 відсотків сьогодні складає? Чому не зруйнована одна з найбільш корупційних схем по розпорядженню земель поза межами населених пунктів (і це є законопроект 4355)? Чому немає&nbsp; достатньої активної&nbsp; підтримки уряду і пріоритетності у тому, щоб цю схему зруйнувати?</p>
<p>І чому НАЗК з 22 реєстрів отримали тільки&nbsp; доступ електронний до 9 задля того, щоб перевірити всі декларації з&nbsp; 22 реєстрів?</p>
<p>І ще. Ви дали доручення Міністерству охорони здоров'я, щоби відпрацювали окремий підхід до гірських територій при визначенні…</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>ДЕРЕВ’ЯНКО Ю.Б.&nbsp; Шановний Володимир Борисович, ви дали кілька тижнів назад окреме доручення Міністерству охорони здоров'я щодо визначення особливостей при формуванні&nbsp; медичних округів в гірських місцевостях. Це стосується Івано-Франківської області, Львівської області. До цього часу ніяких особливостей не враховано. Ці округи формуються так само, як і на рівнинних територіях, ця проблема залишається не вирішеною. Прошу. Дякую.&nbsp;</p>
<p>&nbsp;</p>
<p>10:48:21</p>
<p>ГРОЙСМАН В.Б.</p>
<p>Дуже дякую за ваше запитання.Що стосується земель. Що стосується земель, ми підтримуємо як уряд України 4355. Ми вважаємо,&nbsp; всі об'єднані територіальні громади мають повністю&nbsp; отримати право на використання земель широкої юрисдикції в межах своїх кордонів. Я повністю це підтримую, підтримую уряд. Прошу народних депутатів України з урахуванням позицій уряду на наступному&nbsp; пленарному тижні підтримати цей закон. Це є надзвичайно важливо.</p>
<p>Друга позиція. По реєстру НАЗК. У мене не було такої інформації, я її перепровірю і навіть доручу зараз Міністерству юстиції перепровірити, що там&nbsp; немає… що у нас немає по доступам на даний момент, а не на момент формування.</p>
<p>Наступна позиція про "Ernst &amp; Young". Я думаю, що ви маєте запитати у "Ernst &amp; Young", що вони мали на увазі, кого вони опитували, які вони отримували відповіді, і про що це свідчить. Тому що сьогодні є дуже багато протиріч в цій інформації. Думаю, що така авторитетна компанія, як "Ernst &amp; Young", мала би просто дати роз'яснення що, як і так далі, це дасть можливість… Ну навіть, ви знаєте, я скажу так, що навіть там запровадження, наприклад, системи "ProZorro" вже значно знищила корупцію при державних закупівлях, а ми її запровадили з 1 серпня 2016 року. Вже очевидно, що ситуація в тій сфері стала революційною з початку нашої незалежності, ми по нашим тільки оцінкам 8 мільярдів економії від впровадження цієї програми.</p>
<p>Тепер я хочу вас попросити. От ви сказали про відкати і так далі, значить ви володієте конкретною інформацією про те, де це відбувається. Я точно знаю, що готовий каленым железом випалювати такі подібні корупційні речі.</p>
<p>Тому я вас дуже прошу, зверніться, будь ласка, в Національне антикорупційне бюро України, я думаю, що це абсолютно незалежна організація, яка в принципі має з цим питанням розібратися. Назвіть, будь ласка, прізвища, назвіть, будь ласка, компанії, відсотки кому що повертали і тоді це буде серйозна кримінальна справа і хтось піде за ґрати, і не треба чекати "години запитань до Уряду", щоб це питання задати Прем'єр-міністру.</p>
<p>Тому я просто закликаю, будь ласка, якщо потрібно, можете написати на мене звернення, я своїм супровідним листом напишу це в НАБУ і щоб з цим питанням розібралися.</p>
<p>І що стосується гірської місцевості. От повірте мені, уряд України жодний заклад, ні освіти, ні охорони здоров'я, не залишить в гірській місцевості. І, повірте мені, що ми сьогодні аналізуємо по результатам першого кварталу, де є в кого які проблеми, чим потрібно допомогти, чим потрібно змінити підходи до фінансування, і ми це зробимо, бо турбуємося про всі заклади, в тому числі в гірській місцевості.</p>
<p>Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Артюшенко.</p>
<p>Ага, Павло, будь ласка.</p>
<p>&nbsp;</p>
<p>10:51:29</p>
<p>РОЗЕНКО П.В.</p>
<p>Пане Юрію і всі народні депутати, яких, безумовно, турбує дуже система створення госпітальних округів. Як ви знаєте, вже приблизно 4 тижні тому уряд затвердив перші 13 областей, розподіл госпітальних округів.</p>
<p>В чому полягає основна проблематика, і наша позиція залишається в цьому. Не Міністерство охорони здоров'я формує госпітальні округи в областях, не Кабінет Міністрів України формує госпітальні округи в областях. Це ініціатива місцевих адміністрацій і органів місцевого самоврядування. В Івано-Франківській області ще не затверджені госпітальні округи. Ми готові спільно по кожній області розбиратися, але тиснути ніхто ні на кого не буде. Безумовно є методика, перше, безумовно є специфіка, але будь-які дії Кабінет Міністрів України буде робити виключно після відповідного подання і погодження обласної адміністрації.</p>
<p>Тому знов-таки кажу, це спільна робота. Через коліно ніхто нікого ламати не буде, бо самий головний принцип створення госпітальних округів – це наблизити медичну послугу до людини. Не зламати, не зруйнувати, не закрити, а наблизити соціальну послугу до кожної людини. Саме таким принципом користується уряд при створенні госпітальних округів.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Артюшенко Ігор Андрійович, будь ласка.</p>
<p>&nbsp;</p>
<p>10:53:18</p>
<p>АРТЮШЕНКО І.А.</p>
<p>Артюшенко Ігор, "Блок Петра Порошенка". Хочу подякувати уряду і Прем’єр-міністру за спільну добру важку працю протягом року і передати слово Івану Івановичу Мельничуку.</p>
<p>&nbsp;</p>
<p>10:53:37</p>
<p>МЕЛЬНИЧУК І.І.</p>
<p>Доброго дня, шановні члени Кабінету Міністрів, доброго дня, шановний Прем’єр-міністр, з святами вас.</p>
<p>Моє запитання до міністра освіти. Лілія Михайлівна, під час роботи над державним бюджетом і розглядом в бюджетному комітеті було на запити народних депутатів виділено капітальні видатки на ряд освітніх закладів, в тому числі 50 мільйонів гривень на гуртожиток для "Львівської політехніки" та 50 мільйонів на реконструкцію староакадемічного корпусу. Це невелика частка того, що потребують ці два, безумовно, найкращі заклади. І Верховна Рада зі свого боку зробила все, щоб знайти кошти ще в грудні.</p>
<p>Однак, пройшло вже три місяці. І обидва вузи й досі не отримали фінансування, не зважаючи на звернення депутатів і до Міністерства освіти, і до Міністерства фінансів, і до Бюджетного комітету. З огляду на те, що цей гуртожиток необхідним 400 студентам, які приїхали зі сходу України як переселенці і вирішили отримати вищу освіту в одному з найпрестижніших технічних вузів України, прошу вас повідомити, коли Львівська політехніка…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>МЕЛЬНИЧУК І.І. Прошу повідомити, коли Львівська політехніка та Києво-Могилянська академія можуть розраховувати на отримання цих коштів? Щиро вам вдячний.</p>
<p>&nbsp;</p>
<p>10:55:05</p>
<p>ГРИНЕВИЧ Л.М.</p>
<p>Дякую за це запитання. Як тільки будуть виконані всі необхідні процедури, які пов'язані зокрема з погодженням з Бюджетним комітетом Верховної Ради, ми одразу передамо ці кошти. Тобто Міністерство освіти і науки повністю виконає до кожної букви все, що визначено при ухваленні бюджету. І зокрема подану інформацію від Бюджетного комітету Верховної Ради України.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Береза Борислав. Арешонков, перепрошую. Арешонков, а потім буде Береза. Будь ласка, включіть мікрофон.</p>
<p>&nbsp;</p>
<p>10:55:47</p>
<p>АРЕШОНКОВ В.Ю.</p>
<p>Шановний Володимире Борисовичу! Ми дуже вітаємо ваші слова про те, що в Україні мають бути створені відповідні умови, сприятливі умови для розвитку бізнесу малого, середнього, великого. І ви говорили, що якщо вам буде відомо хоча б один факт перешкоджання в діяльності бізнесу, ви будете вживати всіх необхідних дій.</p>
<p>Ось вам факт. Сьогодні, вчора по центральних всіх телеканалах пройшла інформація про незаконні і свавільні дії фіскальної поліції, податкової поліції, які робили операції так звані в Житомирській, Волинській, Вінницькій областях в рамках кримінального провадження 2015 року, підкреслюю, 15-го року, але вилучали документи і перешкоджали діяльності підприємств, сьогодні блокували роботу транспорту, забороняли працювати працівникам, моральний тиск. Ми підготували всі необхідні матеріали, направлені вам…</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>АРЕШОНКОВ В.Ю. Володимире Борисовичу, у мене питання. Коли нарешті фіскальна поліція, яка на сьогодні недореформована, перейде на цивілізований рівень стосунків з представниками бізнесу, коли буде працювати в рамках законодавства і коли нарешті будуть оці сприятливі необхідні умови для роботи. Я вам перерахував "Укрпалетсистем", "УкрПетроліумГруп", 18 компаній, яким вчора, позавчора…</p>
<p>&nbsp;</p>
<p>10:57:32</p>
<p>ГРОЙСМАН В.Б.</p>
<p>Я дякую за ваше запитання. Не можу зразу дати оцінку тому, що відбулось. Але спираючись на ваші слова, можливо сказати, що дії податків завжди мають бути адекватними. Я не знаю ці 18 компаній, чи вони ухиляються від сплати податків, чи ні, я не знаю, і ви теж напевно не знаєте, але дії мають бути з повагою, адекватними, без застосування невідомих, незрозумілих дій. Тут я з вами абсолютно згоден.</p>
<p>Зараз я даю доручення першому заступнику міністра фінансів Оксані Маркаровій, яка також є уповноваженою уряду, спеціальною уповноваженою уряду по інвестиціям, розібратися з цим питанням, запросити вас, запросити ДФС, запросити податкову, всіх, хто там був, і розібратись. Якщо ми побачимо, що дії були неадекватні, я їх просто всіх відправлю поза межі системи ДФС. І це буде абсолютно жорстко. Домовились?</p>
<p>Але треба віддати належне і тому, що в Житомирській області сьогодні створюються належні умови для розвитку бізнесу і нормальний інвестиційний клімат. Я зустрічався з бізнесом, з вами, з депутатами, і люди нормально говорять, що вони розвивають свої виробництва і збільшують кількість робочих місць, і нам це приємно.</p>
<p>Я хотів сказати ще дві речі, які я буду просити підтримати український парламент. Нам треба врешті-решт закінчити роботу над Законом "Про індустріальні парки". І нам потрібно буде завершити роботу, колеги, дуже би хотів, щоб до завершення цієї сесії, завершити роботу чи прийняти правильне законодавство, сміливе законодавство про створення технопарків, інноваційних парків в країні. Це буде серйозний внесок в прорив економічний і технологічний для України. Дякую.</p>
<p>&nbsp;</p>
<p>ГОЛОВУЮЧИЙ. Береза Борислав, будь ласка.</p>
<p>&nbsp;</p>
<p>10:59:19</p>
<p>БЕРЕЗА Б.Ю.</p>
<p>Володимир Борисович, я хочу звернутися до вас і задати вам два запитання. Я дуже уважно слідкував за тим, що ви казали. І ви сказали, що ніхто не займався Україною, тому 85 відсотків доріг України знищено. Але в 2016 році Кабмін виділив дуже велику кількість грошей, і ми бачили, як ремонтували дороги України. Якщо ви хочете, я можу зробити вам екскурсію містом Києвом, і, Володимир Борисович, ви подивитесь, що разом зі снігом зійшов і асфальт. В мене запитання, ви теж займаєтесь дорогами чи займаєтесь, хто винний, хто буде покараний. Тому що для мене велике запитання, завжди всі звинувачують попередників, але ніхто жодного разу не казав, хто буде покараний. Якщо вам потрібна екскурсія, будь ласка, на наступному тижні. Дякую.</p>
<p>&nbsp;</p>
<p>11:00:18</p>
<p>ГРОЙСМАН В.Б.</p>
<p>Дякую, дякую, шановний пане народний депутат. Екскурсія потрібна туристам. Я не турист. Хочу… Я – реаліст. Я розумію, в якому стані сьогодні знаходяться українські дороги. Більше того, я розумію, як їх потрібно модернізувати і будувати. Я робив це в своєму житті не один раз.</p>
<p>Що стосується… Я ні на кого не нарікаю, ні на попередників, я просто констатую факт, що 95 відсотків українських доріг зруйновані тому, що влада ними не займалась, як і багатьма іншими секторами нашої країни надзвичайно важливими. Просто, коли ми їдемо по дорогах і бачимо ями, ми розуміємо, в якому вони стані. Але, вибачте, якщо ми візьмемо глибше і подивимося в систему охорони здоров'я, ми теж побачимо, що десятиріччями ніхто цим не займався.</p>
<p>Тому в минулому році ми виділили ресурси для того, щоб робити капітальний ремонт, реконструкцію доріг. Що… В мене таке враження, що ви в середу дивились засідання уряду, на якому я… ну, ви зараз повторили всі мої слова з точки зору того, що треба перевірити якість минулорічних робіт, і ми сьогодні робимо інспекції по всій країні, запровадили нову систему моніторингу для того, щоб визначитись, як і&nbsp; де&nbsp; були порушені технологічні норми. Далі, вже приймаються в тому числі і кадрові рішення, і матеріали направляються в правоохоронні органи, вже це ми робимо. Більше того, ми направляємо зараз&nbsp;&nbsp; незалежні лабораторії на такі місця і виявляємо ці проблеми. Можу вам точно сказати, що ми покараємо негідників, які порушували технологічний процес. І більше того, ми їх змусимо виправити всі недоліки, звісно, і занесемо їх в "чорний список". І про це доповідав керівник "Укравтодору" в середу на публічному засіданні уряду.</p>
<p>Що стосується муніципальних доріг, то внаслідок децентралізації влади місцеві бюджети отримали достатній ресурс для того, щоби системно займатись дорогами в містах і в громадах, але це питання компетенції місцевих влад. Хоча, я думаю, що ми можемо направити відповідні служби для того, щоб вони теж зробили перевірку. Дякую за ваше питання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І останніх два запитання, колеги, останніх. Це є Гончаренко і Медуниця. Спочатку Гончаренку, будь ласка, включіть мікрофон.</p>
<p>&nbsp;</p>
<p>11:02:40</p>
<p>ГОНЧАРЕНКО О.О.</p>
<p>Дякую. Маємо спільне запитання щодо ліків разом з колегою Сергієм Кудлаєнком, прошу передати йому слово.</p>
<p>&nbsp;</p>
<p>11:02:50</p>
<p>КУДЛАЄНКО С.В.</p>
<p>Шановний Володимир Борисович, шановні представники уряду! В першу чергу хотілось би подякувати за ту програму, яка сьогодні почала працювати, програма стосується саме "Доступні ліки". Але завжди є слово "але". Хотілось би попросити вас надати&nbsp; інформацію, ми зі свого боку готові підтримати вас і в цьому прагненні щодо роз'яснення і проведення системної роботи на округах, в областях, в селах щодо системної роботи, що нам людям говорити, де отримати ці доступні ліки, і яким чином вони будуть забезпечуватися. Ще раз дякую за відповідну програму.</p>
<p>&nbsp;</p>
<p>11:03:32</p>
<p>ГРОЙСМАН В.Б.</p>
<p>Дуже дякую за ваше запитання, шановний колега народний депутат. Буквально вчора я був у Кропивницькому і проводив всеукраїнську селекторну нараду. Хочу сказати вам наступне. Ми реально вперше запустили програму безкоштовних ліків для українських громадян. Ця програма почала працювати по всій країні. Ми декілька тижнів як запустили цей процес.</p>
<p>Реально три нозології – гіпертонія, бронхіальна астма і діабет ІІ типу, на ці ліки в країні почалося зниження цін. В чому є сьогодні необхідність? Це&nbsp; в поширенні, в більшому поширенні інформації про доступність цієї програми. Вчора я проводив всеукраїнський селектор, на якому ми всі сконцентрувалися, що нам треба більше давати інформації українським громадянам. Я хочу, щоб в кожному куточку України той, хто потребує такої підтримки, отримав доступ до безкоштовних ліків. Кількість аптек, які беруть участь у програмі "Доступні ліки", постійно зростає. Я думаю, що через місяць ситуація абсолютно зміниться.</p>
<p>Разом з тим, Міністерство охорони здоров'я і уряд в цілому розробляють і зараз всі інформаційні матеріали, які ми розміщуємо у всіх можливих доступних місцях для того, щоб проінформувати українських громадян, що коли ви отримаєте рецепт від свого сімейного лікаря, терапевта, ви можете з цим рецептом прийти в аптеку, де є наклейка безкоштовне, "Доступні ліки", ви зможете отримувати там по цьому рецепти безкоштовні ліки, ми будемо більше поглиблювати роз'яснювальну роботу. Але факт, очевидно, є в тому, що програма врешті почала діяти, це ще одна справа, яку ми реально зробили і за яку нас критикували, і говорили, що ми не зробимо. Тому дякую теж народним депутатам України за підтримку цієї програми.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>І останнє запитання Медуниці. Олег В'ячеславович, будь ласка.</p>
<p>Передає Бурбаку. Максим Бурбак, будь ласка.</p>
<p>&nbsp;</p>
<p>11:05:48</p>
<p>БУРБАК М.Ю.</p>
<p>Доброго дня! Шановний Прем'єр-міністр, пам'ятаю, рік тому ми з вами зустрічалися, всією нашою фракцією "Народного фронту", і ми, коли спілкувалися щодо складу Кабінету Міністрів, щодо плану дій, ви нас запевнили, що ви будете продовжувати реформи, розпочаті урядом Арсенія Яценюка. Вдячні вам, що ці слова дотримуються. І хочу ще раз запевнити в повній підтримці "Народного фронту" всіх урядових ініціатив.</p>
<p>Однією з головних реформ це була реформа по створенню органів по боротьбі з корупцією у вищих ешелонах влади. Завдячуючи впровадженню цієї реформи, ми отримали безвіз минулого тижня. І хотів би запитати, що ви порекомендуєте 3 тисячам держслужбовців, які не встигли вчасно подати електронну&nbsp; декларацію. І вчора прикро, що&nbsp; наші колеги з БПП не&nbsp; підтримали&nbsp; повністю, певно, не з орієнтувалися, щодо&nbsp; змін&nbsp; у Закон про НАЗК для того, щоб усунути ту колегіальну безвідповідальність в цьому органі. Дякую.</p>
<p>&nbsp;</p>
<p>11:06:55</p>
<p>ГРОЙСМАН В.Б.</p>
<p>Дуже дякую, Максиме Юрійовичу, за&nbsp; ваше&nbsp; запитання. Насправді, ми з вами спільно в стінах цього парламенту,&nbsp; спільно з урядом&nbsp; і Президентом&nbsp; утворили всю антикорупційну інфраструктуру і зробили достатньо&nbsp; жорстке законодавство. Зараз розпочався процес роботи цих органів, які будуть і далі боротись&nbsp; з корупцією, і Україна буде вичищатись. Те, що це початок кінця корупції, у мене немає сумніву. Але ця боротьба буде тривати, і тут є абсолютно очевидно. Тому що стара система вона вгризлась, і вона не хочу нікуди відступати. Але так чи інакше вона зникне.</p>
<p>Що стосується&nbsp;&nbsp; НАЗК.&nbsp; На превеликий жаль, і я це говорю абсолютно об'єктивно, керівник НАЗК професійно не готовий до цієї роботи. І тому в принципі вони цю роботу за рік завалили і не зробили модернізацію. Ми ж виділили і кошти, ми виділили все, що потрібно було зробити для того, щоб&nbsp; вони змогли бути і незалежними, з одного боку,&nbsp; у них заробітні плати&nbsp; колосальні. Керівник отримує більше&nbsp; 100 тисяч гривень&nbsp; у місяць, а з цієї трибуни я чув,&nbsp; що 200 тисяч – тільки премії. За&nbsp; ці гроші треба не&nbsp; просто працювати 24 години на добу, а треба працювати так, щоб все просто працювало як найкращий годинник.</p>
<p>Тому, очевидно, що&nbsp; законодавство потребує змін. Я глибоко вірю в те, що&nbsp; в рамках українського парламенту і&nbsp; в рамках коаліції буде знайдете рішення, і в наступних пленарних тижнях воно буде проголосовано.</p>
<p>А в цілому я ще раз хотів би, шановні&nbsp; колеги, подякувати фракції "Блоку Петра Порошенка", друзі, фракції "Народний фронт" і іншим фракціям українського парламенту і групам, позафракційним депутатам за те, що ми відчуваємо вашу підтримку в тих державницьких рішеннях, яке потребує наша країна.</p>
<p>Ще раз, повірте, що&nbsp; це є надзвичайно важливо, і ми все будемо робити далі, щоб бути&nbsp; відкритими, підзвітними і підконтрольними українському парламенту. Дуже дякую.</p>
<p>&nbsp;</p>
<p>&nbsp;ГОЛОВУЮЧИЙ. Дякую.</p>
<p>Володимире Борисовичу, ще заява на перерву від двох фракцій і виступ, і потім, можливо, ваше заключне слово.</p>
<p>Будь ласка, Олег Валерійович.</p>
<p>&nbsp;</p>
<p>11:09:06</p>
<p>ЛЯШКО О.В.</p>
<p>Олег Ляшко, Радикальна партія. Шановний пане Прем'єр-міністр, шановні члени уряду, користуючись нагодою, що сьогодні рік як ви призначені і втрачаєте імунітет із сьогоднішнього дня, ми хочемо спробувати цей ваш імунітет на зуб і задати вам&nbsp; кілька важливих питань.</p>
<p>Перше. Ви багато говорите про безплатні ліки. Ми за те, щоб українці отримували безплатні ліки, боролися більше року. Дякуємо, що ви підтримали цю нашу ініціативу Радикальної партії – запровадили цю програму, але вона реально по багатьох областях України не працює. Два тижня з 1 квітня як програма начебто мала працювати, але українці по рецептах безплатних ліків не отримують. В мене вимога до уряду, до Міністерства охорони здоров'я, до... вжити всіх заходів до того, щоб люди реально почали&nbsp; отримувати безплатні ліки.</p>
<p>Ми вважаємо, що на безплатних ліках не можна зупинятися і треба йти далі. Сотні тисяч українців щороку помирають через те, що не проходять медичних обстежень. І приходять до лікарні тільки тоді, коли жарений петух клюне в одне місце і&nbsp; який би лікар із золотими руками не був, вже не може врятувати життя людей. Тому ми зареєстрували рік тому законопроект про щорічне безплатне медичне обстеження українців, тому що в людей немає коштів, щоб проводити ці обстеження. Давайте зробимо ці обстеження медичні за рахунок державного бюджету, щоб на ранній стадії виявляти хвороби, ліквідовувати їх і таким чином рятувати життя українців.</p>
<p>Третє. Володимир Борисович, ви говорите про те, що ви готові запропонувати пенсійну реформу і з 1 жовтня підняти пенсії. Але немає потреби чекати 1 жовтня, наслідок виконання вами ще однієї вимоги Радикальної партії про підвищення вдвічі мінімальної заробітної плати ми маємо значне перевиконання доходів бюджету Пенсійному фонду. І ми знаємо, що сьогодні в бюджеті є кошти для того, щоб підняти пенсії вже з 1 червня, не чекаючи 1 жовтня. Ми вимагаємо від вас в першочерговому порядку підняти пенсії так звані соціальні, які сьогодні півмільйона українців отримують менше тисячі гривень, і перерахувати, осучаснити пенсію для людей, які мають величезний трудовий стаж роботи, але отримують копійчані пенсії.</p>
<p>І останнє. Минулого тижня ми були у вас на уряді з вимогою&nbsp; повернути до&nbsp; державного&nbsp; управління державні газорозподільчі мережі, якими сьогодні продовжують безплатно користуватися олігархи: Фірташ, Льовочкін, Бойко – при підтримці влади. Пройшов тиждень, ми не бачимо дій уряду. Тому ми підготували проект Постанови уряду про повернення до державного управління державних газорозподільчих мереж. Я вам передам зараз цей проект рішення, ми наполягаємо на його прийнятті. Досить грабувати українців!</p>
<p>&nbsp;</p>
<p>ГОЛОВУЮЧИЙ. Заключне слово. Прем’єр-міністр України Володимир Борисович Гройсман. Будь ласка.</p>
<p>Це була&nbsp; заява від двох фракцій на&nbsp; перерву, яка була замінена виступом.</p>
<p>&nbsp;</p>
<p>11:12:20</p>
<p>ГРОЙСМАН В.Б.</p>
<p>Дуже дякую за ваш виступ і за звернення. Ми&nbsp; обов'язково його розглянемо і, в принципі, я дав доручення першому віце-прем’єру, щоб за вашим зверненням від фракції розпочалася відповідна робота. Ви знаєте, дуже важливо, щоби ми&nbsp; проводили зміни, які&nbsp; ми можемо провести, а не просто про них говорили.</p>
<p>Що стосується імунітету уряду. Друзі, у нас є нормальний імунітет і реальне бажання, здорове бажання змінити змінювати країну.&nbsp;&nbsp; Оце самий головний наш імунітет до різноманітних протистоянь системи. Коли ми починаємо щось змінювати, система починає нам протистояти, але імунітет достатній, щоб її ламати.</p>
<p>Що стосується безкоштовних ліків. Я про це вже сказав.</p>
<p>По-перше, я хочу подякувати колезі лідеру фракції Радикальної партії, я сказав про це. Дякую, що ви підтримуєте ініціативу уряду. Ви підтримали нашу ініціативу підвищити вдвічі мінімальну&nbsp; заробітну плату, це наше було коаліційне рішення, і ми його… довго над ним працювали, узгодили в рамках коаліції, і те, що ви виявили державну позицію і підтримали це рішення. Звісно, я це все говорю, подобаєтесь… ваша фракція мені чи не подобається… ну ідеологія,&nbsp; але я точно можу сказати, що тоді, коли треба було прийняти це рішення, ви підтримали коаліцію, ви підтримали нашу ініціативу.</p>
<p>І люди отримали можливість до підвищення мінімальної заробітної плати, треба речі називати своїми іменами.</p>
<p>Що стосується безкоштовних ліків, теж ініціатива уряду, яку ви теж підтримали, і я теж можу сказати, що вдячний, тому що в рамках бюджету ми закладали 500 мільйонів на формування цієї програми. Ця програма була однією з обіцяних урядом, ми її виконали.</p>
<p>Тепер що стосується доступності ліків. Правда, ви кажете, що не повсюди ще є доступність, бо не вся мережа аптечна ще задіяна. Ще не було першого етапу розрахунку, який має пройти два тижні після впровадження програми, не всі люди ще це знають, але ми запустили програму, реальну програму забезпечення доступних ліків, по-перше, правильну, а по-друге, вона буде вже постійною. Я не виключаю, що ми навіть в цьому році звернемося до парламенту для того, щоб збільшити фінансування на цю програму ще, наприклад, там на 250 мільйонів, як ми це собі прогнозуємо, для того, щоб повсюдно забезпечувати, і будемо кожного року забезпечувати безкоштовні ліки для українських громадян для того, щоб люди могли дозволити собі лікуватися, тому що 90 відсотків людей, які відмовляються від лікування, а потребують його, відмовляються саме з причини того, що у них немає грошей. Тому я говорю, що критично важливо боротися за доходи українських громадян.</p>
<p>І що стосується пенсій. Ми запропонуємо справедливу пенсійну систему, ми не хочемо робити жодних подачок, ми хочемо змінити пенсійну систему, яка дасть можливість кожному пенсіонеру щомісячно отримувати достойну нормальну пенсію. Звісно вона буде прив'язана до трудового стажу, але для мільйонів, тому що це є трудова пенсія, тому мільйони українських громадян отримають перерахунок, отримають підвищення пенсій і розмір такого підвищення я вам сказав. І це стане можливим з 1 жовтня.</p>
<p>Хочу нагадати, друзі, що внаслідок реформи заробітних плат в країні ми змогли з вами почати збільшувати надходження до Пенсійного фонду, але не треба забувати, що дефіцит Пенсійного фонду дорівнює майже половину його обсягу, більше 140 мільярдів, це на 10 мільярдів більше, друзі, ніж весь оборонний безпековий бюджет країни, це приблизно 5 відсотків нашого ВВП, і тут потрібно знайти баланс, і уряд цей баланс знайшов. Це буде історичне рішення, тому що після нас, я переконаний, ніхто вже вдвічі ніколи не підніме заробітну плату. А ми знаємо, а ми знаємо, як підняти заробітну плату і в подальшому. І реальна заробітна плата середня в країні збільшилась на 35 відсотків, при тому, що інфляція була на рівні 12 відсотків. Тобто мова йде про те, що процес іде правильно. Треба, щоб ми накопичили оцю стабільність, тоді люди будуть більше це відчувати. Стійкий долар, стійкі ціни, прогнозована інфляція – це все дасть можливість людям отримати впевненість. І наше завдання з вами, щоби від оцих короткотермінових рішень робити системні зміни, системні рішення, і саме головне, що ми розуміємо, що це можливо. От в чому нам і потрібна наша з вами спільна підтримка.</p>
<p>Тому, шановні колеги, хочу підкреслити ще раз, що ми готові працювати і далі спільно з урядом… з парламентом. Ми ще раз дякуємо українському парламенту. Я ще раз наголошую, фракції "Блоку Петра Порошенка", фракції "Народний фронт", позафракційним народним депутатам, іншим фракціям, які не входять в коаліцію, за підтримку наших ініціатив, які є по-справжньому державними; і окремим народним депутатам, які є народні депутати позафракційні і не входять до жодних фракцій парламенту.</p>
<p>Тому ще раз хочу наголосити і подякувати, пане Голово Верховної Ради, вам, віце-спікеру, Першому віце-спікеру, віце-спікеру за конструктивну співпрацю. Хочу подякувати комітетам парламенту, секретаріату комітетів, Апарату Верховної Ради за те, що ми, в принципі, почали працювати як єдиний колектив, який рішить… який шукає рішення, як зробити краще, а не як один одному ставити палки в колеса. Давайте, шановні колеги, працювати ефективно далі, щоб люди відчували, що ми робимо правильні кроки, які змінюють в кращий бік їхні життя.</p>
<p>Ще раз з наступаючими святами, ще раз дякую за можливість виступити з цієї високої трибуни. І бажаю в наступному році нашої спільної роботи реальних серйозних успіхів, які будуть відчувати українські громадяни. Дякую, шановні друзі, і до зустрічі. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякую, Володимир Борисович, члени уряду, дякую вам за роботу за цей рік, це був важкий рік. І вам успіху в наступному році. Ще раз вітаю вас з річницею, і гарного світлого Великодня. Працюємо, переможемо!</p>
<p>"Година запитань до Уряду" завершена.&nbsp; І ми переходимо до наступного розділу порядку денного, який передбачений статтею 25 Регламенту Верховної Ради України, це оголошення депутатських запитів.</p>
<p>І я запрошую до слова Першого заступника Голови Верховної Ради України Ірину Геращенко. Будь ласка.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>11:19:09</p>
<p>ГОЛОВУЮЧИЙ. Дякую, шановний пане Голово! Шановні колеги! Дозвольте спочатку поінформувати вас, що на сьогодні надійшло 253 запити від народних депутатів України. І серед них є кілька, спрямованих до Президента України.&nbsp; Ці запити потребують спеціальної процедури підтримки.</p>
<p>І тому зараз я ставлю на підтримку запит від Віктора Р<a name=s1></a>азвадовського до голови Житомирської обласної ради, голови Житомирської обласної державної адміністрації щодо надання фінансової допомоги селищу Любар Житомирської області. Прошу підтримати.</p>
<p>&nbsp;</p>
<p>11:20:12</p>
<p>За-75</p>
<p>Не підтримано.</p>
<p>Це був запит також до Президента. Я неправильно зачитала, шановні колеги. Зараз не відволікайте. Коли людина читає запити і паралельно телефонує телефон, і 17 іде запитів із зали, дуже важко.</p>
<p>Ми переходимо до зачитки інших запитів. А "Різне" буде після перерви, після перерви. Запис буде після перерви. Зараз ми до 12 години оголошуємо запити. Запити оголошуємо. Потім ми оголошуємо перерву, потім у нас іде рубрика "Різне", яка буде тривати до 14 години.</p>
<p>І я дуже прошу не відволікати головуючого на сесії під час оголошення запитів. Отже.</p>
<p>Віктора Развадовського до тимчасово виконуючої обов'язки міністра охорони здоров'я України, голови Житомирської обласної державної адміністрації щодо виділення коштів на проведення оперативного лікування за кордоном Сачку Івану Петровичу - мешканцю села Стетківці Чуднівського району Житомирської області.</p>
<p>Віктора Развадовського до голови Житомирської обласної ради, Житомирської обласної державної адміністрації щодо надання фінансової допомоги селищу Любар Житомирської області.</p>
<p>Олега Барни до Прем'єр-міністра України щодо простоювання вітчизняних заводів мінеральних добрив, безробіття десятків тисяч працівників та вимушеного імпорту мінеральних добрив із Російської Федерації у зв'язку з їх дефіцитом на українському ринку.</p>
<p>Олега Барни до Прем'єр-міністра України щодо негативної ситуації, яка склалась в спиртової галузі та економіці України в цілому, неналежну та корупційну діяльність ДП "Укрспирт" і необхідність його ліквідації.</p>
<p>Євгена Дейдея до міністра внутрішніх справ України, Генерального прокурора України стосовно термінового надання інформації командуванню та побратимам військовослужбовців військової частини ПП В 0849 про місцезнаходження молодшого сержанта Потапова та старшого солдата Коніна та надання переконливих доказів щодо їх безпеки, належного стану здоров'я.</p>
<p>Надії Савченко до Генерального прокурора України щодо проведення усіх необхідних заходів для повної юридичної реабілітації Льва Абрамовича Гитмана.</p>
<p>Станіслава Березкіна до міністра внутрішніх справ України, Генерального прокурора України щодо усунення перешкод в реалізації інвестиційного проекту "Реконструкція ЗОШ І-ІІІ ступенів села Коротяк Компаніївського району Кіровоградської області під влаштування дошкільного навчального закладу на 20 місць (коригування)".</p>
<p>Тетяни Чорновол до Прем'єр-міністра України щодо призначення керівництва Українського державного підприємства "Укрхімтрансаміак".</p>
<p>Ігоря Артюшенка до Прем'єр-міністра України щодо виділення державної субвенції на соціально-економічний розвиток Запорізької області.</p>
<p>Павла Кишкаря до Кабінету Міністрів України, Генеральної прокуратури України щодо притягнення до кримінальної відповідальності посадових осіб, які протиправно не виконували покладені на них обов'язки під час приватизації та процедури банкротства ВАТ "Херсонський бавовняний комбінат".</p>
<p>Вибачте, Владислава Бухарєва до Прем'єр-міністра України, голови Комітету Верховної Ради України з питань бюджету щодо виділення коштів з Державного бюджету України на 2017 рік для капітального ремонту окружної дороги в місті Охтирка Сумської області.</p>
<p>Владислава Бухарєва до Прем'єр-міністра України, голови Комітету Верховної Ради України з питань бюджету щодо виділення коштів з Державного бюджету України на 2017 рік для проведення капітального ремонту автомобільної дороги загальнодержавного значення Суми-Харків.</p>
<p>Ірини Сисоєнко до Прем'єр-міністра України щодо бюджетного фінансування державних установ Національної академії медичних наук України.</p>
<p>Василя Німченка до міністра юстиції України щодо зволікання Міністерства юстиції України у вирішенні питання про повернення громадян України, які відбувають кримінальне покарання у місцях позбавлення волі на території іноземних держав та тимчасово окупованій території Автономної Республіки Крим.</p>
<p>Тараса Батенка до міністра інфраструктури України, голови Львівської обласної державної адміністрації щодо повноцінного облаштування об'єктів дорожньої інфраструктури, зокрема, спорудження тротуарів європейського зразка, встановлення обмежувачів швидкості та прокладання мережі водовідведення під час проведення ремонту дороги H-02 Львів-Тернопіль.</p>
<p>Тараса Батенка до Прем'єр-міністра України, міністра оборони України щодо необхідності термінового внесення змін до "Порядку виплати грошової компенсації за належні для отримання жилі приміщення деяким категоріям осіб, які захищали незалежність, суверенітет та територіальну цілісність України, а також членам їх сімей" стосовно надання довідки про участь в проведенні АТО особам, які загинули перебуваючи безпосередньо в районах проведення антитерористичної операції, здійснюючи волонтерську діяльність.</p>
<p>Сергія Дунаєва до Голови Служби безпеки України, міністра внутрішніх справ України, Генерального прокурора України щодо зволікання розгляду правоохоронними органами Луганської області резонансних справ і притягнення винних до кримінальної відповідальності за вбивства, побиття, залякування і терор посадових осіб та членів місцевих громад і опозиційних політичних партій.</p>
<p>Ігоря Гузя до Голови Верховної Ради України, Прем'єр-міністра України щодо питання відшкодування з державного бюджету пільг та субсидій населенню за використані енергоносії та житлово-комунальні послуги.</p>
<p>Ігоря Гузя до Прем'єр-міністра України щодо питання компенсації міському бюджету міста Володимира-Волинського втрат за проведені видатки у 2016 році на утримання Володимир-Волинського вищого професійного училища.</p>
<p>Володимира Гусака до Першого віце-прем'єр-міністра України - міністра економічного розвитку і торгівлі України, голови правління публічного акціонерного товариства "Українська залізниця" щодо стану локомотивного парку ПАТ "Укрзалізниця" в 2012-2017 роках.</p>
<p>Володимира Гусака до Першого віце-прем'єр-міністра України - міністра економічного розвитку, голови правління публічного акціонерного товариства "Українська залізниця" щодо зриву відвантаження залізорудної сировини з ГЗК Кривого Рогу призначенням на Одеські порти (МТП "Южний", ТІС) в квітні 2017 року.</p>
<p>Михайла Бондаря&nbsp; до Прем'єр-міністра України щодо облаштування смуг для вантажних автомобілів на міжнародному пункту пропуску для автомобільного сполучення "Угринів-Долгобичув".</p>
<p>Михайла Бондаря до Прем'єр-міністра України щодо збільшення оплати праці у сфері охорони здоров'я, збільшення медичної субвенції Державного бюджету України на 2017 рік.</p>
<p>Миколи Скорика до Генпрокурора України щодо стану розслідування кримінального провадження № 12016230110000254 від 29 червня 2016 року.</p>
<p>Ольги Бєлькової&nbsp; до Прем'єр-міністра України щодо вдосконалення порядку визначення вартості продовження дії спеціальних дозволів на тимчасове користування надрами, виданих ПАТ "Укргазвидобування".</p>
<p>Юрія Бублика до міністра внутрішніх справ України, Генерального прокурора України про незаконне заволодіння державним майном керівником ТОВ "Укрторгбуд" Зінченком, довготривале використання його у власних комерційних цілях із завданням шкоди державним інтересам та невжиття правоохоронними органами Полтавської області заходів щодо припинення його протиправної діяльності.</p>
<p>Максима Бурбака до виконуючого обов'язки голови Державної фіскальної служби України щодо завершення реконструкції пункту пропуску "Порубне-Сірет" за кошти що надійшли від перевиконання індикативних митних надходжень.</p>
<p>Максима Бурбака до Прем'єр-міністра України щодо співфінансування з державного бюджету України будівництва спортивно-оздоровчого плавального комплексу у місті Чернівці.</p>
<p>Юрія Бойка до міністра внутрішніх справ України, Генпрокурора України щодо надання інформації про результати розслідування трагічних подій під стінами Верховної Ради України 31 серпня 2015 року, коли внаслідок підриву бойової гранати загинули бійці Національної гвардії України та отримали поранення десятки людей.</p>
<p>Валерія Писаренка до Прем'єр-міністра України щодо виділення коштів бюджету міста Харкова для повноцінного забезпечення інсуліном хворих на цукровий діабет.</p>
<p>Валерія Писаренка до Прем'єр-міністра України щодо забезпечення належного функціонування системи вентиляції та водопостачання у захисних спорудах Харківського метрополітену.</p>
<p>Олександра Опанасенка до міністра фінансів України щодо реструктуризації зовнішнього державного боргу України.</p>
<p>Ігоря Шурми до Прем'єр-міністра України щодо притягнення до відповідальності посадових осіб Міністерства охорони здоров'я України винних у завданні збитків державного бюджету внаслідок службової недбалості.</p>
<p>Ігоря Шурми до міністра внутрішніх справ України, голови Служби безпеки України щодо результатів кримінального провадження за ознаками вчинення посадовими особами Міністерства охорони здоров'я України злочину, передбаченого частиною першою статті 367 (службова недбалість) Кримінального кодексу України, відомості про який внесено до Єдиного реєстру досудових розслідувань 22 липня 2015 році.</p>
<p>Олексія Ленського до виконуючого обов'язки голови Державної служби України з питань геодезії, картографії та кадастру, прокурора Житомирської області щодо вжиття заходів реагування для реалізації конституційних прав та соціальних гарантій житомирського військовослужбовця&nbsp; Колодюка Григорія, що приймав безпосередню участь в АТО та надання у власність у межах норм безоплатної приватизації, визначених статтею 121 Земельного кодексу України земельних ділянок площею 2 га для ведення особистого селянського господарства та недопущення стягнення коштів за розроблення проекту землеустрою щодо відведення земельної ділянки.</p>
<p>Олексія Ленського до Житомирського міського голови, директора державної установи "Житомирський обласний лабораторний центр Міністерства охорони здоров’я України", начальника Державної екологічної інспекції у Житомирській області щодо проведення дослідження санітарно-епідеміологічного стану території міста Житомира, вжиття заходів реагування, направлених на усунення порушення правил благоустрою, забезпечення чистоти, порядку і дотримання тиші у м. Житомирі та державних санітарних норм та правил.</p>
<p>Ігоря Лапіна до Прем'єр-міністра України, міністра закордонних справ України щодо запровадження візового режиму з Російською Федерацією.</p>
<p>Андрія Шипка до Генерального прокурора України щодо здійснення прокурорського нагляду за додержанням законів Головним управлінням Національної поліції у Києві при проведенні досудового слідства щодо заволодіння особами частини будівлі Національного інституту раку.</p>
<p>Андрія Шипка до міністра соціальної політики України щодо соціального захисту сімей, рідні яких загинули при виконанні своїх службових обов'язків.</p>
<p>Олеся Довгого до Кабінету Міністрів України щодо стану фінансової підтримки підприємств, що займаються тваринництвом.</p>
<p>Олександра Нечаєва до голови Сумської обласної державної адміністрації, голови Сумської обласної ради про підвищення розмірів посадових окладів та ставок заробітної плати педагогічним працівникам навчальних закладів та установ освіти Сумської області, які фінансуються за рахунок видатків місцевого бюджету.</p>
<p>Якова Безбаха до Кабінету Міністрів України, Уповноваженого Президента України з прав дитини, Міністерства соціальної політики, Міністерства фінансів, Міністерства освіти і науки&nbsp; щодо забезпечення реалізації у школі-інтернат програми "Шкільний автобус".</p>
<p>Групи народних депутатів (Креміня, Бриченка та інших. Всього 12 колег) до Генерального прокурора, міністра внутрішніх справ, голови Державної аудиторської служби України щодо неефективного використання коштів під час проведення тендерних медичних закупівель Миколаївською обласною клінічною лікарнею.</p>
<p>Івана Мельничука до Кабінету Міністрів, Міністерства охорони здоров'я, Міністерства соціальної політики, Вінницької обласної державної адміністрації щодо реалізації конституційного права громадян на безоплатну медичну допомогу з метою забезпечення дитини-інваліда слуховим апаратом.</p>
<p>Олександра Супруненка до Київського міського голови щодо покращення дорожньої інфраструктури у Дарницькому районі міста Києва.</p>
<p>Олександра Супруненка до Київського міського голови щодо неналежного розгляду депутатського звернення та вжиття заходів з ремонту та укріплення підпірної стіни на території, прилеглій до огорожі дошкільного навчального закладу № 700 по вулиці Рогозівській, 4 у Дніпровському&nbsp; районі міста Києва.</p>
<p>Юлія Іоффе до Прем'єр-міністра України щодо необхідності вирішення питання виплати заборгованості щомісячної адресної допомоги внутрішньо переміщеним особам та збільшення розміру зазначеної допомоги для покриття витрат на проживання, в тому числі на оплату ЖКГ.</p>
<p>Юлія Іоффе до Прем'єр-міністра України щодо необхідності захисту законних прав та інтересів колишніх працівників Гірської багатопрофільної гімназії у зв'язку з невиплатою заборгованості по заробітній платі за 14-й рік та порушенням строків розрахунку при звільненні.</p>
<p>Василя Яніцького до Прем'єр-міністра України, міністра фінансів, тимчасово виконуючої обов'язки міністра охорони здоров'я, голови Рівненської обласної державної адміністрації щодо забезпечення лікування хворих на ювенільний ревматоїдний артрит у Рівненській області.</p>
<p>Володимира Парасюка до Голови Служби безпеки України, Генерального прокурора України щодо перевірки полковника Донецької поліції Юрія Голубана на предмет співпраці з терористичними організаціями так званими ДНР і ЛНР, а також проходження Голубаном служби в сепаратистському батальйоні "Восток", що воює проти української армії.</p>
<p>Володимира Парасюка до першого заступника голови Державної фіскальної служби України щодо надання інформації про діяльність та контроль за суб'єктами господарювання, що розташовані на тимчасово окупованій території України.</p>
<p>Вадима Кривохатька до міністра внутрішніх справ України, Генерального прокурора щодо невжиття належних заходів з приводу розслідування обставин позбавлення мешканців села Солодке Гуляйпільського району Запорізької області права користування дорогами між селами.</p>
<p>Івана Балоги до Прем'єр-міністра України щодо капітального ремонту доріг Берегівського району Закарпатської області.</p>
<p>Івана Балоги до Прем'єр-міністра України щодо капітального ремонту доріг Виноградівського району Закарпатської області.</p>
<p>Ольги Богомолець до Прем'єр-міністра України щодо порядку створення госпітальних округів.</p>
<p>Олександра Вілкула до Прем'єр-міністра України щодо забезпечення виплат працівникам ветеранських організацій на рівні мінімальної заробітної плати та запобігання штучному звільненню таких працівників в зв'язку з чим, внесення змін до Постанови Кабміну від 07.03.2012 року № 176 "Про затвердження порядку використання коштів, передбачених у державному бюджеті на фінансову підтримку громадських об'єднань інвалідів та ветеранів, заходи з відвідування військових поховань і військових пам'ятників та з увічнення Перемоги у Великій Вітчизняній війні 1941-1945 років ".</p>
<p>Сергія Капліна до Генпрокурора України щодо розслідування обставин конфлікту у місті Полтава 5 квітня 2017 року та можливих корупційних дій Полтавської міської влади, що призвели до численних акцій протесту.</p>
<p>Остапа Єднака до міністра внутрішніх справ України щодо перевірки дотримання ліцензійних умов охороною фірмою "Скорпіон-2016".</p>
<p>Ігоря Артюшенка до голови Національного банку України щодо надання інформації по заборгованості банків та їх власників перед Національним банком України.</p>
<p>Андрія Гальченка до Прем'єр-міністра України щодо критичної ситуації з виконання загальнодержавних медичних програм.</p>
<p>Якова Безбаха до Кабінету Міністрів України, Міністерства соцполітики, Уповноваженого Президента України з прав дитини, Міністерства охорони здоров'я України про необхідність всебічного сприяння у направленні на лікування за кордон важкохворої малолітньої дитини Еліни Волокіти для забезпечення їй невід'ємного природного та непорушного права на охорону здоров'я і своєчасну медичну допомогу з боку уповноважених органів державної влади.</p>
<p>Андрія Лопушанського до віце-прем’єр-міністра України - міністра регіонального розвитку, будівництва та житлово-комунального господарства, голови Львівської обласної державної адміністрації щодо термінового берегоукріплення русла річки Дністер та будівництва протипаводкових споруд у місті Самборі Львівської області.</p>
<p>Андрія Лопушанського до голови Львівської обласної державної адміністрації щодо необхідності відновлення ремонтних робіт моста у селі Підмостичі Старосамбірського району.</p>
<p>Олександра Дехтярчука до міністра соцполітики України щодо забезпечення багатофункціональним інвалідним кріслом-ліжком REC-REP-45 мешканки міста Дубно, Рівненської області, яка є інвалідом І групи.</p>
<p>Олександра Сугоняко та Руслана Сольвара до Прем'єр-міністра, міністра соцполітики, міністра фінансів, тимчасово виконуючої обов'язки міністра охорони здоров'я щодо забезпечення прав на охорону здоров'я громадян України, що мешкають в сільській місцевості та створення мережі соціальних аптек.</p>
<p>Василя Петьовки до голови Державної служби України з надзвичайних ситуацій щодо виділення спецавтомобіля Державному пожежно-рятувальному посту селища міського типу Усть-Чорна Тячівського районного відділу Управління державної служби з надзвичайних ситуацій у Закарпатській області.</p>
<p>Юрія Бублика до Прем'єр-міністра України щодо врегулювання розміру заробітної плати будівельників, який враховується при визначенні вартості будівництва об'єктів, що споруджуються із залученням бюджетних коштів, коштів державних і комунальних підприємств, установ та організацій, а також кредитів, наданих під державні гарантії.</p>
<p>Олега Осуховського до голови Вищої кваліфікаційної комісії суддів України щодо проведення конкурсу на посади суддів Верховного Суду України.</p>
<p>Олега Осуховського до Прем'єр-міністра України щодо дотримання встановлених законодавством норм стосовно розгляду звернення народного депутата України.</p>
<p>Анатолія Гіршфельда до Прем'єр-міністра України щодо виділення необхідних цільових коштів з Державного бюджету на придбання (будівництво) житла для сімей, які втратили свої помешкання внаслідок надзвичайної ситуації, що склалася 23 березня 2017 року в місті Балаклії Харківської області.</p>
<p>Віталія Гудзенка до Прем'єр-міністра України, міністра фінансів України щодо необхідності виділення додаткової субвенції бюджетним установам Володарського, Сквирського, Ставищенського, Таращанського, Тетіївського районів Київської області.</p>
<p>Віталія Гудзенка&nbsp; до голови Київської обласної державної адміністрації щодо дієвого фінансування у 2017 році будівництва та капітального ремонту об'єктів соціальної сфери у Ставищенському районі Київської області.</p>
<p>Групи народних депутатів &nbsp;(Буглака, Дехтярчука та інших. Всього 5) до голови Національного агентства України з питань запобігання корупції щодо неприпустимості звуження прав суб'єктів декларування.</p>
<p>Віктора Кривенка та Павла Кишкаря до Генпрокурора України щодо безпідставного затягування розслідування факту трагічної загибелі видатного державного діяча сучасної України - В'ячеслава Чорновола та Євгена Павлова.</p>
<p>Віктора Кривенка та Павла Кишкаря до Уповноваженого Верховної Ради України з прав людини, Житомирської обласної державної адміністрації, Любарської районної державної адміністрації Житомирської області щодо незабезпечення земельних прав мешканців Любарського району Житомирської області під час поділу майна КСП "Новочорторийське".</p>
<p>Павла Кишкаря та Віктора Кривенка до міністра економічного розвитку і торгівлі щодо конкретних заходів з вирішення питання погашення заборгованості перед Товариством з обмеженою відповідальністю "АБІ УКРАЇНА" за постачання ліцензованого програмного забезпечення органам виконавчої влади в 2013 році.</p>
<p>Романа Семенухи до тимчасово виконуючої обов'язки міністра охорони здоров'я України щодо внесення змін до Інструкції про порядок видачі документів, що засвідчують тимчасову непрацездатність громадян.</p>
<p>Романа Семенухи до голови Антимонопольного комітету України щодо здійснення контролю за дотриманням законодавства у сфері захисту економічної конкуренції.</p>
<p>Олега Ляшка до Прем'єр-міністра України щодо збільшення фінансування з Державного бюджету України бюджетної програми 2301360 "Лікування громадян України за кордоном".</p>
<p>Ірини Констанкевич до тимчасово виконуючої обов'язки міністра охорони здоров'я України щодо розподілу медичних препаратів для онкохворих дітей Волинської області.</p>
<p>Ірини Констанкевич до міністра фінансів України, міністра освіти і науки щодо використання зекономлених бюджетних коштів, призначених для виплат академічних стипендій, які щоквартально повертаюся вищими навчальними закладами України.</p>
<p>Василя Яніцького до Генпрокурора України, міністра внутрішніх справ, тимчасово виконуючого обов'язки голови Державної служби геології та надр, начальника Головного управління Національної поліції в Рівненській області щодо перешкоджання господарської діяльності публічного акціонерного товариства "Рафалівський кар'єр".</p>
<p>Андрія Іллєнка до голови Київської міської державної адміністрації, голови Постійної комісії Київської міської ради з питань бюджету та соціально-економічного розвитку щодо передбачення фінансування у Програмі соціально-економічного розвитку міста Києва для проведення реконструкції території зелених насаджень загального користування на вулиці Братиславській, 38.</p>
<p>Андрія Іллєнка до голови Київської міської державної адміністрації, голови Постійної комісії Київської міської ради з питань бюджету та соціально-економічного розвитку щодо передбачення фінансування у Програмі соціально-економічного розвитку міста Києва для проведення капітального ремонту комунального кінотеатру "Кіото" у Деснянському районі.</p>
<p>Дмитра Колєснікова до Прем'єр-міністра України щодо атомної енергетики України.</p>
<p>Дмитра Колєснікова до Прем'єр-міністра України щодо розвитку авіаційної промисловості в Україні.</p>
<p>Сергія Рудика до міністра освіти і науки, міністра соціальної політики щодо невідкладного вирішення питання про подання документів (копій особових справ) студентів (курсантів) Смілянського коледжу харчових технологій Національного університету харчових технологій України, та інших вищих навчальних закладів України, для виплати соціальних стипендій.</p>
<p>Олега Петренка та Сергія Рудика до Прем'єр-міністра України щодо вирішення питання безперебійної роботи ПАТ "Азот" і захисту вітчизняного ринку мінеральних добрив від поставок з країни-агресора.</p>
<p>Олександра Кодоли до міністра оборони України, Голови Служби безпеки України щодо витребування необхідних документів та вирішення питання про встановлення Голубу Євгену статусу учасника бойових дій.</p>
<p>Олександра Кодоли до Прем'єр-міністра України щодо виділення коштів для здійснення будівельних робіт по об'єкту незавершеного будівництва Носівська загальноосвітня школа І–III ступенів номер 5.</p>
<p>Григорія Тіміша до Прем'єр-міністра України щодо врахування вимог пункту 6 "Прикінцевих та перехідних положень" Закону України "Про внесення змін до деяких законодавчих актів України щодо розмежування земель державної та комунальної власності" при наданні правової оцінки рішенню Чернівецької обласної ради від 21 вересня 2016 року, номер 191-7/16.</p>
<p>Дмитра Добродомова до міністра культури України, Самбірського міського голови Львівської області щодо збереження та належного утримання Мистецького музею імені Леся Курбаса, що знаходиться у місті Самбір Львівської області.</p>
<p>Дмитра Добродомова до прокурора Дніпропетровської області, Дніпровського міського голови, начальника Державної екологічної інспекції в Дніпропетровській області щодо можливих порушень Закону України "Про охорону навколишнього природного середовища" внаслідок будівництва в межах прибережної смуги річки Дніпро.</p>
<p>Олеся Довгого до Світловодської міської ради Кіровоградської області щодо недопущення ліквідації Власівської дитячої музичної школи.</p>
<p>Юрія Павленка до Голови Верховної Ради України, Прем'єр-міністра України щодо підтримки звернення сесії Овруцької районної ради Житомирської області про внесення змін до законодавства по проведенню тендерних торгів на закупівлю послуг харчування учнів загальноосвітніх шкіл.</p>
<p>Михайла Головка до Прем'єр-міністра України, міністра фінансів України щодо неприпустимості скасування акцизного податку з реалізації суб'єктами господарювання роздрібної торгівлі тютюнових виробів.</p>
<p>Михайла Головка до Прем'єр-міністра України, віце-прем’єр-міністра України - міністра регіонального розвитку, будівництва та житлово-комунального господарства щодо відновлення функціонування Єдиного державного реєстру громадян, які потребують поліпшення житлових умов.</p>
<p>Валентина Ничипоренка до Прем'єр-міністра України щодо недопущення вилучення техніки у Звенигородського центру підготовки і перепідготовки робітничих кадрів Черкаської області.</p>
<p>Ірини Єфремової до Генерального прокурора України, міністра внутрішніх справ України щодо розслідування смерті Бабкова Андрія Юрійовича під час виконання ним трудових обов'язків на ПАТ "Харківський підшипниковий завод".</p>
<p>Анатолія Денисенка до Прем'єр-міністра щодо регулювання урядом роздрібної ціни на природній газ для забезпечення потреб населення.</p>
<p>Івана Рибака до тимчасово виконуючої обов'язки міністра охорони здоров'я України щодо фінансування Берегометської лікарні Червоного Хреста Вижницького району Чернівецької області та виплати заробітної плати медичному персоналу.</p>
<p>Івана Рибака до Прем'єр-міністра України, міністра фінансів, виконуючого обов'язки голови Державної фіскальної служби України щодо фінансування робіт з облаштування пунктів пропуску "Руська-Ульма" та "Шепіт-Ізвоареле Сучевей" у Путильському районі Чернівецької області.</p>
<p>Ігоря Попова до голови правління Національної акціонерної компанії "Нафтогаз України" щодо зменшення вартості газу за рахунок виключення необґрунтованих складових при ціноутворенні.</p>
<p>Ігоря Попова до міністра закордонних справ України щодо діяльності Міністерства закордонних справ України по підготовці проекту "дорожньої карти" по виконанню мінських домовленостей.</p>
<p>Романа Мацоли та Руслана Сольвара до Прем'єр-міністра України, голови Комітету Верховної Ради з питань охорони здоров'я, міністра фінансів, тимчасово виконуючої обов'язки міністра охорони здоров'я щодо доцільності запровадження єдиної методики розрахунків тарифів на платні послуги в закладах охорони здоров'я.</p>
<p>Романа Мацоли та Руслана Сольвара до голови Хмельницької обласної державної адміністрації, голови Хмельницької обласної ради, голови Берездівської сільської об’єднаної територіальної громади щодо вирішення питання виділення коштів на проведення капітального ремонту автомобільної дороги місцевого значення Славута - Хоровець - Великий Правутин протяжністю 0,9 кілометрів.</p>
<p>Олександра Нечаєва до Прем'єр-міністра України щодо недопущення подальших неправомірних дій Миколаївською облдержадміністрацією при проведенні конкурсного відбору на посаду директора Миколаївського академічного художнього російського драматичного театру.</p>
<p>Сергія Ківалова до Прем'єр-міністра України щодо вжиття заходів відносно укладення між Україною та Демократичною Соціалістичною Республікою Шрі-Ланка двостороннього меморандуму про взаємне визнання морських робочих документів моряків.</p>
<p>Олени Сотник до голови Вищої кваліфікаційної комісії суддів України щодо оприлюднення письмових робіт кандидатів на посаду судді Верховного Суду.</p>
<p>Олександра Бригинця до Голови Верховної Ради України, Прем'єр-міністра України щодо спроб фальсифікації зображення Великого Державного Гербу України.</p>
<p>Олександра Бригинця до Прем'єр-міністра, міністра соцполітики, тимчасово виконуючої обов'язки міністра охорони здоров'я, голови Державної аудиторської служби України щодо необхідності гуманного поводження із хворими Володимирівського психоневрологічного інтернату Дніпропетровської області, зобов'язання України перед Євроспільнотою про боротьбу з епідемією туберкульозу в України, необхідності належних умов утримання, медичного забезпечення і харчування хворих і підопічних психоневрологічного закладу, припинення розкрадання бюджетних коштів.</p>
<p>Руслана Сольвара до Прем'єр-міністра України, голови Комітету Верховної Ради України з питань бюджету, директора інституту законодавства Верховної Ради України, Міністерства фінансів щодо вирішення питання компенсації коштів по виплатам за пільговий проїзд окремих категорій громадян.</p>
<p>Руслана Сольвара до Прем'єр-міністра України, голови Комітету Верховної Ради з питань охорони здоров'я, міністра соцполітики, тимчасово виконуючої обов'язки міністра охорони здоров'я, директора Інституту законодавства Верховної Ради України, директора Національного інституту раку, ректора Національної медичної академії післядипломної освіти імені Шупика, ректора Приватного вищого навчального закладу «Київський медичний університет Української асоціації народної медицини», ректора Національного медичного університету імені Богомольця щодо удосконалення процедури державних закупівель медикаментів з метою вирішення питання своєчасності надання медичної допомоги тяжко хворим.</p>
<p>Сергія Лещенка до Прем'єр-міністра України щодо можливого блокування Службою безпеки України імпорту коньячних спиртів.</p>
<p>Сергія Лещенка до голови Нацполіції України щодо розслідування у справі нанесення тілесних ушкоджень полтавським активістам Кобі та Юдченку.</p>
<p>Юрія Тимошенка до голови Нацкомісії, що здійснює державне регулювання у сфері ринків фінансових послуг щодо забезпечення виплати страхового відшкодування за договором добровільного особистого страхування.</p>
<p>Юрія Тимошенка до директора Публічного акціонерного товариства "Одеський коровай" щодо надання інформації.</p>
<p>Сергія Валентирова до Кабінету Міністрів України щодо забезпечення соціальних гарантій постраждалим внаслідок Чорнобильської катастрофи.</p>
<p>Антона Кіссе до Прем'єр-міністра України щодо недопущення зриву виробничо-технологічного процесу у діяльності Державного підприємства "Дослідне господарство імені Суворова" Національного наукового центру "Інститут виноградорства і виноробства імені Таїрова".</p>
<p>Сергія Ларіна до Міністерства аграрної політики та продовольства щодо надання інформації відносно стану справ по процедурі виготовлення правовстановлюючої документації Державного Підприємства "Центр сертифікації та експертизи насіння і садивного матеріалу".</p>
<p>Анни Романової до Прем'єр-міністра України щодо ситуації з екскурсіями до колишньої резиденції "Межигір'я" та її юридичного статусу.</p>
<p>Володимира Арешонкова до Генерального прокурора України щодо захисту інтересів Державного підприємства "Житомирторф".</p>
<p>Володимира Арешонкова до міністра фінансів України щодо погашення кредиторської заборгованості перед сільськогосподарськими підприємствами Олевського району Житомирської області.</p>
<p>Ярослава Маркевича до Першого віце-прем'єр-міністра України - міністра економічного розвитку і торгівлі щодо ліцензування виноробної діяльності.</p>
<p>Групи народних депутатів (Білозір, Кучера та інших) до Прем'єр-міністра України щодо організації постійно діючої урядової "гарячої лінії" для надання консультацій учасникам АТО та членам їх родин.</p>
<p>Олега Петренка до директора Національного антикорупційного бюро України щодо повідомлення про злочин згідно ст. 214 КПК України.</p>
<p>Оксани Білозір до Голови Київської міської державної адміністрації щодо увіковічення пам'яті капітана Служби безпеки України Віктора Мандзика, який загинув, виконуючи бойове завдання у зоні проведення АТО, шляхом перейменування на його честь вулиці Похилої, розташованої у Солом'янському районі міста Києва.</p>
<p>Сергія Рудика до міністра аграрної політики та продовольства України щодо негайного відновлення роботи Косарського МПД ДП "Укрспирт" Кам'янського району та забезпечення виконання трудових і соціальних гарантій працівників підприємства.</p>
<p><a name=Temp></a>Андрія Шиньковича &nbsp;до Прем'єр-міністра України щодо необхідності невідкладного забезпечення громадянам, які постраждали внаслідок Чорнобильської катастрофи, належної соціальної допомоги.</p>
<p>Андрія Шиньковича до голови Національної комісії, що здійснює державне регулювання у сферах енергетики та комунальних послуг щодо необхідності врятування підприємств, що забезпечують населення послугами з водопостачання та водовідведення.</p>
<p>Борислава Берези до голови Київської міської державної адміністрації щодо проведення капітального ремонту ліфтів в Деснянському районі міста Києва.</p>
<p>Борислава Берези до голови Київської міської державної адміністрації щодо розробки Детального плану території села Троєщина.</p>
<p>Групи народних депутатів (Ничипоренка, Пполякова та інших. Всього 29 народних депутатів) до Прем'єр-міністра України щодо відповідності керівника Головного управління Держгеокадастру у Черкаській області займаній посаді.</p>
<p>Наталії Королевської&nbsp; та Юрія Солода до Прем'єр-міністра України щодо вжиття заходів для припинення блокування та забезпечення відновлення повноцінної роботи ДП "Санаторно-курортний реабілітаційний центр "Слов'янський курорт".</p>
<p>Ігоря Бриченка до директора Українського центру оцінювання якості освіти щодо формування пункту тестування для проведення ЗНО-2017 у місті Снігурівка.</p>
<p>Дмитра Шенцева до Прем'єр-міністра України щодо виділення коштів з Державного бюджету України на ремонт доріг державного значення у Великобурлуцькому районі Харківської області, які знаходяться у критично-аварійному стані.</p>
<p>Юрія Солов'я до Прем'єр-міністра України щодо виділення коштів з Державного бюджету України для реконструкції плавального басейну Рожнівського НВК "Гуцульщина" імені Погребенника НаУКМА Косівської районної ради Івано-Франківської області.</p>
<p>Юрія Солов'я до голови Державної служби України з надзвичайних ситуацій щодо надання нового сучасного пожежного автомобіля, державній пожежно-рятувальній частині №14 місті Косів, Івано-Франківської області.</p>
<p>Олександра Дехтярчука до голови Вищої ради правосуддя щодо вжиття невідкладних заходів щодо забезпечення мешканцям Радивилівського району Рівненської області доступу до правосуддя.</p>
<p>Руслана Демчака до начальника Головного управління Держгеокадастру у Вінницькій області щодо проведення перевірки законності дотримання процедури виділення земельних ділянок на території Погребищенського району Вінницької області Головним управлінням Держгеокадастру у Вінницькій області.</p>
<p>Руслана Демчака до начальника Державної екологічної інспекції у Вінницькій області щодо порушення екологічної безпеки та необхідності ліквідації сміттєзвалища, що розташовано на території Нападівської сільської ради Погребищенського району Вінницької області.</p>
<p>Ірини Суслової та Борислава Розенблата до міністра освіти і науки&nbsp; щодо недопущення припинення комунального навчального закладу "Житомирська спеціальна загальноосвітня школа-інтернат І-ІІІ ступенів № 1" для дітей із вадами зору.</p>
<p>Костянтина Яриніча до голови Кіровоградської обласної ради щодо вжиття заходів, спрямованих на забезпечення належними житловими умовами співробітників Кіровоградського академічного обласного музично-драматичного театру імені Марка Кропивницького.</p>
<p>Оксани Продан до Прем'єр-міністра України щодо збільшення у 2017 році державного фінансування бюджетної програми "Лікування українських громадян за кордоном".</p>
<p>Едуарда Матвійчука до Міністерства регіонального розвитку,&nbsp; Міністерства соціальної політики України, Міністерства енергетики, Одеської обласної державної адміністрації, Одеської міської ради щодо об'єктивного розгляду звернення Башмакової Світлани та Панченко Галини, які мешкають у місті Одеса та мають відповідні соціальні пільги, щодо необхідності перевірки адекватності нарахування боргу за побутове газопостачання та сприяння в установці внутрішнього квартирного газового лічильника задля належної оплати житлово-комунальних послуг, а також надання необхідної всебічної правової та соціальної допомоги заявникам пенсійного віку задля недопущення зниження рівня життя та соціального захисту.</p>
<p>Юрія Дерев'янка до Кабінету Міністрів України щодо необхідності повернення у власність держави всіх національних газорозподільних систем та їх складових, які безоплатно надані у користування суб'єктам господарювання не державної форми власності.</p>
<p>Віталія Сташука та Дмитра Андрієвського до Прем'єр-міністра України щодо оновлення національних стандартів та технічних регламентів України в сфері енергетичної ефективності та приведення їх у відповідність до стандартів Європейського Союзу.</p>
<p>Павла Дзюблика до міністра оборони України, генерального директора Державного підприємства "Український державний центр радіочастот щодо конверсії радіочастот, необхідних для запуску технології "ЗG.</p>
<p>Павла Дзюблика до Прем'єр-міністра України, міністра екології та природних ресурсів, голови Державного агентства України з управління зоною відчуження, виконуючого обов'язки голови Державної служби України з питань геодезії, картографії та кадастру, голови Житомирської обласної ради щодо врегулювання проблемних питань використання території об'єднаної територіальної громади Народицької селищної ради.</p>
<p>Віктора Вовка до Прем'єр-міністра&nbsp; щодо зриву співпраці із закордонними українцями відповідно до законодавства України та саботажу імплементації Закону України "Про закордонних українців".</p>
<p>Оксани Продан до виконуючого обов'язки голови Державної фіскальної служби України щодо повторного розгляду депутатського звернення.</p>
<p>Едуарда Матвійчука до Кабінету Міністрів України, Генеральної прокуратури України, Одеської міської ради щодо необхідності об'єктивного розгляду у зв'язку з новими обставинами повторного колективного звернення мешканців Київського району міста Одеси, які проживають у будинках 50-58 по вулиці Корольова та прилеглих з ними будинках щодо перевірки дотримання законності при здійсненні забудови за адресою: місто Одеса, вулиця Корольова, 56 А та недопущення знищення зеленої зони.</p>
<p>Сергія Соболєва до директора Національного антикорупційного бюро України, Генпрокурора України щодо притягнення до кримінальної відповідальності голови Запорізької обласної державної адміністрації&nbsp; Костянтина Бриля, прокурора Запорізької області Валерія Романова&nbsp; та його заступника Артура Шаповалова, які за попередньою змовою фальсифікують кримінальні провадження, втручаються у роботу судів та використовують силові підрозділи для розправи з опозицією.</p>
<p>Роберта Горвата до міністра інфраструктури України щодо належного забезпечення діяльності органів із сертифікації для індивідуального затвердження колісних транспортних засобів, партій частин та обладнання.</p>
<p>Роберта Горвата до віце-прем'єр-міністра з питань європейської та євроатлантичної інтеграції України щодо гармонізації національних екологічних вимог до колісних транспортних засобів з міжнародними (європейськими) стандартами.</p>
<p>Юрія Берези до тимчасово виконуючої обов'язки міністра охорони здоров'я України щодо відмови у встановленні групи інвалідності учаснику антитерористичної операції на сході України Федіру Федишину.</p>
<p>Юрія Берези до Львівського міського голови щодо надання роз'яснення з підстав відмови у передачі в оренду приміщень, що знаходяться по вулиці Листопадового Чину, 10 у місті Львів 1 загону Державної спеціальної служби транспорту.</p>
<p>Шановні колеги, ми з&nbsp; вами разом закінчили&nbsp; оголошення депутатських запитів, 253 депутатських запити. І я оголошую перерву до 12-ї години 30 хвилин згідно Регламенту. Прошу потім всіх бажаючих взяти участь в рубриці "Різне".</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ. А мені не надали список незадоволених виступами, тому немає в мене такого. Це всі запити, і немає списку незадоволених виступами. Тому ми оголошуємо перерву до 12-ї години 30 хвилин. Дуже дякую.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>12:33:48</p>
<p>ГОЛОВУЮЧИЙ. Шановні колеги, прошу повертатися після перерви всіх до сесійної зали. Зараз буде продовження нашої роботи.</p>
<p>&nbsp;</p>
<p>12:34:20</p>
<p>ГОЛОВУЮЧИЙ. Шановні колеги, згідно Регламенту нашого п'ятничного зараз у нас розпочинається рубрика&nbsp; "Різне", і депутати, які бажають&nbsp; взяти участь в цих дебатах, в цій дискусії, я прошу записатися зараз для можливості виступити у рубриці "Різне".</p>
<p>Будь ласка,&nbsp; першим в рубриці "з різних питань" записався народний депутат Артеменко.&nbsp; Будь ласка,&nbsp; пане Артеменко.</p>
<p>&nbsp;</p>
<p>12:35:31</p>
<p>АРТЕМЕНКО А.В.</p>
<p>Шановна головуюча! Шановні народні депутати! Шановний народ України! Вчора сталася подія, яка, як з'ясувалося, мала до мене пряме відношення. Вчора до Міжнародного центру політичних досліджень, яким керує Василь Філіпчук, &nbsp;відомий дипломат, відомий&nbsp; діяч, експерт,&nbsp; вторглися невідомі люди, які зі зброєю в масках поклали&nbsp; на піл всіх людей, які були присутні в Міжнародному центрі і без пред'явлення будь-яких документів почали обшук. П'ять годин ми разом з громадськістю, ми разом з іншими народними депутатами, з іншими діячами, навіть з бувшим народним депутатом російської Думи Пономарьовим намагалися відчинити ці двері. На жаль, люди, які зачинились всередині, не відповідали, не відповідали вони і на вимогу поліції, яка була мною викликана, та вимогою поліцейської слідчої групи.</p>
<p>Що відбулось насправді? Насправді був обшук в рамках кримінальної справи за статтею 111, частина перша де я двічі давав покази як свідок, не тільки я, а ще мої бувші колеги з Радикальної фракції, інші депутати, інші діячі, громадські діячі. І обшук проводився на підставі рішення Голосіївського районного суду міста Києва, і тут саме цікаве, по підозрі Василю Філіпчуку, що саме він в грудні 16-го року розробив план по збудженню українського суспільства про… по&nbsp; державному перевороту і з метою виконання цього плану надав народному депутату Артеменку документи, щоб він передав цей план в оточення Президента Трампа. Більшого абсурду я не бачив у своєму житті.</p>
<p>Звичайно, зараз не тільки я як людина, яка має відношення до цього, не тільки представники громадськості, не тільки люди, які дізналися про це з засобів масової інформації, не тільки представники посольств, не тільки представники інших засобів масової інформації цікавляться, що буде відбуватися далі. Так от далі будуть зміни в нашій державі. Далі цю державу повинні очолювати люди, які займаються дійсно Україною, а не торгівлею на крові. Далі в ці в цій державі повинні керувати люди, які відповідально будуть ставитися до того, такі як Олег Ляшко, такі як Сергій Власенко,такі як люди, які присутні зараз в цьому залі. І я знаю, що ми разом, ми зробимо все, щоб вся країна була успішна. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, будь ласка, я запрошую до слова Євтушка народного депутата.</p>
<p>&nbsp;</p>
<p>12:38:19</p>
<p>ЄВТУШОК С.М.</p>
<p>Сергій Євтушок, фракція "Батьківщина", Рівненщина. Шановні колеги, за минулий рік ми спостерігаємо рейдерського фермерського майна, врожаї цілих фермерських господарств, загальна їх&nbsp; кількість сягає вже майже біля семи тисяч, і це системні речі. Я думаю, що це якраз переддень або передчас, коли ми маємо пройти всеукраїнський референдум, аби наші українські громадяни дали відповідь владі, в тому числі і тут депутатам з більшості, чи потрібно прогодувати сільськогосподарську землю.</p>
<p>Так в ніч з 3 на 4 квітня 2017 року невідомі увірвалися до будинку голови фермерського господарства "Щедрий дар Марії" Миколи Бараника із села Раково Львівської області. Злочинців півночі катували подружжя, забивши їх молотками. Вночі 23 березня 17 року в селі Гребінки Васильківського району на Київщині сталося жорстке вбивство голови господарського, фермерського господарства Ігоря Майко. Злочинці били Ігоря залізними прутами і забили. У селі Форголань Закарпатської області троє невідомих пограбували та побили фермера. У ніч на 26 березня 2017 року на території агрогосподарства Кобеляцького району на Полтавщині невідомі здійснили підпал, у результаті чого знищено 3 трактори, а також вантажний автомобіль.</p>
<p>Крім того, за активну громадську позицію здійснюється тиск на активістів членів Асоціації фермерів України і на її лідера, голів обласних та районних осередків асоціації, на всіх, хто не злякався і захищає права фермерів, чинить супротив розпродажу українських земель. Тиск на родину президента асоціації Івана Томича чиниться через організоване ДТП з його сином. У справі фальшивий висновок медичної експертизи, зник висновок трасологічної експертизи, загалом фальшується справа.</p>
<p>Загалом ми маємо провести всеукраїнський референдум, аби не дати можливість розпродати українську землю. І в українському парламенті всі нормальні фракції мають сконцентрувати свою увагу на захист української землі.</p>
<p>&nbsp;</p>
<p>ГОЛОВУЮЧИЙ. Дякуємо, шановний колего пане Сергію.</p>
<p>Будь ласка, Іван Спориш, вам слово.</p>
<p>&nbsp;</p>
<p>12:40:56</p>
<p>СПОРИШ І.Д.</p>
<p>Шановна головуюча, шановні народні депутати!</p>
<p>Звичайно, як кажуть, що місяць – канікули, не тільки журналісти, але й деякі народні депутати. Ніяких тут канікул немає. Тому що нам слід, крім комітетів, ще працювати на своїх виборчих округах.</p>
<p>Да, як хто "списочник", то той має канікули. Але я думаю, що, якщо у мене, наприклад, п'ять регіонів і я повинен за цей час об'їхати майже кожне село, кожен район, прийняти людей, так що ніяких канікул у нас немає. Ми будемо працювати.</p>
<p>Але, разом з тим, знову ж таки, ми зараз приїдемо на округи і питання номер один де сьогодні стоїть. Я розумію, різні питання є. Але, разом з тим, ми сьогодні повинні рішити питання, щоб все-таки наші районні лікарні мали фінансування.</p>
<p>І я думаю, Фонд регіонального розвитку повинен на це спрямувати, не дивлячись, є відповідні документи, немає, ми повинні все зробити, щоб районні лікарні мали фінансування і люди могли обслуговуватись. Ми бачимо, яка реформа робиться медична. Що все-таки ліки відповідно вже будуть дешевше. Але, разом з тим, ще потрібно, щоб все-таки лікарні у нас працювали.</p>
<p>Друге питання я хотів підняти сьогодні. Сьогодні сільськогосподарські підприємства страждають, не можуть закінчувати чи продовжувати посівні роботи, тому що немає добрив. І це питання не раз піднімалось.</p>
<p>Хотілось, щоб міністр пан Кутовий, всі, хто причетний до Черкаського заводу мінеральних добрив, повинні звернути на це увагу. Тому що таке добриво як КАСи сьогодні сотні тисяч тонн чекає сільське господарство. Закінчаться роботи, вони вже будуть не потрібні.</p>
<p>А разом з тим ми повинні все зробити, щоб вони сьогодні попали до рук фермерів, до сільськогосподарських виробників.</p>
<p>Третє, що я хотів підняти. Це все-таки ми хочемо поповнювати бюджет. І ми повинні це робити. Але, разом з тим, є запущені. Наприклад, у нас станція "Вапнярка", є така вузька колія, локомотивне депо, яка відноситься до Христинівського локомотивного депо. І я думаю, що є приміщення, які там вже 20 років валяться. Можна було б взяти приватника, можна щось зробити, можна там, щоб все-таки могли якусь роботу відповідну робити, поповняти бюджет. На жаль, немає законодавчого поля. Тому я хотів би на це звернути самого Войцеха Балчуна, керівника нашої залізної дороги, щоб можна чим бистріше прийняти дане питання.</p>
<p>І на закінчення я хотів би привітати всіх із великим святом Великоднем, побажати здоров'я, побажати гарних свят всім, всій Україні, не тільки нашим виборцям, і щоб ми все…</p>
<p>&nbsp;</p>
<p>ГОЛОВУЮЧИЙ. Дякуємо за теплі слова, шановний колего.</p>
<p>Народний депутат Євтушок, який попередньо виступав, звертається до Апарату Верховної Ради з проханням, щоб його виступ вважався як депутатське звернення до Генеральної прокуратури і Міністерства внутрішніх справ.</p>
<p>А зараз я надаю слово народному депутату Роману Романюку. Будь ласка, пане Романе.</p>
<p>&nbsp;</p>
<p>12:44:30</p>
<p>РОМАНЮК Р.С.</p>
<p>Шановні колеги, у вівторок парламент не проголосував за прийняття проекту Закону про Конституційний Суд України в другому читанні. Проект вважається відхиленим, а всю роботу над ним необхідно розпочати спочатку. Нагадаю, що ми з вами прийняли зміни до Конституції України, змінили базові положення про Конституційний Суд України. Тепер нам необхідно прийняти закон, який буде визначати механізм реалізації цих норм. Новий Закон про Конституційний Суд потрібний суспільству.</p>
<p>Я розумію, що до цього законопроекту були зауваження. І я думаю, що це нормально, враховуючи його обсяг. Але давайте будемо шукати вихід із ситуації. Давайте будемо обговорювати всі проблемні питання. Давайте знаходити якісні компромісні рішення. Давайте працювати над текстом спірних норм. Давайте випишемо їх так, щоб не було зауважень. Більше того, є висновки Венеціанської комісії з їх пропозиціями майже до кожної норми. І, звичайно, всі ці пропозиції також повинні бути враховані в остаточному тексті проекту.</p>
<p>Відповідно до вимог Регламенту, якщо ви знаєте, відхилений Верховною Радою законопроект або законопроект, що повторює його за суттю, не може бути внесений на поточній та наступній за нею позачерговій сесіях Верховної Ради відповідного скликання. Такий законопроект може бути зареєстрований тільки &nbsp;на наступній сесії. Час на підготовку тексту у нас є. І я звертаюсь зараз до всіх колег з проханням долучитися до цієї роботи над новим текстом законопроекту уже зараз для того, щоб на наступній сесії парламент зміг прийняти новий Закон про Конституційний Суд вже без зауважень. Давайте попрацюємо і приймемо консолідований, якісний законопроект.</p>
<p>Також, шановні колеги, користуючись нагодою, хочу щиро всіх привітати з Великоднем. Побажати миру в душі, настрою, оптимізму і віри в майбутнє. Дякую вам.</p>
<p>&nbsp;</p>
<p>ГОЛОВУЮЧИЙ. Дякуємо, шановний колего.</p>
<p>І зараз слово народному депутату Корчику, який передає своєму колезі Андрію Тетеруку. Будь ласка, пане Андрію.</p>
<p>&nbsp;</p>
<p>12:46:42</p>
<p>ТЕТЕРУК А.А.</p>
<p>Шановна пані головуюча! Шановні колеги народні депутати! Шановний український народе! Я хочу подякувати Віталію Корчику за те, що він передав мені слово, привітати з Великоднем, який ось-ось буде в Україні і побажати всім миру, злагоди і успіхів.</p>
<p>І ще я хочу подякувати всім народним депутатам, які вчора віддали голоси за законопроект про приватно-розшукову діяльність. Це наближає Україну до більше ніж 100 країн, де вже успішно існує детективна діяльність і допомагає громадян відстоювати свої законні конституційні права і давати необхідні послуги. Я очікую, що і Голова нашого парламенту поставить свій підпис, і, звертаюсь до Президента, також не зволікати з підписанням цього законопроекту, аби ми запустили нові робочі місця, які б не тільки наповнювали бюджет сплатою податків, але, насамперед, дали можливість реалізовуватись тим українцям, які мають відповідну фаховість, бажання надавати послуги з детективних питань.</p>
<p>Тому ще раз вітаю всіх з прийняттям вкрай важливого для всіх нас законопроекту, бажаю всім миру, злагоди і успіхів, і будемо вірити, що ми всі здатні робити нашу країну успішною, сильною і такою, яка спроможна бути європейською. З наступаючим Великоднем! Слава Україні!</p>
<p>&nbsp;</p>
<p>ГОЛОВУЮЧИЙ. Дякуємо за ваш виступ. Шановний колего.</p>
<p>Народний депутат Данілін передає слово своєму колезі депутату Бондарю. Пане Михайло, просимо вас до слова.</p>
<p>&nbsp;</p>
<p>12:48:31</p>
<p>БОНДАР М.Л.</p>
<p>Я також насамперед хочу привітати всіх з прийдешнім святом Воскресінням Христовим, побажати миру в першу чергу, хай Ангел Божий охороняє всіх, здоров'я всім, перемоги нашій країні.</p>
<p>І хочу звернутися до шановних колег, до шановних громадян. Ми вже звертались за допомогою для маленької Насті Гузарської, яка потребувала пересадку серця,&nbsp; це із Бродівського району. Дякуючи всім небайдужим, які зібрали кошти на&nbsp; перебування родини в Індії, дякуючи МОЗу та Мінфіну, який перерахував кошти на операцію, дівчинка вже в Індії та чекає донорського органу, і сподіваємося, вернеться в Україну здоровою дитиною. Дуже дякую колезі Єднаку Остапу Володимировичу за підтримку та допомогу. Тому важлива допомога кожного, разом можна зробити набагато більше та допомогти нашим дітям.</p>
<p>Тому ще раз звертаюсь до всіх небайдужих. Громада села Білявці та батьки Вікторії Гімзи також Бродівського району, мого 119-го виборчого округу , просять усіх долучитись до збору коштів на операцію їхньої 15-річної доньки Вікторії. Діагноз: гіперкіфоз грудного відділення хребта, патологія осанки.&nbsp; Операція на хребет вартує 200 тисяч гривень. Батьки не можуть самі зібрати таку велику суму коштів. Батьки звертаються до всіх небайдужих допомогти 15-річній Вікторії Гімзі. Номер картки ПриватБанку матусі Гімзи Галини Петрівни: 4149499649832175. Ще раз: 4149499649832175.</p>
<p>Дякую. Сподіваюсь на вашу допомогу. Дякую ще раз і з наступаючими святами.</p>
<p>&nbsp;</p>
<p>ГОЛОВУЮЧИЙ. Дякуємо. Просимо як депутатське звернення оформити&nbsp; і колег просимо доєднатися до цієї важливої справи – допомоги дитини.</p>
<p>Шановні&nbsp; колеги, наступний наш колега депутат Лівік передає слово Юрію Солов'ю. Просимо.</p>
<p>&nbsp;</p>
<p>12:50:57</p>
<p>СОЛОВЕЙ Ю.І.</p>
<p>Дякую. Юрій Соловей, 89 виборчий округ. Гуцульщина&nbsp; і Покуття.</p>
<p>Шановні колеги, я вчергове хочу привернути вашу увагу до однієї з ключових реформ, яку очікує Україна і яка буде розглядатися найближчим часом в українському парламенті, це реформа пенсійної системи і тих напрямків, як ця реформа повинна реалізовуватися. Бо, я хочу сказати, що ця реформа носить не тільки соціальний характер, а в цілому в світі саме пенсійні системи – це є ключові елементи економічного розвитку будь-якої країни. Бо чи можна сьогодні говорити про те, щоб українська економіка отримала дешеві і довгі гроші, коли депозити сьогодні, які розміщаються в банківській системі, максимум, на рік і то, якщо вони розміщаються, це під надзвичайно високі відсотки? Чи можна говорити, що реформа солідарної системи дозволить пенсіонерам при виході на пенсію забезпечити собі комфортну пенсію, а не буде слугувати виключно захистом від бідності? Абсолютно ні. І тому, якщо ми говоримо про комплексну, системну і структурну реформу пенсійної системи в Україні, то ми повинні в обов'язковому порядку говорити не тільки про реформу солідарної системи, що однозначно потрібно, але ми повинні говорити про обов'язкову реформу і введення вже з 2018 року обов'язкової накопичувальної пенсійної системи.</p>
<p>Я лише хочу зауважити і звернути увагу на декілька цифр. Наші зволікання призвели до того, що за останні 10 років від того, що ми не мали саме цієї системи в Україні, Україна втратила понад 7 мільярдів доларів США. Ми сьогодні ходимо з простягнутою рукою до міжнародних фінансових інституцій, Міжнародно-валютного фонду, Світового банку, Європейського інвестиційного банку і на колінах просимо ресурс. Натомість, ми забуваємо, що сьогодні в громадян на руках, а в багатьох випадках під подушками, знаходяться суми, які надзвичайно в рази більші ніж ті суми, які ми просимо в міжнародних інституцій.</p>
<p>Тільки за оцінками Світового банку сьогодні на руках у людей&nbsp; понад 100 мільярдів доларів США. І наше&nbsp; з вами спільне завдання не розглядати&nbsp; тільки дрібні і&nbsp; не великі, але важливі сьогодні в Україні, але&nbsp; й розглядати системні і структурні якими є, на моє глибоке переконання, є пенсійна реформа з&nbsp; обов'язковим&nbsp; введенням з 2018 року її накопичувального рівня.&nbsp;</p>
<p>Я впевнений, що сьогодні та робота, над якою працюють понад&nbsp; 20 народних депутатів, вона дасть результат. Тільки на останньому засіданні Комітету з&nbsp; питань економічної політики ми детально обговорили це питання з Прем'єр-міністром і віце-прем'єр-міністром Розенком. І впевнений, що вже&nbsp; в найближчий час в українському парламенті ми&nbsp; поряд з реформою солідарної системи…</p>
<p>&nbsp;</p>
<p>ГОЛОВУЮЧИЙ. Дякую, пане Юрію. Багато бажаючих виступити. Дуже дякуємо за виступ.</p>
<p>Будь ласка, Андрій Іллєнко, прошу&nbsp; вас.</p>
<p>&nbsp;</p>
<p>12:54:17</p>
<p>ІЛЛЄНКО А.Ю.</p>
<p>Андрій Іллєнко,&nbsp; Всеукраїнське об'єднання&nbsp; "Свобода".</p>
<p>Шановні українці! Звичайно, абсолютно блюзнірська&nbsp; ситуація, коли сьогодні – 14 квітня, а наступне засідання парламенту воюючої країни відбудеться 16 травня. Але я хотів сказати не про це, я хотів сказати про те, що традиційно цього року відбудеться вшанування героїв Холодного Яру, які цього року будуть&nbsp; присвячені 100-річчю Української революції та&nbsp; відродження&nbsp; вільного козацтва. Традиційно&nbsp; цей&nbsp; захід буде організовувати історичний клуб "Холодний Яр" на чолі з Романом Ковалем, також Всеукраїнське об'єднання "Свобода", "Національний корпус", "Правий Сектор",&nbsp; інші патріотичні організації, які разом будуть проводити цей захід в "Холодному Яру". Тому що це, дійсно, день… ці дні вони стали легендарними, вже&nbsp; щороку відбуваються&nbsp; ці заходи вже багато років. І цього&nbsp; року це буде ювілейний захід, це буде дуже масштабний захід, і ми всіх українців запрошуємо на Черкащину до&nbsp; Холодного Яру. Це буде&nbsp; 29-30 квітня. Буде початок &nbsp;29 квітня о 13.00 в селі Медведівка, біля пам'ятника Максиму Залізняку. Там буде&nbsp; відбуватися відкриття самого заходу. Там буде відбуватися реконструкція&nbsp; сучасного бою з&nbsp; використанням військової техніки, експозиція озброєння, екіпіровки сучасного воїна і військово-практичні навчання від Всеукраїнської організації "Сокіл" і полку "Азов". Буде музичний фестиваль, фестиваль документального кіно. Продовження заходів відбудеться 30 квітня в селі Мельники, на берегах Гайдамацького ставу, Мотриного монастиря та хутору Буда. Деталі всі будуть на сайті історичного клубу "Холодний Яр".</p>
<p>Це будуть масштабні заходи. Вони будуть, звичайно, присвячені спогадам і вшануванню героїв сторінчої давності холодноярців. Але так само будемо багато говорити і про сьогоднішні події, акцентувати увагу саме на сьогоднішніх героях, які, як і холодноярці сто років тому захищали українську землю від агресора, від московської окупації. І сьогодні правнуки героїв Холодного Яру продовжують ту саму боротьбу на східному фронті проти московського окупанта. Тому ще раз запрошую всіх українців 29-30 квітня Холодний Яр вшанування наших героїв і вшановування наших сучасних героїв. Слава Україні!&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякуємо за запрошення, 29-30 квітня в&nbsp; Холодному Яру заходи по вшануванню наших героїв.</p>
<p>Будь ласка, до слова запрошується народний депутат Галасюк, якому передає слово його колега пані Кошелєва. Будь ласка, пане Вікторе.</p>
<p>29 квітня, 29-30 квітня, -&nbsp; чудова нагода&nbsp; всім побувати на Черкащині, Чигиринщині, в Холодному Яру, де&nbsp; будуть проходити ці важливі заходи. Дякуємо за запрошення.</p>
<p>&nbsp;</p>
<p>12:57:31</p>
<p>ГАЛАСЮК В.В.</p>
<p>Шановний український народе, шановні колеги народні депутати, кому не байдужа доля країни і хто сьогодні знаходиться в цьому залі.</p>
<p>Цього тижня в парламенті зареєстрована історично важлива постанова, проект Постанови Верховної Ради 6346, яка спрямована на зміну економічної політики країни, на захист національних інтересів, на подолання бідності і підвищення рівня життя громадян в Україні. Це звернення до Президента, до Прем'єр-міністра і до українського парламенту щодо необхідності докорінної зміни економічної, соціальної монетарної політики. Я вдячний 37&nbsp; народним депутатам України, які підтримали нашу з Олегом Ляшком ініціативу щодо&nbsp; розробки та&nbsp; підтримки&nbsp; такого&nbsp; стратегічного&nbsp; плану.</p>
<p>Ми&nbsp; визначили ті ключові виклики, які сьогодні загрожують&nbsp; нашій країні. Це масова бідність громадян, це надвисокий рівень безробіття, це дефіцит&nbsp; інвестицій,&nbsp; це занепад промисловості, це залежність від зовнішніх кредитів і від зовнішніх енергоносіїв. Це надмірна тіньова економіка, соціальна несправедливість&nbsp;&nbsp; та корупція, які сьогодні знищують нашу країну.&nbsp; Але ми не тільки визначили ці загрози, які дуже добре&nbsp; відомі кожному громадянину, просто влада сьогодні про них не&nbsp; говорить, влада сьогодні говорить про пропаганду тих успіхів, яких, насправді, немає.</p>
<p>Ми&nbsp; запропонували реальні кроки для зміни ситуації, 7 ключових напрямів. Це радикальні інституційні реформи і подолання корупції, зокрема повне перезавантаження прокурорської системи і судової системи в Україні, це підвищення&nbsp; відповідальності державних службовців.</p>
<p>Другий стратегічно важливий блок – це&nbsp; фінансова стабілізація. Він передбачає зміну ролі Національного банку, щоб він працював в інтересах економіки, передбачає деофшоризацію економіки України, списання великої частини державного боргу, що дозволить зекономити&nbsp; на державних видатках, спрямувати їх на підвищення соціальних стандартів, розвиток промисловості.</p>
<p>Третій дуже важливий блок – це здобуття енергетичної незалежності. Це збільшення&nbsp; видобутку вуглеводнів в Україні і це проведення масштабної енергомодернізації, які дозволять в Україні за 3-4 роки, максимум, стати нетто-експортером природного газу.</p>
<p>Наступний блок – це новий економічний курс. Це ставка&nbsp; на власного виробника, це припинення цієї ганебної так званої співпраці&nbsp;&nbsp; з Міжнародним валютним фондом, повернення кредитів і робота за рахунок власної промисловості, власного виробництва. Для цього українська промислова політика.</p>
<p>Це блок сучасної інфраструктури, який передбачає&nbsp; демонополізацію, залучення інвестицій в цей напрям. Це&nbsp;&nbsp; розвиток села за новою моделлю, коли фермери будуть&nbsp; господарями реально на селі, господарями не тільки землі, а своїх господарств і будуть не животіти, а успішно розвивати свої господарства.</p>
<p>І нарешті…</p>
<p>&nbsp;</p>
<p>ГОЛОВУЮЧИЙ.&nbsp; Дякуємо,&nbsp; шановний пане Вікторе.&nbsp; У вас, може, ще буде можливість виступити сьогодні.</p>
<p>Зараз слово нашому шановному колезі пану Єгору Соболєву, якому передає право виступити колега Костенко. Будь ласка, пане Єгоре.</p>
<p>&nbsp;</p>
<p>13:00:59</p>
<p>СОБОЛЄВ Є.В.</p>
<p>Цього тижня сталася одна дуже важлива подія, яка не була помічена достатньо і в суспільстві, і в парламенті. Суд повернув антикорупційній прокуратурі протокол про порушення одним з урядовців Закону про корупцію.</p>
<p>Пам'ятаєте, більше року тому міністр економічного розвитку Айварас Абромавічус сказав про те, що на нього тиснуть, щоб він призначав залежних керівників державних підприємств. Тоді антикорупційне бюро і антикорупційна прокуратура склали протокол про корупцію і вже більше року жоден суд в Україні не може розглянути це рішення, боїться уникає, повертає назад. Це говорить ще раз про те, що завдання цього парламенту і завдання всього суспільства – якомога швидше створити в Україні хоча би один справжній суд. Ви знаєте, що ми запропонували створити спеціалізоване антикорупційний суд і залучити іноземців до обрання українських суддів, які будуть виносити вироки топ-корупціонерам. Кожен день, кожен тиждень зволікання з цим рішенням підтверджує на скільки це важливо зробити негайно.</p>
<p>Багато людей і в цьому парламенті, і ще більше поза ним задаються запитанням: "А як провести ці рішення?". Заблокований не тільки Закон про антикорупційний суд, цього тижня парламентський Комітет з державного будівництва голосами "Блоку Петра Порошенка" і "Народного фронту" відхилив законопроект про окуповані території, який руйнував назавжди дуже важливу корупційну схему "торгівлі на крові", торгівлі з окупованими територіями. Так само не виноситься на голосування Закон про відкриті вибори за партійними списками, коли людина може голосувати і за партію, і за конкретного кандидата. Закон про заборону політичної реклами, яка є головною зброєю олігархів на кожних виборах. Закон про викривачів корупції, який захищає людей, що викривають корупцію, більш того, пропонує&nbsp; платити їм гроші, коли вони зберігають ці гроші держави.</p>
<p>Як ці закони просунути, це запитання найважливіше в найближчі дні, тижні і місяці. Я думаю, що найперше, що нам треба зрозуміти, буде величезною помилкою думати, що ми цього не можемо зробити. Величезною помилкою як людей тут, в парламенті, так і головне, людей поза парламентом. Суспільство має взяти парламент під свій контроль, суспільство має навчитися управляти парламентом.</p>
<p>Нам потрібні мітинги людей під Верховною Радою, коли не приймаються важливі рішення. Нам потрібний контроль за голосуванням кожного депутата або за відмову від голосування. І тоді істина про те, що все в наших руках, наша доля далі залишається наша, знову переможе. <i>(Оплески)</i></p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, народний депутат Кишкар, вам слово.</p>
<p>&nbsp;</p>
<p>13:04:20</p>
<p>КИШКАР П.М.</p>
<p>Вистачить усім часу, свята, свята у нас.</p>
<p>Шановні громадяни України, цього тижня було декілька значних подій. Розпочну з привітання Всеукраїнської громадської організації "Пласт", якій цього тижня ми святкували 105 річницю. Підтверджую, що так, як і взагалі в житті, так і в громадському житті, так і в державобудуванні нема нічого, щоби жило по собі. Я думаю, якби ми мали тисяч 100-150 пластунів, ця держава ніколи б не допустила ні відокремлення Криму, ні війни на сході України. І точно це дієвий інструмент щодо позитивної українізації щодо розвитку тих культурних особливостей, які має наша нація, пропагування здорового культу… способу життя, культивування всього того українського надбання, що ми маємо від часів трипільської культури до героїв Небесної Сотні і героїв України, що продовжують захист нашої держави на сході нашої держави.</p>
<p>На підтвердження того, що немає нічого, щоби жило само по собі, декілька слів про реформу спорту. У нас парадоксальна ситуація, коли міністерство само собі визначає проведення реформи і внесення на розгляд парламенту закону про реформування цієї галузі на грудень місяць цього року. І робить все можливе, щоб, наприклад, підготовка до Олімпіади-2020 в Токіо була зірвана. А певні федерації не отримали необхідних ліцензій та не представили нашу країну на цьому всесвітньому форумі.</p>
<p>Зокрема парадоксальна ситуація складається з Федерацією карате, яка має, об'єктивно має можливості щодо отримання 4-6 медалей на наступній олімпіаді. Парадоксально в тому, що збереження совєтської системи керівництва спортом дозволяє нам визнавати ті чи інші види спорту олімпійськими не за рішенням міжнародних федерацій, не за рішенням Міжнародного олімпійського комітету, а за рішенням і за підписом міністра молоді та спорту України.</p>
<p>І на сьогоднішній момент недофінансування Федерації карате і неотримання ними відповідних ліцензій призведе до того, що ми просто втратимо можливості до отримання олімпійських нагород.</p>
<p>Звертаю увагу і пана міністра, і пана Прем'єр-міністра, звертаю увагу пана Президента, що цей інструмент і розвиток таких видів спорту, як карате, таких видів спорту, які дозволяють підвищувати свою професійну, фізичну готовність, морально-вольові якості, мають бути у вас в пріоритеті в часи війни.</p>
<p>А не, не вбивайте наш спорт. Дозвольте їм їздити на ті міжнародні змагання, де ми отримуємо ліцензії.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо, шановний пане Павле.</p>
<p>Будь ласка, Олена Сотник. Зараз вам слово для виступу.</p>
<p>&nbsp;</p>
<p>13:07:37</p>
<p>СОТНИК О.С.</p>
<p>Дякую. Я буду говорити сьогодні про глобальну реформу. Реформу судової системи. Насправді справедливий суд, це, напевно, єдина гарантія від узурпації для людей і захисту їх прав в цій країні. І чи не найбільше після Майдану, після Революції Гідності люди саме очікують цієї реформи.</p>
<p>Але те, що ми сьогодні спостерігаємо, це фактично імітація. І я наведу декілька доказів цієї імітації.</p>
<p>Ну, по-перше, очевидно, що влада відмовилася від запровадження і голосування за Закон про антикорупційний суд. Він поданий більше місяці тому, але, на превеликий жаль, жодного кроку для того, щоб його розглянути, зроблено не було. Напевно влада боїться, бо будуть посаджені декілька друзів, у тому числі Президента.</p>
<p>Якщо говорити про сьогоднішній достатньо гучний скандал, який розгорнувся навколо відбору кандидатів до Верховного Суду України, то вже сьогодні члени Громадської ради доброчесності заявили те, у тому, що вони підозрюють Вищу кваліфікаційну комісію суддів у шахрайстві. Мною подано відповідний запит, щоб Вища кваліфікаційна комісія суддів оприлюднила на своєму веб-сайті всі письмові роботи кандидатів для того, щоб суспільство, яке зараз втратило довіру до цього конкурсу, самостійно могло пересвідчитись, чи є результати оцінювання справедливими. І це єдиний спосіб відновити довіру до цього конкурсу. В іншому випадку ми можемо констатувати, що дійсно факти шахрайства під час обрання кандидатів були.</p>
<p>Далі у нас рік тому ми голосували з вами за Вищу раду правосуддя, відповідний закон. На сьогоднішній день Вища кваліфікаційна комісія суддів отримала можливість проводити переатестацію суддів. Суспільство це дуже гучно прогнозувало, що всі судді, які є недостойними, пройдуть через цю процедуру і будуть звільнені. Але, на жаль, на сьогоднішній день можна констатувати, що Вища кваліфікаційна комісія суддів подала нуль кандидатів до Вищої ради правосуддя до звільнення.</p>
<p>300 суддів по Майдану. З них звільнено лише 33 і лише завдяки цій Верховній Раді. Можу навіть сказати, що велика частина з цих навіть 33 вже звернулися до суду для того, щоб це оскаржити. Всі інші судді, на сьогоднішній день Вища рада правосуддя подала лише 5, дисциплінарна комісія, суддів на звільнення, всі інші працюють і фактично здійснюють правосуддя.</p>
<p>Конституційний Суд України. Ми бачили, що це була спроба руйнації фактичного Конституційного Суду і можливості захисту прав людини в Україні.</p>
<p>Тому я закликаю владу, пам'ятайте, що люди можуть терпіти все, що завгодно, але вони не будуть терпіти руйнування надії на правосуддя і на…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, зараз два народних депутата це пан Лозовой і Лінько передають слово своєму колезі Олегу Ляшку. Тому, будь ласка, 6 хвилин він має право на виступ. Дякую.</p>
<p>&nbsp;</p>
<p>13:10:59</p>
<p>ЛЯШКО О.В.</p>
<p>Олег Ляшко, Радикальна партія. У ці великодні дні я хочу привітати українців із святами. Це можливість зупинитися, задуматися над змістом життя, для чого живемо, для чого приходимо в цей світ, куди рухається країна і чи все ми робимо достатньо для того, щоб потім на старості років, а молодість, як ми знаємо, дуже швидко проходить, так от, щоб потім не було болісно за бесцельно прожитые годы, як писав класик.</p>
<p>Я вважаю, і це позиція моя особиста як лідера Радикальної партії, і нашої команди, що політика, економічна політика, соціальна політика, грошово-кредитна політика, яка нині проводиться владою в Україні - це політика неправильна. Вона позбавляє нашу рідну країну майбутнього, вона позбавляє наших людей можливості реалізувати себе у своїй рідній країні. Є кілька базових принципів, на яких формується… Сьогодні фактично після Революції гідності будується нова держава. Підвалини цієї держави, той фундамент, на якому ця держава як Рим має стояти тисячі років, підвалинами цієї держави мають бути справедливість, патріотизм, духовність, українська культура, українське слово, українська церква і повага до прав людини.</p>
<p>І тому я зараз хочу звернути вашу увагу, шановні колеги, на наших людей, на наших селян, завдяки яким ми всі з вами сидимо в цьому залі, завдяки яким сьогодні країна виживає. На превеликий жаль, про селян, як правило, згадують тільки в день працівників, напередодні дня працівників сільського господарства, а людям треба жити щодня.</p>
<p>Робота в селі, не Дай Бог нікому такої важкої роботи. Коли жіночки у 50 років уже ходять згорблені, руки порепані, ноги не носять, здоров'я немає. І за 30-40 років стажу в колгоспі отримують по 900, по 1000 гривень пенсії. А ціни на ліки такі самі, як і в місті, а ціни на продукти харчування не нижчі, і дітей треба на ноги поставити, і вивчити, і освіту їм дати. І все це на своєму горбу, і все це завдяки клаптику землі, який є, завдяки поросяті, який ще деінде хрюкає у селянському подвір'ї. Тому що, якщо раніше в кожному дворі було по дві, по три корови, сьогодні немає, на жаль, ні корів, ні поросят, тому що в людей немає здоров'я їх тримати, бо молодь виїжджає із села. А, найголовніше, немає цін на продукти, які люди тяжко виробляють, а потім за копійки продають.</p>
<p>Сьогодні влада нам розказує про те, що треба продати землю, бо&nbsp; це дасть можливість&nbsp; привести інвестора&nbsp; в село. Дорогі селяни, шановні українці! Це такий же величезний обман, як і приватизація 90-х років, коли мільйонам українців роздали ваучери, розказували про те, що будуть дивіденди, кожен буде співвласником народної власності. У підсумку виявилося 10 власників, а мільйони людей – батраками на цих власників, і ніхто з них, за невеликими винятками,&nbsp; не отримав ні копійки дивідендів.</p>
<p>От сьогодні точно таку саму аферу влада хоче провернути з землею. Не прийде ефективний власник на землю. Ефективним власником на українській землі може бути один – український селянин, український фермер, а не латифундист і де транснаціональна корпорація із офісами в Нью-Йорку, Сінгапурі чи ще десь. Тому що офіс має бути у тому селі, де фермер обробляє землю і податки там мають платитись, і видатки на соціальну сферу, і людина там має жити.</p>
<p>І саме тому&nbsp; фракція&nbsp; Радикальної партії, і разом, дякую всім колегам з інших фракцій, які підтримали, ми зареєстрували зміни до Конституції про те, що основою аграрного устрою країни є фермерське господарство. Лише фермер, український селянин має бути господарем на цій землі. 175 підписів народних депутатів зібрали під цими змінами до Конституції. На превеликий жаль, під цими&nbsp; змінами до Конституції немає жодного підпису моїх шановних колег від фракції "Батьківщина", ні Юлії Тимошенко, ні Сергія Євтушка, який виступав, тут казав, що не треба землю продавати. Треба було б нашу ініціативу підтримати, щоб фермери були господарями на своїй рідній землі. Я вам скажу, чому Тимошенко, шановна Юлія Тимошенко, не підписалася на відміну від того, що на словах говорить про підтримку фермерів, на ділі не підписалася під змінами до Конституції про підтримку фермерів.</p>
<p>Ось Меморандум з Міжнародним валютним фондом від 31 жовтня 2008 року, підпис Юлії Тимошенко. Відповідно до цього меморандуму, взяли на себе обов'язок запровадження ринку земель. На виконання цього меморандуму прем'єр-міністр Тимошенко внесла до Верховної Ради законопроект про ринок земель. Відповідно до внесеного, прем'єром Тимошенко у 2008 році законопроекту про ринок земель, суб'єктами ринку земель мали бути іноземні держави, іноземні громадяни та особи без громадянства. На законопроект, який на 26 сторінках, ви жодного слова не знайдете про фермерів, іноземні держави є, іноземні громадяни є, українських фермерів, українських селян немає.</p>
<p>Тому я пропоную припинити брехати людям, а реально підтримувати українських селян.</p>
<p>&nbsp;</p>
<p>ГОЛОВУЮЧИЙ. Будь ласка, наступний виступ це є народний депутат Головко, якому передає слово його колега Марченко. Дякуємо.</p>
<p>&nbsp;</p>
<p>13:17:18</p>
<p>ГОЛОВКО М.Й.</p>
<p>Михайло Головко, "Всеукраїнське об'єднання "Свобода", 164 виборчий округ, Тернопільщина.</p>
<p>Шановні депутати, колеги, шановні телеглядачі, те, що вчора відбулося в стінах парламенту, вчора довело, що цей парламент є проукраїнський, цей парламент не є, який відстоює інтереси українського народу, а просто обслуговує купку олігархів. Більше того, я хочу сказати, Закон про ринок електроенергії, який вчора був ухвалений в парламенті, практично відбулася така змова між різними олігархічними групами, ми бачили, що за нього голосували не тільки, так звана коаліція, фракція "БПП", "Народного фронту", проголосували ще і "Опоблок", олігархічні групи "Воля народу", "Відродження" та Радикальна партія, на жаль.</p>
<p>Хочу сказати, що цей законопроект, який собою підриває безпеку, енергетичну безпеку нашої держави і практично змушує&nbsp; сьогодні українців ще раз в рази збідніти, адже ціна на електроенергію&nbsp; для простого народу буде піднята в рази, мінімум в 3-5 разів, це в чергове вдарить по гамнцю кожного простого українця. Більше того, це&nbsp; виб'є нашу державу як країну, яка&nbsp; може конкурувати на&nbsp; міжнародних ринках, тому що сьогодні українська економіка є найбільш енергозатратною. Згідно даних, то умовного… створення умовного палива на 1 долар ВВП, який затрачає країна, то Україна витрачає в Європі найбільше – 1,2 долара. Наші сусіди Польща, Румунія – 0,23 цента, 0,24 цента, а в таких країна як Франція. Німеччина – 11центів. Тобто говорять, що в десять разів менше витрачають&nbsp; енергії на створення&nbsp; одної одиниці долара до&nbsp; ВВП.</p>
<p>Тому хочу сказати, що в цьому законі, на жаль,&nbsp; змінили практику, де&nbsp; держава і була… регулювала електроенергію між дешевою атомною і гідроелектроенергією, а також дорогою теплоенергією. Вона завдяки енергоринку ця ціна вирівнювалася&nbsp; і давалася одна&nbsp; ціна споживачам. Сьогодні, на жаль, цю&nbsp; норму скасовано і&nbsp; введено такий інститут посередників, так би мовити, трейдерів, які будуть напряму купувати дешеву електроенергію, атомну електроенергію, і от ця електроенернія буде&nbsp; йти&nbsp; "любим друзям" Президента, ця електроенергія буде&nbsp; дешева йти за кордон, а українці платитимуть дорогу електроенергію з теплоелектростанцій. І тому, звісно, що це черговий&nbsp; раз практично наносить удар по економіці України і по безпеці&nbsp; наших громадян.</p>
<p>Хочу сказати, що ми воювали з вами нещодавно, добилися того, щоб&nbsp; скасувати абонплату за газ, але, на жаль, в Законі про&nbsp; електроенергію теж вводиться&nbsp; абонентплата тепер всім, хто підключений до електромереж. І тому в цьому законі було порушено багато норм&nbsp; Конституції. "Свобода" не голосувала&nbsp; за цей законопроект. "Свобода" його вважає антиконституційним, його вважаємо антинародним, ми вважаємо, що цей законопроект&nbsp; це є над угоду олігархів. Тому ми вимагаємо негайно його скасувати. А електроенергія повинна бути повернута під контроль держави. Дякую.</p>
<p>&nbsp;</p>
<p>ГОЛОВУЮЧИЙ. Дякуємо ми також.</p>
<p>І я запрошую зараз до слова народного депутата Рибалку.</p>
<p>Так, вибачте, колеги, я могла... Так, вибачте, будь ласка, в нас Рибак сидить, я все помилилися.&nbsp; І зараз народний депутат Вовк. Вибачте мене.</p>
<p>Прошу, пане Віктор.</p>
<p>&nbsp;</p>
<p>13:20:43</p>
<p>ВОВК В.І.</p>
<p>Дякую.Віктор&nbsp; Вовк, фракція Радикальної партії Олега Ляшка.</p>
<p>Шановні громадяни, минулого тижня лідер Радикальної партії взяв участь у Х Київському безпековому форумі, цій представницькій площадці з обговорення питань глобальної та європейської безпеки за участі провідних світових політиків та експертів. У своєму історичному виступі Олег Ляшко висловив&nbsp; наше бачення адекватної стратегії демократичного світу в умовах зростаючої агресії путінської Росії.</p>
<p>Хочу ознайомити вас з його головними тезами. На переконання Радикальної партії, треба не ховати голову в пісок та чесно визнати, що в Росії встановився реваншистський, ревізіоністський, фашистський режим, який свідомо руйнує сучасний міжнародний правопорядок. Росія, насправді, веде гібридну війну не лише проти України, але і проти Європи, США і цивілізованого світу, становить загрозу для всіх демократичних країн. Тож необхідна не лише коаліція на підтримку України як&nbsp; жертви російської агресії, необхідна широка антипутінська коаліція на захист усього демократичного&nbsp; світу, як у свій час була створена антигітлерівська коаліція. Це вимагає серйозних спільних зусиль. Ми наголошуємо на такому, необхідно припинити політику миротворення агресора та перейти до всебічного стримування та ізоляції Росії, інакше в Європі лише зростатиме ризик великої війни. Важливо продовжити, розширити та поглибити санкції проти Росії, особливо запровадити жорсткі економічні санкції, інакше Захід може понести значно більші трати в майбутньому. Необхідно надати Україні масштабну військову допомогу, зокрема, сучасну оборонну&nbsp; зброю. Потрібно відновити Женевський формат переговорів за участі України, США, ЄС та Росії, замість надто вузьких – нормандського та мінського.</p>
<p>Та&nbsp; розширити його&nbsp; іншими ядерними&nbsp; державами, учасниками Будапештського меморандуму.&nbsp;</p>
<p>Необхідне прийняття Заходом стратегічного рішення щодо майбутнього&nbsp; України як невід'ємної складової частини європейської цивілізації та виділення масштабних ресурсів –&nbsp; військових, фінансових, економічних, технологічних – для європейської інтеграції&nbsp; України, зокрема для реалізації новітнього&nbsp; "плану Маршалла" для України. Зрештою, необхідно виграти у Росії у проголошенні нею Другій "холодній" війні з метою остаточної пацифікації та демократизації Росії, як це було зроблено з державами-агресорами&nbsp; Німеччиною та Японією після Другої світової війни.</p>
<p>Радикальна партія переконана: українці – сильний народ, з допомогою вільного світу ми вистоїмо і переможемо.&nbsp;</p>
<p>&nbsp;</p>
<p>&nbsp;ГОЛОВУЮЧИЙ. Дякуємо.</p>
<p>І зараз народний депутат&nbsp; Артюшенко, будь ласка, до слова. <i>(Шум у залі) </i>&nbsp;Ні, у нас тут все йде дуже&nbsp; мирно і гарно, і тільки ж без культу особистості.&nbsp;</p>
<p>Будь ласка,&nbsp; пане Артюшенко.</p>
<p>&nbsp;</p>
<p>13:24:09</p>
<p>АРТЮШЕНКО І.А.</p>
<p>Доброго дня, шановні колеги, журналісти, телеглядачі, шановні українці! В своєму виступі я хочу підтримати нашу колегу народного депутата Артема Вітка, який виступив з ініціативою створення Тимчасової слідчої комісії, котра розслідуватиме дії народного депутата, голови парламентського комітету Сергія Рибалки щодо можливого політичного рейдерства стосовно мережі магазинів "АТБ". Бо перед законом мають бути всі рівні, незважаючи ні на високі звання, ні на партійність, ні на майновий стан.</p>
<p>Головним поштовхом для&nbsp; цього рішення стало оприлюднення фільму "Перевертень із мандатом". В цьому фільмі журналіст-розслідувач Олексій Станчевський посилається на зібрані ним докази та свідчення участі народного депутата в замовленні&nbsp; брудної піар-кампанії з очорнення&nbsp; мережі супермаркетів "АТБ" задля їх знищення&nbsp; і подальшого привласнення.&nbsp; В сюжеті йдеться про те, що Сергій Рибалка – це людина з подвійним дном. Борець з корупцією чи політичний рейдер? Саме відповідь на ці питання і мати… дати ТСК.</p>
<p>На мою думку, удар по "АТБ" – це удар по гаманцях кількох мільйонів українців, які щодня приходять&nbsp; до цих магазинів купувати продукти харчування та необхідні побутові товари. Саме у цих магазинах ціни соціально орієнтовані, а значить нижчі, ніж у багатьох інших мережах. Це десятки тисяч робочих місць і багатомільйонні сплачені податки в Український бюджет, в тому числі це і військовий збір, який іде на захист нашої країни. Тому зруйнувати мережу "АТБ" –&nbsp; це діяти в розріз національними економічними інтересами і поставити під загрозу продовольчу безпеку України. Провокації, які журналісти у фільмі пов'язують з прізвищем цього народного депутата, свідомо збурюють населення, розгойдують ситуацію, тим самим втілюючи план з дестабілізації ситуації зсередини країни.</p>
<p>В цьому контексті хочу наголосити, що нам необхідно посилити захист бізнесу від рейдерських атак, а для їх організаторів та виконавців передбачити більш суворі покарання. Вважаю, що український парламент, обраний після Революції Гідності, повинен дати належну політичну оцінку діям народних депутатів, які, знаходячись на відповідальних посадах, займаються діями, що паплюжать високе звання народного депутата України. Закон має бути один для всіх. Політична корупція завдає нашій країні не меншої шкоди та нівелює інвестиційну привабливість України.</p>
<p>Тому тимчасова слідча комісія, створення якої я підтримую, сподіваюся, дасть належну і, головне, об'єктивну оцінку діяльності її фігурантам, що і стане запобіжником для всіх інших. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, до слова запрошується Юрій Дерев'янко, якому передає це право його колега Луценко. Будь ласка.</p>
<p>&nbsp;</p>
<p>13:26:52</p>
<p>ДЕРЕВ’ЯНКО Ю.Б.</p>
<p>Юрій Дерев'янко, політична партія "Воля". Шановні колеги, шановні українці! Партія "Воля" категорично виступає проти того, щоб зараз бездумно і швидко розпродати українську землю. Партія "Воля" вважає, що зобов'язання, які взяла на себе зараз влада, а саме Президент, Прем'єр-міністр, Голова Національного банку, підписавши меморандум, а також і міністр фінансів, підписавши меморандум з МВФ, є майже такий, який складає злочин стосовно продажу, негайного продажу землі українських селян. Партія "Воля" виступає за те, щоб перехід до ринку землі здійснювався виключно послідовно, щоб це був цивілізований ринок землі і такі кроки, які ми повинні зробити, вони складаються з наступного.</p>
<p>Перше, це запровадження прозорого ринку орендних паїв. Це юридичний захист пайовиків, тобто діючих власників паїв, діючих на землі. Це передача громадам земель поза межами населених пунктів, 4355. Сьогодні пан Гройсман обіцяв, що він і уряд підтримує це. І припинити дерибан і корупцію, яка сьогодні здійснюється Держгеокадастром в цій сфері.</p>
<p>Четверте, це запровадження потужної програми підтримки фермерів і формування класу фермерів, щоби була спроможність у фермерів купувати землю, коли цей ринок запрацює.</p>
<p>П'яте, це створення національної відкритої онлайн системи ринку земельних аукціонів, коли дійсно буде справедлива ціна при виконанні всіх попередніх умов, щоби власник землі міг продати цю землю за справедливу ціну. Ми повинні розуміти, що, якщо буде спроба негайно і швидко розбазарити землю, розпродати землю, це буде означати, що влада підтримує курс на те, щоби холдинги, аграрні холдинги, гіганти скупили цю землю, щоби сформувалися нові олігархи-феодали, щоби ці олігархи були, власне, з того оточення, яке сьогодні крутиться біля Президента, біля влади.</p>
<p>І ми категорично проти такого підходу. Люди прості програють, фермери наші, які ще не стали з колін, і не зможуть сформуватися при такому підході. Тому ми категорично проти того, щоб це здійснювалося саме за таким сценарієм. Ми вважаємо, що цивілізований ринок і цивілізована форма ринку можлива виключно за отриманням оцих п'яти кроків, які політична партія "Воля" пропонує.</p>
<p>Шановні українці, напередодні найбільшого християнського свята Великодня я хочу побажати вам, щоби над нашими головами побув мир, щоб у нас було мирне небо, щоби ви мали міцне здоров'я, щоби уряд наш мав клепку в голові і мав здатність не губити Україну, а реалізувати Україну. І Божого вам благословення. Всього вам найкращого. Дякую.</p>
<p>&nbsp;</p>
<p>ГОЛОВУЮЧИЙ. Дякуємо за теплі побажання.</p>
<p>Будь ласка, Борислав Береза, який… А, я перепрошу… Ні-ні-ні, Борислав Береза. Він очікує традиційну фотографію свою, але перед тим має право виступити. Будь ласка, пане Береза.</p>
<p>Не захоплюйте трибуну, не захоплюйте трибуну. Будь ласка.</p>
<p>&nbsp;</p>
<p>13:30:14</p>
<p>БЕРЕЗА Б.Ю.</p>
<p>Шановні колеги, я хочу звернутися до вас як голова "Партії рішучих громадян". Один з рішучих громадян, який є членом партії з самого початку, це Павел Долинський. Колишній боєць Української добровольчої армії, захисник аеропорту донецького, кіборг, людина, яка отримала в Донецьку 12 поранень.</p>
<p>Ця людина досі не має УБД – учасника бойових дій. Ця людина досі повинна доказувати, що вона воювала! Чому це сталось? Тому що цей зал готовий голосувати за що завгодно, за ринок газу, за ринок землі, за спрощення яких митних зборів, ще щось, за що завгодно.</p>
<p>Але цей зал не пам'ятає одного, що колись саме українці-добровольці, які в чотирнадцятому році пішли захищати Україну, дозволити зараз залу голосувати за ринок землі, за ринок електроенергії, газу, за все, що завгодно. Але вони очікують, ні, не слов благодарности. Вони хочуть подяки, яка буде закріплена законом.</p>
<p>Ще з чотирнадцятого року в комітетах Верховної Ради лежить законопроект, який я подав разом з Дмитром Ярошем про надання пільг та закріплення їх за добровольцями, які першими стали на захист України.</p>
<p>Я хочу звернутись до всіх вас. Всі ми тут знаходимось виключно тому, що тоді вони захистили Україну від російської навали! Але ми повинні зараз захистити їх. Зараз моя команда юристів звертається до суду, щоб через суд доказати, що 12 дірок в тілі Павла – це дійсно дірки від куль, які він отримав як поранення в Донецькому аеропорту! Чи не ганьба це?!</p>
<p>Для мене це ганьба. Я сподіваюсь, що голови фракцій, я звертаюсь до всіх голів фракцій, які зараз є в залі, які будуть в залі, я хочу звернутись до вас. Підніміть це питання. Я буду вам вдячний. Всі українські патріоти будуть вам вдячні, а ви зможете віддячити хлопцям, які першими стали на захист Вітчизни. Тому що казати слова "Слава Україні!" дуже легко для багатьох тут, а от пам'ятати, що дійсно треба прославляти героїв, це наш обов'язок. Тому сподіваюсь, що ми це зробимо. Слава Україні!</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, тепер уже пан Кривошея, вам слово.</p>
<p>&nbsp;</p>
<p>13:33:25</p>
<p>КРИВОШЕЯ Г.Г.</p>
<p>Дякую. Доброго дня, шановні колеги. Доброго дня, шановні українці. Геннадій Кривошея, фракція "Народного фронту". Шановні колеги, тиждень назад я піднімав питання стосовно того, що Україна є членом Міжнародного комітету в системі ІSO, де вже більше 10 років головує саме в Комітеті 218 з питань деревини. Я звернувся з відповідними зверненнями до профільного Міністерства з питань агропромислового комплексу і отримав відповідну відповідь, що це є компетенція Міністерства економіки і зокрема національного органу стандартизації.</p>
<p>У свою чергу я звернувся до Прем'єр-міністра, тому що вважаю такі заходи, які стосуються міжнародного рівня, зокрема розвитку України і перспективного розвитку в співпраці з Європейським Союзом і взагалі на світовому рівні, я вважаю першочерговими і хотів би попросити Прем'єра, фактично з вимогою, взяти на особистий контроль відповідний захід, який має бути в жовтні 2017 року стосовно проведення відповідного заходу.</p>
<p>Шановний Володимире Борисовичу, я хочу звернути вашу увагу, що Україна знаходиться на стадії фактично входження до Європейського Союзу, і тому такі великі і важливі міжнародні події, які будуть відбуватися у нас в Україні, мають бути проведені на відповідному європейському рівні. Я хотів би, щоб ви дали відповідне доручення про створення відповідної робочої групи, залучити туди відповідних спеціалістів національного органу стандартизації, департаменту з питань технічного регулювання, представників Мінагро і інших відповідних міністерств і мене як голову підкомітету з питань промислової політики, з питань технічного регулювання для того, щоб Україна змогла провести відповідний захід на досить серйозному рівні.</p>
<p>Я хотів би ще раз звернути увагу на те, що з членами ІSО є 63 країни, і з них 26 – активних країн-учасників і 37 – країн-спостерігачів. І от зверніть увагу, Україна є одним із 26 учасників в даній системі.</p>
<p>Я хочу звернути, наприклад, увагу на те, що, наприклад, Німеччина контролює фактично і регулює, і головує більш ніж в п'ятиста комітетах відповідного… відповідної системи. Тому Україна ніяким чином не має права втрачати своє право, а продовжувати досить плідну роботу, а хочу відмітити, що секретар і представництво України досить активно працює в комітеті номер 218. І наше завдання на сьогодні – зберегти цей потенціал, зробити так, щоб ті норми і ті стандарти, які на сьогоднішній день розробляються саме українськими спеціалістами і професорами, щоб вони використовувалися і застосовувалися на міжнародному і світовому рівні. Дякую.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>І зараз слово народному депутату Мусію, якому передає право виступу пан Козаченко. Будь ласка.</p>
<p>&nbsp;</p>
<p>13:36:35</p>
<p>МУСІЙ О.С.</p>
<p>Доброго дня, шановні народні депутати, шановний український народе. Я хотів би привернути вашу увагу до такої проблеми, з якою звертаються мої виборці, а саме в організації багатоквартирних будинків співвласників, які після прийняття, здавалося би, нашим складом вже Верховної Ради, хорошо Закону про особливості здійснення прав власності в багатоквартирному будинку і продекларовану теперішньою владою і урядами децентралізацію передачі прав місцевим громадам і власникам багатоквартирних будинків мали би отримати у власність не тільки свої будинки управління, а також землю, прибудинкову територію і ту землю, на якій, власне, знаходиться будинок.</p>
<p>Так от протягом двох років з моменту прийняття вказаного закону, а це було в травні 2015 року, де чітко в "Перехідних положеннях" було записано доручення Кабінету Міністрів розробити механізм передачі земельних ділянок під будинками і земельних ділянок прибудинкової території, Кабінет Міністрів сьогодні, ми чули, розказує про великі реформи, про те, що все в них попереду, все дуже добре. Вони не можуть навіть зреалізувати два роки тому прийнятий законопроект. Про які успіхи урядів можна говорити, коли діючі закони і прямі доручення Прем'єр-міністра, прямі доручення першого віце-прем'єр-міністра, доручення пана Зубка як міністра регіонального розвитку, доручення міністра аграрної політики, Державної фіскальної служби – два роки ходять по колу в недрах Кабінету Міністрів. І це питання до сьогодні не вирішене взагалі.</p>
<p>Натомість на мої численні депутатські звернення, на підставі звернень мешканців багатоквартирних&nbsp; будинків і організацій відповідних їхніх, вони запускають все по колу і розказують,&nbsp; ви знаєте, ми два роки тут аналізували і нарешті дійшли висновку, що потрібно прийняти зміни до вказаного закону. Ну, люди добрі, як ви керуєте державою і як ви розказуєте про те, що ліки забезпечені, коли ліків немає, розказуєте про все інше, коли елементарні речі ви кажете, тепер знову винувата Верховна Рада.</p>
<p>Тому я прошу вважати мій виступ депутатським зверненням офіційним до Прем'єр-міністра, до віце-прем'єра Зубка, до міністра аграрної політики і до голови Державної фіскальної служби, щоб вони нарешті розібралися в реалізації&nbsp; прав, які дала Верховна Рада, прийнявши відповідний закон.</p>
<p>Ну, і насамкінець. Враховуючи, що у нас свята, хотів би не тільки своїх виборців, а весь український народ привітати з нашим Світлим святом, з Великоднем. Побажати всім Божої Благодаті, над якою Оранта наша є покровителька України, Божа Матір, побажати мудрості і впевненості в майбутньому. Я переконаний, що Україна…</p>
<p>&nbsp;</p>
<p>ГОЛОВУЮЧИЙ. Дякуємо вам.</p>
<p>А зараз, будь ласка, народний депутат Іван Рибак. Вам слово.</p>
<p>&nbsp;</p>
<p>13:39:53</p>
<p>РИБАК І.П.</p>
<p>Шановна пані головуюча, шановні колеги народні депутати, шановний народе України! Я, перше, хочу привітати з наступаючим Великоднем. Побажати всім, аби в наших душах царив спокій, аби всі стали щирими, чесними, справедливими по відношенню до людей і по відношенню до нашої держави. Сьогодні такий день, коли не хочеться говорити багато поганих речей про владу на місцях, владу, яка не завжди виконує те, що повинна виконувати. А хочеться сказати про те, що зроблено і що плануємо зробити.</p>
<p>Нещодавно ми утворили міжфракційне об'єднання "Майбутнє України", абсолютно аполітичне, воно складається з членів різних фракцій і груп в нашому парламенті, його покликанням є боротьба за чисте довкілля.</p>
<p>Стосовно того, що відбувається сьогодні на полігонах твердих побутових відходів на Львівщині, недавня пожежа на Житомирщині змушують нас всіх задуматися над тим, що робити далі? Сьогодні в парламенті зареєстрований цілий пакет законопроектів, які здатні вирішити сміттєву проблему в нашій державі, 4835, 4836, 4837 та 4838, ці законопроекти є комплексними для вирішення сміттєвої проблеми в Україні. Ці законопроекти передбачають собою, перше, роздільне збирання сміття, ці законопроекти передбачають собою повернення зворотної тари, як заставної, відповідно ці законопроекти передбачають собою використання відходів, як альтернативного джерела електроенергії. Я думаю, що ми маємо місяць аби попрацювати в себе на округах, аби побачити той реальний стан, який існує сьогодні на територіях, в регіонах України із сміттям,&nbsp; з побутовими твердими відходами і прийняти для себе серйозне рішення. Прийти через місяць сюди в парламент і підтримати дійсно, потрібні для держави, законопроекти.</p>
<p>Я хочу ще раз привітати всіх із святами, побажати миру, злагоди, натхнення і праці заради України, і українського народу. Дякую вам.</p>
<p>&nbsp;</p>
<p>ГОЛОВУЮЧИЙ. І вам дякуємо.</p>
<p>Будь ласка, народний депутат Арешонков, вам слово, колего.</p>
<p>&nbsp;</p>
<p>13:42:30</p>
<p>АРЕШОНКОВ В.Ю.</p>
<p>Володимир Арешонков, 64 виборчий округ Житомирщина.</p>
<p>Шановна пані головуюча, шановні колеги, безперечно, вітаючи в першу чергу всіх з Великодніми святами, бажаючи миру, добра і щастя, я хотів би&nbsp; нагадати, що 26 квітня ми з вами будемо згадувати страшну дату в історії нашої держави – день аварії на Чорнобильській атомній станції, коли постраждали величезні території не тільки&nbsp; нашої держави, коли зазнали лиха мільйони громадян, в тому числі України. І це добре, що&nbsp; на сьогодні держава має зобов'язання перед цією категорією своїх&nbsp; співвітчизників. Це добре, що є як би діюче законодавство. І я хочу нагадати, що днями ми з вами теж голосували за декілька законопроектів, які мали б вирішити&nbsp; питання посилення соціальної допомоги підтримки чорнобильцям. На жаль, тільки один з цих законів був прийнятий повністю, інший стосовно&nbsp; оздоровлення дітей – лише в першому читанні. Але чи насправді це&nbsp; ті закони, яких чекали чорнобильці.</p>
<p>Хочу сказати, що&nbsp; на сьогодні на розгляді у Верховній Раді&nbsp; перебуває більш ніж десять законопроектів. Вони є надзвичайно глибокими і важливими за замістом. У цій залі присутні, в тому числі автори цих законопроектів, і йде мова і про підвищення пенсійного забезпечення, в першу чергу ліквідаторів аварії на ЧАЕС, тих, хто брав участь безпосередньо в тушінні пожежі. Йде мова сьогодні про серйозну підтримку в лікуванні, оздоровленні тих громадян, в яких здоров'я або руйнівні наслідки&nbsp; аварії пов'язані з посиленням саме&nbsp; цієї функції соціальної допомоги.</p>
<p>Днями ми, члени Асоціації народних депутатів чорнобильців,&nbsp;&nbsp;&nbsp; перебували в Національному центрі радіаційної медицини. Це науково-медичний заклад Академії медичних наук. Але треба подивитись, в якому надзвичайно складному стані знаходиться&nbsp; сьогодні ця установа, вона потребує і фінансової підтримки, і уваги з боку держави.</p>
<p>Хочу нагадати, що&nbsp; до цього часу не затверджена&nbsp; державна стратегія подолання наслідків Чорнобильської катастрофи. Концепція розроблена, вона знаходиться в Адміністрації Президента України. Ми обговорювали з громадськістю на початку цього року основні теоретичні засади цієї концепції і визначили, що вони недостатні. Там надзвичайно слабкі позиції стосовно соціального захисту громадян, там практично немає уваги до питань&nbsp; охорони здоров'я.</p>
<p>Тому я сьогодні закликаю усіх своїх колег, особливо профільний комітет, активізуватися і на початку роботи в травні винести комплексно ряд важливих законопроектів стосовно чорнобильців на затвердження. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, зараз народний депутат Власенко, якому передає слово його колега пан Рябчин.</p>
<p>&nbsp;</p>
<p>13:45:46</p>
<p>ВЛАСЕНКО С.В.</p>
<p>Дякую, Ірина Володимирівна. Шановні колеги, хотілося би підбити підсумок роботи Верховної Ради за цей тиждень, зазначити, що парламенту закидають, що нібито вівторок був непродуктивний день, оскільки цілий день слухали єдиний законопроект, який, кінець-кінцем, був відхилений. Але хочу зазначити, що це, напевно, був перший приклад єдиного законопроекту за все це скликання, який розглядався в процедурі, ну, принаймні зовнішньо подібній до процедури другого читання, яка передбачена Регламентом. І саме завдяки ці й процедурі стало абсолютно очевидним, що це був не закон про те, як відновити довіру до Конституційного Суду, це був абсолютно точно не законопроект про те, як зробити Конституційний Суд ближче до людей, а це був законопроект щодо зарплат суддів Конституційного Суду величезних в 200-300 тисяч гривень, щодо доплат суддям Конституційного Суду, щодо автомобілів, які обслуговують суддів Конституційного Суду, щодо безоплатних квартир службових, які вони&nbsp; мають отримувати, тобто закон&nbsp; був про це. І саме тому Верховна Рада не знайшла голосів на підтримку цього законопроекту. А відтак я вважаю, що вівторок був абсолютно продуктивним і якісним.</p>
<p>Натомість в четвер, абсолютно ламаючи Регламент, Верховна Рада прийняла Закон про ринок електроенергії, який, знаєте, як в старому жарті про морських свинок, які не мають ніякого відношення ні до моря, ні до свинок, цей закон точно не має ніякого відношення ні до ринку, ні до електроенергії для людей. Абсолютно точно цей законопроект, це вже закон, якщо він буде підписаний Президентом, а він буде підписаний Президентом, тому що Президент є учасником схем по зароблянню коштів на енергопостачанні. Цей закон забезпечить підвищення плати за електроенергію для людей, підвищить необхідність або забезпечить необхідність купувати електроенергію лише через посередників.</p>
<p>Тому фракція "Батьківщина" сьогодні зареєструвала проект відповідної постанови, в якому було зафіксовано порушення під час голосування, а від так, за станом на сьогоднішній день, на моє глибоке переконання, спікер Верховної Ради не має права підписувати цей законопроект і передавати його на підпис Президента України.</p>
<p>Що стосується перерви, яка зараз буде в сесійній діяльності Верховної Ради, насправді сумлінні депутати будуть працювати, звичайно ж, несумлінні поїдуть відпочивати на Канари, на Мальдіви, куди завгодно. Депутати фракції "Батьківщина" будуть не лише працювати в комітетах і зустрічатись з виборцями, як це передбачено календарним планом, а ми будемо допомагати численним ініціативним групам проводити референдум за продовження мораторію на продаж сільськогосподарської землі. Хочу нагадати, що ми вже подали відповідну заявку до Центральної виборчої комісії і 19 квітня о першій годині дня буде проводитись зібрання ініціативної групи по організації Всеукраїнського референдуму, який, на наше переконання, повинен встановити волевияв українських громадян по забороні, по забороні продажу сільськогосподарської землі і продовженню його мораторію.</p>
<p>Тому фракція "Батьківщини" буде працювати над цим весь цей період часу спілкуючись з людьми…</p>
<p>&nbsp;</p>
<p>ГОЛОВУЮЧИЙ. Дякуємо, шановний колега.</p>
<p>І, будь ласка, зараз до слова народний депутат Силантьєв запрошується. Просимо вас, колего.</p>
<p>&nbsp;</p>
<p>13:49:07</p>
<p>СИЛАНТЬЄВ Д.О.</p>
<p>Денис Силантьєв, фракція Радикальної партії Ляшка. Шановні громадяни України, шановні колеги, мій виступ буде стосуватися гуманітарного кризису в державі.</p>
<p>За прогнозами Організації Об'єднаних Націй, до 2050 року в Україні залишиться 25 мільйонів людей і причиною тому є байдужість влади до найважливішого – до основ здорового способу життя кожного громадянина, до розвитку фізичної культури і спорту як в містах, так і особливо в сільській місцевості, байдужість до якості освіти та дозвілля молоді, до сучасного медичного забезпечення та профілактичних робіт.</p>
<p>З 1 січня цього року ми домоглися скасування податку на землю та нерухомість для об'єктів спортивної інфраструктури та дитячо-юнацьких спортивних шкіл, зокрема. Додана мною та Радикальною партією Олега Ляшка і підтримана українським парламентом правка – це перший поштовх на шляху до формування здорової нації.</p>
<p>Також на цьому тижні було проголосовано за основу та в цілому законопроект 2223а щодо розширення можливостей обласних рад, про фінансування спортивних та оздоровчих заходів, будівництва спортивних споруд, утримання спортивних команд та пропаганду здорового способу життя. Голосування показало що ідея здорового способу життя та здоров'я нації консолідує увесь парламент. Це правильний напрям державної політики, це той напрям, про який неодноразово заявляла Радикальна партія Ляшка. Там, де фінансується спорт, там зменшується рівень дитячої злочинності, тому що половина усіх злочинів вчиняється саме підлітками.</p>
<p>Радикальна партія ініціювала законопроект 5643 про стимулювання розвитку спорту, медицини, культури, соціальної інфраструктури в сільській місцевості. Такий законопроект дасть можливість зберегти та розвивати здоров'я української нації в тих регіонах, де проблема стоїть особливо гостро. Як бачите, Радикальна партія робить реальні кроки для підтримки спорту, фізичної культури, здорового способу життя, медицини, освіти та інших сегментів соціального напрямку.&nbsp;</p>
<p>Також хочу проінформувати усіх, що Кабінетом Міністрів України планується оцінювання демографічного розвитку України шляхом проведення перепису населення. Вважаю і впевнений, що мої колеги мене підтримають. Так, звичайно, перепис потрібен, але проводити перепис населення в умовах військових дій на Донбасі та тимчасової окупації Автономної Республіки Крим, це не тільки безглуздо, а й марнотратно.</p>
<p>Для ефективного розвитку потрібно вкладати гроші не в офшори, не в корупційні схеми та бюрократію, а здоров'я української нації. Тому що з такою політикою, гуманітарною політикою уряду, як зараз нам залишиться робити не перепис населення, а переклик.</p>
<p>Радикальна партія вимагає від уряду та влади підвищення видатків на спорт, освіту, медицину особливо в сільській місцевості. Буде здорова нація…&nbsp;&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, на вимогу всіх депутатів, присутніх тут, я хочу поінформувати, що ми працюємо рівно до 14 години в цей такий важливий і передсвятковий день. І зараз два останніх виступи. Це народний депутат Мустафа Найєм, якому передає слово пан Карпунцов, і потім – народний депутат Кірш. І на цьому ми завершуємо нашу роботу. А дві хвилини потім головуюча має право підсумувати. Дякуємо.</p>
<p>Будь ласка,&nbsp; пане Мустафа.&nbsp;</p>
<p>&nbsp;</p>
<p>13:52:49</p>
<p>НАЙЄМ М.&nbsp;</p>
<p>Шановні колеги!&nbsp; Я б хотів звернутися з приводу того,&nbsp; що сьогодні і вчора були річниці початку антитерористичної операції на сході нашої країни. Справа в тому, що за цей час в нашій країні загинуло більше 10 тисяч людей на фронті, дуже багато цивільних. Натомість парадокс в тому, що в&nbsp; багатьох населених пунктах на місцях, на Сході й досі залишаються при&nbsp; посадах люди, які ще три роки тому були готові підтримати сепаратистські рухи. Вони організовували їх, виходили в містах з прапорами "ЛНР", "ДНР" та&nbsp; Російської Федерації. Ці люди й досі залишаються на посадах. Представники місцевої влади не лише утримали свою владу, вони ще й не мають ніяких проблем з законом. Так сталося, що правоохоронні органи – ані СБУ, ані Міністерство внутрішніх справ на той момент, зараз Національна поліція, Генеральна прокуратура&nbsp; –&nbsp; вони не звертають уваги на численні свідчення і відеодокази того, як ці люди виходили на вулиці, підтримуючи сепаратистів, виходили, закликаючи про роз'єднання країни, приєднання частини нашої території до Російської Федерації, виходили і підтримували російських окупантів.</p>
<p>Справа в тому, що ми&nbsp; зверталися з цього приводу і до Служби безпеки України, і&nbsp; до Президента України, і до&nbsp; міністерства, і до&nbsp;&nbsp; Генеральної прокуратури. Ніяких відповідей ми не&nbsp; отримували, окрім того, що немає ніяких свідчень. Зараз я б хотів навести тільки декілька прикладів.</p>
<p>Якщо звернути на діяльність таких людей як мер Дружковки Валерій Гнатенко, мер Сєверодонецька&nbsp; Валентин Казаков, мер Добропілля Андрій Аксьонов, мер міста Рубіжне Сергій&nbsp; Хортив, колишні мери Луганська та Маріуполя Сергій Кравченко та Юрій Хотлубей. Всі ці люди публічно підтримували сепаратистські рухи. Всі ці люди так чи інакше причетні до того, щоб в цих регіонах виникли сепаратистські політичні партії і сепаратистські об'єднання.</p>
<p>Ми звертаємося зараз до Президента України, до Служби безпеки, о пана Грицака, до пана Авакова, до пана Луценка. Будь ласка,&nbsp; на третю річницю зверніть увагу на ці свідчення. Ми передамо всі відеодокази, звернемось до цих правоохоронних органів, щоб отримати конкретні відповіді, чому ці люди досі залишаються на посадах. Питання не в прапорі, які вони вивішують зараз на своїх будівлях. Питання в тому, що якщо завтра ворожі танки увійдуть в наші міста, ці люди першими з квітами вийдуть їх зустрічати.</p>
<p>І ми звертаємось до того, щоб ці люди були покарані. Бо дехто з них вже сидить в СІЗО. Ці люди нічим не відрізняються від Нелі Штепи, ці люди нічим не відрізняються від пана Гіркіна. Але вони мають владу. І ці регіони будуть окупованими рано чи пізно, як тільки буде бажання Російської Федерації. Дякую.</p>
<p>&nbsp;</p>
<p>ГОЛОВУЮЧИЙ. Дякую, шановний колега.</p>
<p>Будь ласка, народний депутат Кірш, прошу вас до слова.</p>
<p>&nbsp;</p>
<p>13:55:46</p>
<p>КІРШ О.В.</p>
<p>Шановні панове, зі святом, що наближається! Але зараз я мушу торкнутись теми не зовсім святкової, пенсійної теми. Бо що коїться зараз з пенсійною системою України? Так, Пенсійний фонд "скиглить", що не вистачає коштів. Їх насправді не вистачає.</p>
<p>Але досі дає таке становище, згідно з яким пенсіонери отримають деякі пенсії 40 тисяч гривень, 50 тисяч гривень. Ми ці пенсії намагались скасувати. Але Конституційний Суд десь вигадав, що це неконституційно.</p>
<p>Після цього ми намагались обкласти податком 90 відсотків все, що перевищує суму 10 тисяч гривень, щоб 10 тисяч отримували повністю, а те, що решта, щоб обкладалось 90 відсотками. І цих 90 відсотків вистачило б, щоб нагодувати з кожного супер-пенсіонера п'ять-шість нормальних пенсіонерів. Але це, на жаль, не підтримала Верховна Рада. Бо серед депутатів Ради багато таких, хто вже встиг отримати пенсії в 40 або 50 тисяч гривень і не захотів від них ані відмовлятися, ані щоб вони оподатковувались 90 відсотками.</p>
<p>Крім того, мушу сказати, що зараз й досі діє таке становище, згідно з яким олігархи сплачують менше в Пенсійний фонд, ніж бомжі. Бо олігарх сплачує тільки з перших 40 тисяч гривень на місяць. То, якщо хтось заробляє мільйон, він 40 тисяч оподатковує внесками, а решту 960 тисяч не оподатковує нічим.</p>
<p>Тобто виявляється таке становище, коли олігарх сплачує тільки з дрібнички, що для нього є дрібничкою, а малі підприємці, малий бізнес змушені сплачувати навіть зі збитків, бо незалежно від того, чи є у нього прибуток, чи є у нього збиток, як він взагалі працює, яка сума його доходу, якщо вона взагалі є, він вимушений сплачувати 704 гривні на місяць. тобто малий і середній бізнес, малі підприємці вимушені сплачувати пенсійні внески навіть зі збитків, у той час, коли понадприбутки олігархів не оподатковуються зовсім.</p>
<p>Я виступав з цього приводу багато разів, але, на жаль, мої виступи не знаходять відгуку в більшості Верховної Ради, це прикро, це ганебно, тому пенсійна реформа вже назріла і перезріла, неможна, щоб продовжувалось таке становище, коли бомж сплачує більше ніж олігарх і коли в когось пенсія 900 гривень, а в когось 50 або 100 тисяч. Дякую за увагу.</p>
<p>&nbsp;</p>
<p>ГОЛОВУЮЧИЙ. Шановні колеги, є дві позиції. Перша позиція – це зараз, дотримуючись Регламенту, закрити сесію. Друга позиція – за гріхи наші спокутувати це і ще слухати виступи депутатів.</p>
<p>І одну хвилину за гріхи наші я даю слово пану Лозовому і на цьому ми закінчимо сьогодні наше засідання, це компромісне рішення головуючого. Будь ласка, 2 хвилин – це вже максимальний компроміс. Дякую.</p>
<p>&nbsp;</p>
<p>13:59:04</p>
<p>ЛОЗОВОЙ А.С.</p>
<p>Андрій Лозовий, Радикальна партія. Наступні слова мене просили сказати на західній Україні і на центральній, на сході і півдні, в українському Маріуполі, і в українському Сіверськодонецьку не раз, не два і не десять.</p>
<p>Ці слова – це звернення до тих, хто приніс на нашу святу українську землю кров, війну і хаос, хто знищував підприємства і вбивав наших людей, хто служить цьому російському режиму тут, зокрема в цьому парламенті, тим, хто сьогодні не вставав, коли вшановували наших бійців, ані лоракам, дорнам і прочим скоморохам, які оспівують тих, хто вбиває українців.</p>
<p>Це не мої слова, їх написала молода чернігівська поетеса Настя Дмитрук у перші дні анексії Криму. Ця дівчина з Ніжина ровесниця нашої незалежності. А те, що вона написала, я сподіваюсь, це покажуть і російські канали в тому числі, і почують&nbsp; ці слова.</p>
<p>"Никогда мы не будем братьями ни по Родине, ни по матери. Духа нет у вас быть свободными – нам не стать с вами даже сводными. Вы себя окрестили "старшими" –&nbsp; нам бы младшими, да не вашими. Вас так много, а, жаль, безликие. Вы огромные, мы – великие. А вы жмете… вы все маетесь, своей завистью вы подавитесь. Воля – слово вам незнакомое, вы все с детства в цепи закованы. У вас дома "молчание – золото", а у нас жгут коктейли Молотова, а у нас, зато кровь горячая, что ж вы нам за "родня" незрячая? А у нас всех глаза бесстрашные, без оружия мы опасные. Повзрослели и стали смелыми все у снайперов под прицелами. Нас каты&nbsp; на колени ставили – мы восстали и все исправили. И зря прячутся крысы, молятся – они кровью своей умоются. Вам шлют новые указания – а у нас здесь огни восстания. У вас Царь, у нас – Демократия. Никогда мы не будем братьями".</p>
<p>&nbsp;</p>
<p>ГОЛОВУЮЧИЙ.&nbsp; Дорогі колеги, від щирого серця дозвольте сьогодні всім вам подякувати за ту атмосферу взаємоповаги, яка панувала в сесійній залі вперше цього року під час рубрики "Різне". І за те, що сьогодні всі ви змогли стримувати емоції, ставитися один до одного з християнською любов'ю і повагою, враховуючи і ті страсні дні, які сьогодні йдуть згідно календаря православного та дозвольте всім вам за це ще раз подякувати.</p>
<p>І дозвольте нагадати вам, що наступного тижня народні депутати працюють в комітетах, фракціях і групах. Я прошу, щоб збиралися всі комітети, щоб вони ретельно готували законопроекти, які ми маємо розглядати у травні, бо ключова робота над законопроектами триває у комітетах.</p>
<p>У тиждень з 24 по 28 квітня народні депутати незалежно від того, чи вони є мажоритарщиками, чи вони є списочниками, вони працюють з виборцями. Тому я закликаю всіх народних депутатів працювати в Україні, в українських виборчих округах, на території держави.&nbsp; А з 3 травня про 12 травня народні депутати працюють також в комітетах, фракціях і групах. І я закликаю провести в цей час комітети, фракції і групи.</p>
<p>Шановні колеги, дозвольте доєднатися до всіх тих слів, які сьогодні всі виступаючі з високої трибуни звертали до суспільства в ці передсвяткові дні. Побажати в першу чергу українському&nbsp; суспільству миру і веселих свят, смачної Паски, миру в наших серцях!</p>
<p>І чергове пленарне засідання Верховної Ради України відбудеться 16 травня о 10-й годині. А ранкове пленарне засідання Верховної Ради України сьогоднішнє я оголошую закритим. Дякую.&nbsp;&nbsp;&nbsp;&nbsp;&nbsp;</p>
<p>&nbsp;</p>

