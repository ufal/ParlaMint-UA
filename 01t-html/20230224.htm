Засідання 1 (продовження)
24. 02. 2023
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>24 лютого 2023 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:16:41</p>
<p>ГОЛОВУЮЧИЙ. Слава Україні!</p>
<p>Шановні народні депутати, відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення дев'ятої сесії в умовах дії воєнного стану" сьогодні ми продовжуємо наше пленарне засідання.</p>
<p>Шановні колеги, згідно з прийнятою Верховною Радою України постановою всі присутні на пленарному засіданні не повинні поширювати інформацію щодо його початку, перебігу та прийнятих на ньому рішень раніше ніж через годину після оголошення перерви у пленарному засіданні. Прошу всіх колег відповідально ставитись до прийнятого українським парламентом рішення задля забезпечення безпеки єдиного законодавчого органу нашої держави.</p>
<p>Шановні колеги, у разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття.</p>
<p>Шановні народні депутати, давайте привітаємо присутніх сьогодні у залі засідань Верховної Ради керівників та членів постійних делегацій національних парламентів, Парламентської Асамблеї Ради Європи та Парламентської Асамблеї НАТО, які представляють такі країни: Азербайджанська Республіка, Королівство Бельгія, Королівство Іспанія, Естонська Республіка, Латвійська Республіка, Литовська Республіка, Республіка Молдова, Румунія, Турецька Республіка, Фінляндська Республіка, Французька Республіка, Республіка Хорватія, Чорногорія. <i>(Оплески)</i></p>
<p>Вітаємо також присутніх сьогодні з нами членів національних парламентів Албанії, Бельгії, Грузії та Молдови. <i>(Оплески)</i></p>
<p>Шановні народні депутати, за парламентською традицією розпочнемо роботу з виконання Державного Гімну України.</p>
<p><i> (Лунає Державний Гімн України)</i></p>
<p>Шановні народні депутати, шановні гості Верховної Ради України, рік тому, 24 лютого 2022 року, розпочалась неспровокована повномасштабна збройна агресія Російської Федерації проти нашої держави. Так склалося у новітній історії, що в лютому нам доводиться проходити доленосні для держави випробування і водночас саме в такі часи українці демонструють героїзм, незламність, здатність до прийняття знакових державотворчих рішень. Українці довели всім, що саме вибір людини, кожного з нас є вирішальним, саме він творить історію.</p>
<p>Український народ зробив свій вибір: ми обрали свободу – а не рабство; демократію – а не диктатуру; єдність – а не безчестя. Вічна слава всім, хто боронить незалежність, суверенітет і територіальну цілісність України!</p>
<p>Я прошу вшанувати хвилиною мовчання світлу пам'ять всіх захисників і захисниць, які віддали життя за Україну, всіх жертв злочину агресії російської держави-терориста.</p>
<p><i>(Хвилина мовчання)</i></p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>10:22:02</p>
<p>ГОЛОВУЮЧИЙ. Шановні народні депутати, займаємо, будь ласка, свої місця і просимо на них якийсь час перебувати.</p>
<p>До слова запрошується Голова Верховної Ради України Руслан Олексійович Стефанчук. <i>(Оплески)</i></p>
<p></p>
<p>10:22:28</p>
<p>СТЕФАНЧУК Р.О.</p>
<p>Дорогі українці та українки, побратими та посестри, шановні іноземні гості! Рік – рік незламності, рік героїзму, рік початку повномасштабної війни. Я подумки повертаюся до того тривожного лютневого світанку. Я до деталей пригадую минулорічний день, коли ми з вами опинилися в нових реаліях. Я вдячний кожному з вас, хто був того дня і вже протягом року продовжує працювати тут, у цій пленарній залі, за те, що поруч, за те, що не втекли, за те, що ви не зрадили і не сховалися. Як казав наш великий Тарас: "Ми не лукавили з тобою, ми просто йшли, у нас нема зерна неправди за собою".</p>
<p>Але й ми не мали права діяти інакше, коли на шляху ворога стали закривавлені, але нескорені Буча та Ірпінь, Бородянка і Гостомель, Маріуполь і "Азовсталь", Дніпро і Харків, Херсон і Миколаїв, Суми і Запоріжжя, а ще Авдіївка і Мар'їнка, Лиман і Сіверськ, Соледар і Бахмут. Це топоніми нашої гідності і гордості, за кожним з яких стоїть безсмертний подвиг їхніх героїчних оборонців. Вони назавжди закарбувалися у національній пам'яті українського народу, яку вже ніхто і ніколи не зможе і не посміє стерти.</p>
<p>Я пишаюся, що разом з Президентом і урядом Верховна Рада забезпечила безперебійне функціонування української держави і суспільства в умовах воєнного стану. З моменту прийняття 24 лютого 2022 року обумовлених воєнним часом актів український парламент зберіг свою функціональність та з гідністю виконує покладену на нього українським народом і Конституцією функцію. Попри страшний удар, який прийняли на себе Збройні Сили України, Національна гвардія, поліція, Служба безпеки, наші славетні прикордонники, розвідники, представники всіх інших служб, Україна не втратила управління внутрішніми процесами. Вона зуміла зберегти стабільність фінансової, банківської, податкової систем, довівши тим самим, що є державою, а не випадковим утворенням, як це намагався подати ворог. Нас не Ленін придумав, як хтось з невігласів стверджує це на "болотах". <i>(Оплески)</i></p>
<p>Ми – велика нація, яка має понад тисячолітню історію державотворення і, що головне, дух незламності. Це той унікальний фундамент, який ніхто і ніколи не зумів знищити і на якому обов'язково зійде наша майбутня перемога. Незважаючи на загрозу ракетних обстрілів, попри те, що ворог уже бачив перед собою хрести і дзвіниці наших Софії і Лаври і повний гідності погляд Володимира Великого, ми зібралися в цій залі, щоб приймати важливі для держави і суспільства рішення. Ми працювали тут кожні з цих 365 днів і працюємо далі заради нашої спільної перемоги.</p>
<p>Я хочу окремо подякувати працівникам Апарату Верховної Ради, які сумлінно і віддано виконують свою роботу – важливу роботу, безцінну роботу. <i>(Оплески)</i></p>
<p>Шановні друзі, я сьогодні рідко згадуватиму цифри, тому що більше хочу говорити про змісти і результати, бо саме вони є показниками нашої роботи.</p>
<p>Ми прийняли всі необхідні законодавчі акти, безпосередньо спрямовані на протидію збройної агресії Російської Федерації, і дали чітку дефініцію як агресії, так і державі, що її здійснює. Ми повністю відкинули злочинну радянську і російську ідеологію та пропаганду, чужі нам тоталітарні символи і символіки, які проривались до нас не лише на танках.</p>
<p>Глибоко усвідомлюючи, що українці і українки своїм потом і кров'ю заслужили бути членами великої і об'єднаної європейської родини, ми всі разом добилися надання Україні статусу кандидата на членство в Європейському Союзі. <i>(Оплески) </i>І ми обов'язково всі разом станемо свідками початку переговорного процесу про вступ.</p>
<p>30 вересня минулого року, ставлячи свій підпис на спільній заявці про вступ України до НАТО, був і залишаюсь переконаним, що членство в Альянсі є найвищою гарантією нашої безпеки. <i>(Оплески)</i> І що обов'язково у цьому треба переконати і тих, хто нас підтримує, і тих, хто не підтримує, і тих, хто сумнівається. Знаю, що це одне з найголовніших завдань, як і те, що ми дуже близькі до нашої євроатлантичної мети.</p>
<p>Завдяки спільній і кропіткій роботі Європа і світ визнали і продовжують визнавати Росію державою-терористом. Наші партнери і друзі надали і продовжують надавати чітке визначення злочинам Російської Федерації як геноциду українського народу. Вони підтримали створення міжнародного спеціального трибуналу, щоб притягнути агресора до відповідальності за вбивства, катування, зґвалтування. Так, ми не самі.</p>
<p>Користуючись нагодою, я хочу подякувати всім, хто поруч з нами у ці темні часи. Ми високо цінуємо і ніколи не забудемо тієї допомоги, яка надавалась Україні світом.</p>
<p>Ми особливо вдячні міжнародній парламентській родині. Навіть в умовах війни Україну відвідало майже 30 керівників зарубіжних національних парламентів. <i>(Оплески)</i> Такою ж була і кількість міжнародних парламентських делегацій. Ми провели в Києві майже сотню міжнародних зустрічей, з трибуни Верховної Ради лунали виступи понад 20 високих представників іноземних держав. З кожним з них ми говорили про військову, фінансову і гуманітарну підтримку України і окремо – про наших співгромадян, які вимушені були виїхати з України під загрозою російських обстрілів і зараз тимчасово перебувають у їхніх країнах. Але ми знаємо, що вони обов'язково повернуться додому – додому в Україну.</p>
<p>Ми поклали початок парламентського виміру, ініційований Президентом України, Кримської платформи. Ми обов'язково спільно реалізуємо формулу миру Президента Зеленського, яка є формулою здорового глузду, а тому прихильно сприймається всім цивілізованим світом. Її положення були підтримані абсолютною більшістю, яку складає 141 держава, на вчорашньому засіданні Генеральної Асамблеї ООН. <i>(Оплески)</i></p>
<p>Наша національна трагедія – Голодомор 1932-1933 років, визнається світом актом геноциду українського народу. Бо набат страшних років радянського терору чути сьогодні у гіркому плачі тих, хто через 90 років втратив своїх рідних і близьких у полум'ї цієї неспровокованої і безжальної агресії.</p>
<p>Але ми обов'язково вистоїмо і переможемо. Переможемо у цій війні, яка триває з 2014 року. Ми повернемо усі загарбані ворогом території. Ми звільнимо з російського полону кожного нашого воїна, ми повернемо кожному викраденою Росією українську дитину. Ми відбудуємо Україну і наш ренесанс, це буде ренесансом Європи і всього цивілізованого світу.</p>
<p>Переконаний, що відновлення України стане справою честі усіх народів та країн, які поділяють принципи, за які українці і українки сьогодні кладуть своє життя.</p>
<p>Але сьогодні Україна для світу це не просто носій цивілізаційних цінностей – Україна очистила від іржі ці цінності, ставши місцем, де за них воюють, де за них віддають своє життя, де вони мають реальне, а не теоретичне чи бюрократичне значення. Росія, Путін і кожен росіянин обов'язково заплатять за розв'язану ними війну. Це буде висока, але справедлива ціна, яку платитиме не одне покоління вбивць нашого народу. Бо це і є справедливість. <i>(Оплески)</i></p>
<p>Шановні колеги, наша робота не була б можливою, якби не ті, кого сьогодні немає у цій залі, ті, хто на передовій. І серед нас є ті, хто захищав та продовжує захищати Україну зі зброєю в руках. Тому наші думки сьогодні з вами, героїчні захисники України, величні воїни великої країни. <i>(Оплески)</i> З нашими волонтерами, які роблять неможливе для нашої перемоги; з нашими невтомними рятувальниками, які витягають людей з-під завалів; з енергетиками, які заживлюють наші міста і села після атак; з лікарями, що рятують життя воїнів і мешканців мирних міст і сіл; з вчителями, які навчають діточок у бомбосховищах; з хліборобами, які годують країну; з відповідальним бізнесом, який працює і чесно платить податки. Наші думки і глибока вдячність з усіма, хто робить можливе і неможливе для перемоги. Давайте оплесками подякуємо кожному з них. <i>(Оплески)</i></p>
<p>Подякуємо кожному українцю і українці як невід'ємній частині незламного українського народу – народу, що неодмінно переможе, і відбудує, і примножить славу, славу України. Слава Україні! <i>(Оплески)</i></p>
<p><i> </i></p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:34:52</p>
<p>ГОЛОВУЮЧИЙ. Шановні народні депутати, відповідно до статті 28 Регламенту Верховної Ради України перед початком розгляду питань я пропоную провести сигнальне голосування. Я нагадую, що необхідно, утримуючи сенсорну кнопку, натиснути зелену кнопку "За" та утримувати ці дві кнопки одночасно до звершення голосування, тобто до появи результатів на табло.</p>
<p>Я прошу взяти участь у сигнальному голосуванні.</p>
<p></p>
<p>10:35:31</p>
<p>За-303</p>
<p>За – 303, проти – 3, 5 – утрималось. Ну, принаймні менше ніж зазвичай. Дякую. Це говорить про єдність.</p>
<p>Шановні колеги, я ще раз звертаюсь до всіх колег із закликом неухильно дотримуватися безпекових правил у Верховній Раді і не поширювати інформацію щодо перебігу пленарного засідання, прийнятих у парламенті рішень раніше ніж через годину після завершення нашої роботи.</p>
<p>Шановні колеги, перелік питань, який був попередньо узгоджений Погоджувальною радою, він вам наданий. Переходимо до його розгляду. </p>
<p><i>(Шум у залі)</i></p>
<p>Шановні колеги, переходимо до 9034. Проект Постанови про Звернення Верховної Ради України до парламентів і урядів демократичних держав та міжнародних організацій з нагоди річниці початку повномасштабної (я увійшов у питання) загарбницької війни російської федерації проти України.</p>
<p>Шановні колеги, я ставлю пропозицію включити до порядку денного сесії проект 9034.</p>
<p></p>
<p>10:37:44</p>
<p>За-307</p>
<p>Рішення прийнято.</p>
<p>Шановні колеги, я ставлю пропозицію розглянути за скороченою процедурою проект 9034. Прошу голосувати.</p>
<p></p>
<p>10:38:11</p>
<p>За-283</p>
<p>Рішення прийнято.</p>
<p>Шановні колеги, починаємо розгляд цього питання.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p><b> </b></p>
<p>10:38:32</p>
<p>ГОЛОВУЮЧА. Слово надається Голові Верховної Ради Руслану Олексійовичу Стефанчуку. Будь ласка, Руслан Олексійович.</p>
<p></p>
<p>10:38:43</p>
<p>СТЕФАНЧУК Р.О.</p>
<p>Шановні колеги, вашій увазі пропонується для розгляду проект Постанови про Звернення Верховної Ради України до парламентів і урядів демократичних держав та міжнародних організацій з нагоди річниці початку повномасштабної загарбницької війни російської федерації проти України (реєстраційний номер 9034).</p>
<p>24 лютого 2022 року Російська Федерація здійснила широкомасштабне вторгнення своєї регулярної армії на територію України. Цей неспровокований, нічим не виправданий збройний напад став продовженням російської агресії проти України, яку кремлівський режим розпочав у 2014 році. Протягом року Російська Федерація вдається до масованих артилерійських обстрілів та ракетних, бомбових ударів по населених пунктах і критичній інфраструктурі України. Внаслідок збройної агресії понад 8 мільйонів українських громадян були змушені шукати порятунку за кордоном, майже 6,9 мільйона українців стали внутрішньо переміщеними особами. Своїми діями Російська Федерація вкотре грубо порушила державний суверенітет і територіальну цілісність України в рамках міжнародно визнаних кордонів, а також ряд міжнародно-правових актів багатостороннього і двостороннього характеру.</p>
<p>У проекті постанови пропонується закликати зокрема уряди і парламенти демократичних держав та міжнародних організацій збільшити військову допомогу та політичну підтримку Україні, посилити санкції проти країни-агресора, визнати Російську Федерацію державою-спонсором тероризму, а її дії геноцидом українського народу, підтримати запропоновану Президентом України Володимиром Зеленським формулу миру, використати усі інструменти для притягнення до невідворотної відповідальності осіб, винних у вчиненні воєнних злочинів та злочинів проти людяності на території України, а також притягнення до відповідальності військово-політичного керівництва Російської Федерації за вчинення злочину агресії, створивши спеціальний міжнародний трибунал.</p>
<p>З огляду на зазначене я прошу підтримати та проголосувати цю постанову.</p>
<p>Дякую.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>10:40:45</p>
<p>ГОЛОВУЮЧИЙ. Дякую.</p>
<p>Прохання записатися на виступ. А, від комітету будемо, Олександр Олександрович Мережко? Будь ласка. Не треба? Окей.</p>
<p>Тоді два – за, два – проти записуємося, будь ласка, від фракцій і груп. А, всі по 3 хвилини. Добре. Тоді запишіться на виступ і давайте зробимо інший запис. Запишіться на виступ від фракцій і груп по 3 хвилини.</p>
<p><a name=_GoBack></a></p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:41:29</p>
<p>ГОЛОВУЮЧИЙ. Будь ласка, Нестор Іванович Шуфрич, група "Платформа за життя і мир".</p>
<p>Павленко, будь ласка.</p>
<p></p>
<p>10:41:40</p>
<p>ПАВЛЕНКО Ю.О.</p>
<p>Шановні колеги, шановний український народе! За цей рік Верховна Рада показала єдність позицій всіх політичних сил. Ми одностайно підтримували всі рішення, які спрямовані на захист України, її територіальної цілісності, підтримку солдата і кожного українського громадянина.</p>
<p>Сучасна історія світу пишеться сьогодні Україною, чорнилом нашої української крові. Всі спричинені війною глобальні зсуви, що відбулись в геополітичній, економічній, соціальній, військово-політичних сферах, безповоротні. Вони призвели до суттєвих ціннісних змін, до змін у підходах безпеки, змусили держави чітко визначитись зі своєю позицією, змусили діяти всі цивілізовані країни світу. Як ніколи після Другої світової війни світ згуртований, згуртований в цій війні навколо України. Як ніколи після Другої світової війни світ розділений, розділений між світлом і темрявою, і кордоном є ріка української крові, волі, сили, міцності, перемоги.</p>
<p>І вже не лишається нічого, що потребує доведень і доказів. 24 лютого чітко визначило "до" і "після", зокрема і внутрішньополітичних протиріччях. Повномасштабне загарбницьке вторгнення Росії, що мало на меті знищення суб'єктності нашої держави, беззаперечно свідчить: Російська Федерація – держава-агресор. Ведення нею терористичної війни одночасно з військовими діями беззаперечно свідчить про те, що Російська Федерація – держава-терористка. Всі військові злочини проти цивільного населення, мільйони шукачів захисту за кордоном, мільйони внутрішньо переміщених людей, десятки тисяч депортованих, тисячі вкрадених дітей – все це беззаперечні свідчення геноциду української нації, злочини проти людяності.</p>
<p>Підтримка України світом є надзвичайною. Світовий порядок зазнає і зазнає змін, коли Україна переможе. Але наразі полем бою є Україна, і кожен українець зі зброєю в руках, кожен цивільний, який працює на перемогу, кожен лікар, який лікує, кожен вчитель, який вчить, кожен комунальник, який відновлює, кожна дитина у бомбосховищі, є учасником бойових дій. Це має стосуватися і народних депутатів. Переконаний, кожен народний депутат, який неприсутній в залі з 24 лютого, має бути прирівняний до солдата, який залишив частину і нести не просто політичну, а кримінальну відповідальність за свої дії.</p>
<p>Нам потрібен не умовний мир. Україні потрібна безумовна перемога. Перемога, в якій ворог знищений. Перемога, яка здобувається зі зброєю. Тому звертаючись до урядів демократичних країн, ми наголошуємо саме на такому розумінні кінця війни.</p>
<p>Слава Збройним Силам, зокрема Силам ТрО! Слава Україні!</p>
<p></p>
<p>ГОЛОВУЮЧИЙ. Будь ласка, Іонова Марія Миколаївна, фракція політичної партії "Європейська солідарність".</p>
<p></p>
<p>10:44:46</p>
<p>ІОНОВА М.М.</p>
<p>Прошу передати слово Климпуш-Цинцадзе.</p>
<p></p>
<p>ГОЛОВУЮЧИЙ. Іванна Орестівна Климпуш-Цинцадзе, будь ласка.</p>
<p></p>
<p>10:44:55</p>
<p>КЛИМПУШ-ЦИНЦАДЗЕ І.О.</p>
<p>Шановні колеги, таке шалене лицемірство. Знаєте, ті, хто точно, напевно, планував ще рік тому цього дня відзначати тут роковини відновлення СРСР, і напевно, планував стати декорацією для легітимізації окупації України, сьогодні б'ють себе в груди і розказують, які вони шалені патріоти. Ми змушені з вами це слухати, і слухати про те, як має Україна помогти, коли вони своєю кривавою діяльністю несли сюди "русский мир" протягом десятиліть. Просто ганьба.</p>
<p>Але я, колеги, сьогодні хотіла би сказати про інше. Ми дев'ять років тримаємо фронт, форпост цивілізованого світу. Дев'ять років наші сили оборони тримають кордон демократії і права, і верховенства права, і надії на те, що міжнародне право буде відновлене. За останній рік, нарешті, світ схаменувся. За останній рік після початку повномасштабної агресії ми бачимо, що сталися тектонічні зсуви в політиці наших партнерів. І, нарешті, ми отримуємо не тільки гуманітарну підтримку, політичну, фінансову підтримку, а реальну підтримку зброєю. Тому що ми з вами знаємо, цієї сміливості, цієї неймовірної сили наших Збройних Сил, наших сил оборони не достатньо для того, щоб ми перемогли в цій війні, - нам потрібні інструменти.</p>
<p>І тому цією заявою ми з вами звертаємося до вільних націй світу для того, щоб вони нам допомогли з цими інструментами, для того, щоб надали нам абсолютно всі види зброї, які дозволять нам спланувати так операції, щоб вигнати варварську орду з нашої країни. Я переконана, нам це вдасться.</p>
<p>Але нам з вами, колеги, треба не гасельно, а справді об'єднувати свої зусилля і для того, щоб продовжувати наполягати на цій допомозі, утримувати інтерес світу до нашої боротьби, священної боротьби, але одночасно робити свою домашню роботу для того, щоб не втратити той історичний шанс, який нам дали разом з кандидатським статусом для України.</p>
<p>Я переконана, що ми можемо це зробити, але для цього ми маємо справді працювати спільно і ретельно виконувати ту домашню роботу, яка нам дана. Ми станемо і членами Європейського Союзу, і членами Північноатлантичного альянсу, тому що ми переможемо. Правда є на нашому боці. У боротьбі між злом і добром Україна є воїном добра. Слава Україні!</p>
<p></p>
<p>ГОЛОВУЮЧИЙ. Будь ласка, слово надається Гнатенку Валерію Сергійовичу, депутатська група "Відновлення України". Будь ласка.</p>
<p></p>
<p>10:48:05</p>
<p>ГНАТЕНКО В.С.</p>
<p>Доброго дня, шановні колеги! Запропоноване звернення стане потужним сигналом для світу щодо необхідності подальшого опору неспровокованій збройній агресії проти нашої країни та якнайшвидшого пошуку шляхів встановлення миру, заснованих на міжнародному праві та відстоюванню національного суверенітету нашої держави України, та звільнення її територій від окупації.</p>
<p>Одним із таких інструментів є формула миру, яку запропонував наш Президент Володимир Зеленський. Дуже добре, що формула миру вже підтримана позитивною резолюцією ООН вчора, майже 141 країна, а це більше ніж три чверті всіх парламентарів, які сьогодні підтримують нашу державу.</p>
<p>Без сумніву, дане звернення Верховної Ради стане черговим виявом єдності всіх гілок української влади та суспільства у рішучості захисту нашої держави від загарбників та курсу на відновлення контролю над всією територією в межах міжнародно визнаних кордонів. Інших передумов для майбутнього миру, окрім повного виведення російських військ з нашої території, немає. Переконаний, що після нашої перемоги всі, задіяні в збройній агресії, будуть притягнуті до відповідальності, зокрема в рамках окремо створеного спеціального військового трибуналу.</p>
<p>Разом з тим, післявоєнне відновлення та компенсація шкоди українському суспільству має відбуватися за рахунок тих заморожених активів Російської Федерації, та також покарання агресора буде невідворотнє.</p>
<p>Дякую за відвагу. Все буде Україна.</p>
<p></p>
<p>ГОЛОВУЮЧИЙ. Слово надається Соломії Анатоліївні Бобровській, фракція політичної партії "Голос".</p>
<p>Будь ласка, Юлія Леонідівна Клименко.</p>
<p></p>
<p>10:50:13</p>
<p>КЛИМЕНКО Ю.Л.</p>
<p>Шановні колеги, ще рік тому нам давали 48 годин і готувалися до того, що Україна паде. З тих пір пройшло 8 тисяч 760 годин нашої боротьби за нашу незалежність, за наше право жити як вільна країна, з демократичними цінностями, за наше право приєднатися до Європи, бути частиною Європи і бути частиною розвинених альянсів. І ми це право виборюємо рік і будемо виборювати далі.</p>
<p>В цей час, за рік і навіть в перші декілька днів працювали абсолютно всі державні, приватні, банківські установи, Україна працювала, жодної години зупинки не було. І навіть школи онлайн поновилися через три дні після російського вторгнення. Я думаю, що український кейс будуть розглядати ще довго і багато років в університетах і в аналітичних центрах, як країна, маючи… одночасно борючись з такою навалою, другою, як виявилося, не зовсім другою, армією світу, встояла і змогла продовжити абсолютно всі – всі абсолютно державні і недержавні послуги для своїх громадян.</p>
<p>Я кажу так, тому що Росія і наші колеги, які сидять в цьому залі, проросійські, завжди просували наратив, що Україна – це не держава, що Україна, вона не в стані себе забезпечувати. Це був основний наратив, який просувався завжди проросійськими силами і Росією на міжнародних майданчиках. Ми довели, що це не так. На відміну від Росії, ми зберегли контроль над державою, над всіма послугами і ми далі будемо працювати.</p>
<p>На жаль, війна забирає найкращих. На жаль, війна забрала у нас 40 відсотків економіки. На жаль, війна змусила 14, майже 15 мільйонів українців стати або внутрішньо переселеними, або виїхати за кордон, рятуючись від війни. Ми втратили дуже велику кількість міст, зруйнованого житла, інфраструктури і багато всього іншого.</p>
<p>Тому, закликаючи і звертаючись до наших міжнародних партнерів, ми хочемо одне: дайте нам, будь ласка, можливість швидко закінчити війну, щоб зберегти мільйони, тисячі життів дітей, українців, цивільних, військових. Дайте нам зброю не протягом року, дайте нам одномоментно, щоб ми могли вигнати Росію з нашої території і почати впорядковувати далі. Тому що інакше чим довше буде тягнутися війна, тим більше буде, на жаль, жертв цивільних.</p>
<p>Також закликаємо наших партнерів до того, щоб все-таки вони почали не тільки заморожувати, а конфісковувати, продавати російські активи державні, олігархічні і направляти ці гроші…</p>
<p></p>
<p>ГОЛОВУЮЧИЙ. Слово надається народному депутату Бакунцю Павлу Андрійовичу, депутатська група "Довіра".</p>
<p></p>
<p>10:53:27</p>
<p>БАКУНЕЦЬ П.А.</p>
<p>Дякую. Шановний пане Голово, шановні народні депутати України, дорогий український народе, побратими та посестри! Рік тому, коли наступив цей жахливий ранок, кожен був у великому шоці, як буде продовжуватися життя в наступні години, в наступні дні, наскільки величезною є загроза для всієї української нації. І ми з вами після того, як зібралися тут в цьому залі, напевно, кожен бачили ці мільйони розгублених очей, котрі, на жаль, через російські ракети, бомби, через окупантів втратили своє житло, рухалися в пошуках чогось кращого на Захід, до Європи, до іншого світу.</p>
<p>Ми також бачили і мільйони мужніх сердець, цих очей, у яких був великий запал, мужчин, жінок, котрі взяли до рук зброю, котрі почали захищати на різних фронтах, на різних територіях нашу державу. На жаль, дехто з них віддав найдорожче – життя. І, напевно, кожен з вас має такі особливі моменти, коли був присутній на прощаннях з нашими героями, кожен з нас розуміє і бачить, що, в принципі, в кожному селі, в кожному містечку і місті є кладовища, де в скорботі майорять синьо-жовті прапори, на жаль.</p>
<p>Але завдяки цим героям синьо-жовті прапори майорять також і в усіх містах, містечках, селах нашої країни. Вони майорять в Києві, майорять в Бахмуті, вони також майорять і в цьому світі цілому, і в Європі, і в сотнях міст. Всюди поважають український прапор, всюди поважають українську мову, всюди поважають українську відвагу.</p>
<p>Тому сьогодні, в цей особливий день, ми звертаємося до міжнародної спільноти, до парламентів і урядів, і очільників цих країн, які нам протягом цілого цього року допомагають, зі словами вдячності, з закликом єднання і підтримки України зброєю,<a name=Temp></a> аби наші здобули цю перемогу фінансово, аби змогли відбудувати інфраструктуру в Україні, відбувати мир в Україні, в Європі і в світі, і, звичайно, міжнародним трибуналом, аби ці кремлівські, власне, терористи понесли відповідальність за свої злочини.</p>
<p>Слава Збройним Силам!</p>
<p></p>
<p>ГОЛОВУЮЧИЙ. Слово надається народному депутату Батенку Тарасу Івановичу, депутатська група "Партія "За майбутнє".</p>
<p></p>
<p>10:56:45</p>
<p>БАТЕНКО Т.І.</p>
<p>Україна ніколи не забуде 24 лютого 2022 року і перші жертви повномасштабної російської агресії. Вона ніколи не забуде жодного епізоду цієї війни, яка тягнеться вже дев'ять років. Ця пам'ять навіть не зітреться навіть через покоління і століття, а з нею не зітреться злоба і прокляття, адресовані Путіну і самій Росії. Саме Росії як співучасниці у своїй переважній масі громадян злочинів проти української нації. Ми пам'ятаємо і не пробачимо.</p>
<p>Тому ніхто у світі нездатен зрозуміти болю українців, так, як ми самі, болю втрати рідних людей, домівок, культурних надбань. Але ми розуміємо, що якби не було потужної підтримки з боку країн цивілізованого світу, Україна, мабуть би не вистояла. Бо не можна бути абсолютно готовим до війни, коли цю країну довгими роками незалежності грабували, роз'їдали корупцією і поборами. Ця війна далеко не локальна і навіть не європейська. Ця війна – це війна держави з шизофренічною манією світового панування тотального терору. Ніхто так не розкидувався у таборі диктаторів за останній рік і за весь час ядерного протистояння натяками на можливість застосування ядерної зброї, як Росія і її керманич. Росія сьогодні є загрозою людському існуванню, людській цивілізації. Тому це не європейська війна і нелокальний конфлікт.</p>
<p>Український парламент, за невеликим винятком окремих осіб, за цей рік нікуди не втік. Він поволі, але очищається. Ми показали максимальну консолідацію у своїй історії. Дехто з нас і сьогодні на передовій, хоч цього і не передбачає закон. Паралельно з парламентом має очищуватися судова система, митниця, правоохоронні органи.</p>
<p>Увесь цей час ми прагнемо достукатися до багатьох держав світу, які ще не визнали Росію державою - спонсором тероризму, а її дії – геноцидом українського народу. Зло має бути покаране, а абсолютне зло має бути покаране абсолютно.</p>
<p>Друзі, і через рік Київ як столиця стоїть і стоятиме далі. "Київ стоїть сильним", - за ці слова американського Президента ми особливо йому вдячні, бо двопартійна підтримка Сполучених Штатів була однією з вирішальних у цій війні і залишається такою. І попереду ще багато днів війни. Але перспектива перемоги імперії над свободою і демократією у наш час абсолютно є неможливою.</p>
<p>І вчорашнє голосування в ООН за українську формулу миру скріплює нашу віру – віру в Збройні Сили України і віру в нашу перемогу. Слава Україні!</p>
<p></p>
<p>ГОЛОВУЮЧИЙ. Слово надається Юлії Володимирівні Тимошенко, фракція "Батьківщина".</p>
<p>Шановні колеги, більше ніхто з фракцій не хоче виступити, тому після цього переходимо до голосування. Прошу народних депутатів підготуватися, а поки, Юлія Володимирівна, будь ласка.</p>
<p></p>
<p>10:59:56</p>
<p>ТИМОШЕНКО Ю.В.</p>
<p>Рівно рік тому ми востаннє лягли спати в мирній нормальній країні. Розбудили нас вранці не будильники, а ворожі ракети. Рівно рік тому світ готувався писати нам некрологи, епітафії нашій незалежній Україні. Нас жаліли, але без надії. Нам допомагали, але і самі не вірили в цю допомогу. Нам бажали вистояти, хоч і не сподівалися, що нам це вдасться.</p>
<p>Рівно рік тому сотні наших хлопців і дівчат пішли боронити Україну. Саме завдяки їм ми вистояли, не зламалися, дали відсіч ворогу. Це було таке всесвітнє диво, яким досі вражений весь світ. Ми, українці, здатні на неможливе. Вічна слава нашим героям, які полягли за Україну! Вічна вдячність всім героям, які стали нас боронити і обов'язково захистять!</p>
<p>Взяти Київ за три дні не вийшло і не вийде ніколи – ані за три дні, ані за три роки, ані за три століття. Захопити українську землю ворогу неможливо, в неї ворог тільки може полягти. Хай це затямить кожен ворог.</p>
<p>За останні два тисячоліття щонайменше п'ять світових вічних імперій знайшли спочинок тут у нас, в Україні. Вони тут закінчилися. Нині готується спочити ще одна – російська.</p>
<p>Ми захищаємо Україну, але ми захищаємо і весь демократичний світ. Наші солдати проливають кров на полі бою для того, щоб цю кров не проливали завтра в Польщі, Чехії, Литві, Румунії. Ми вбиваємо, ми збиваємо ворожі ракети, щоб вони завтра не полетіли в Нью-Йорк, Лондон, Париж, Берлін.</p>
<p>Ми дякуємо всім країнам за допомогу. Ми дякуємо проукраїнській коаліції, яка сьогодні нараховує вже більше 50 країн. Але нам потрібна зброя, ми маємо моральне право вимагати зброю, бо ми воюємо за всіх. Дайте нам далекобійні ракети, літаки, дайте нам більше танків – і ми повернемо світу стабільність і мир. Ми знищимо ту чуму XXI століття.</p>
<p>Ми з вами точно не знаємо, коли закінчиться ця війна. Ми не знаємо, коли буде парад перемоги. І ми не можемо це сказати впевнено, скільки ще сирен повітряної тривоги належить нам пережити. Але я впевнена, як і всі українці, результат цієї війни має бути лише один: кордони України 1991 року, перемога, мир, саме в такій послідовності. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Шановні колеги, ми завершили обговорення цього дуже важливого питання. Я прошу народних депутатів підготуватися до голосування. Будь ласка, приготуйтесь до голосування.</p>
<p>Шановні колеги, я ставлю пропозицію прийняти в цілому з урахуванням пропозицій комітету та необхідними техніко-юридичними поправками проект Постанови про Звернення Верховної Ради України до парламентів і урядів демократичних держав та міжнародних організацій з нагоди річниці початку повномасштабної загарбницької війни російської федерації проти України (реєстраційний номер проекту Постанови 9034).</p>
<p>Готові голосувати? Прошу народних депутатів голосувати.</p>
<p></p>
<p>11:04:13</p>
<p>За-313</p>
<p>Рішення прийнято.</p>
<p>Дякую, колеги. З процедури хто? Іванка, будь ласка, Іванна Орестівна.</p>
<p></p>
<p>11:04:28</p>
<p>КЛИМПУШ-ЦИНЦАДЗЕ І.О.</p>
<p>Дякую. Шановний Руслане Олексійовичу, шановні колеги, я думаю, що це дуже важливе наше звернення до світу. І було б важливо, щоб українці змогли у слоті телеканалу "Рада" побачити все це обговорення і представлення цієї заяви.</p>
<p>Тому я просила би поставити, пане Голово, на голосування, щоби цей слот ми повністю показали в запису на телеканалі "Рада". Дякую.</p>
<p></p>
<p>ГОЛОВУЮЧИЙ. Дякую, Іванна Орестівна.</p>
<p>Шановні колеги, ви зрозуміли пропозицію Іванни Орестівни. Оцей перший блок Верховної Ради, який ми провели, проказати в слоті телеканалу "Рада". Будь ласка, я ставлю цю пропозицію на голосування. Прошу народних депутатів голосувати.</p>
<p></p>
<p>11:05:23</p>
<p>За-295</p>
<p>Рішення прийнято. Дякую, Іванна Орестівна.</p>
<p>Шановні колеги, наступні питання. До Верховної Ради України надійшли заяви від народних депутатів України: Королевської Наталії Юріївни, Солода Юрія Васильовича, Волошина Олега Анатолійовича про складення ними депутатських повноважень відповідно до пункту 1 частини другої статті 81 Конституції України. Комітетом з питань Регламенту розглянуто зазначені заяви. З цього приводу у Верховній Раді України зареєстровано відповідні проекти постанов за реєстраційними номерами: 9039, 9040 і 9057.</p>
<p>На Погоджувальній раді ми вирішили відповідно до статті 28 Регламенту об'єднати обговорення цих пов'язаних між собою питань.</p>
<p>Тому я ставлю пропозицію про обговорення цих питань за скороченою процедурою. Прошу голосувати.</p>
<p></p>
<p>11:06:24</p>
<p>За-260</p>
<p>Рішення прийнято.</p>
<p>Дякую, колеги.</p>
<p>Що ж, переходимо до розгляду питання. Я надаю слово голові Комітету з питань Регламенту, депутатської етики та організації роботи Верховної Ради України Сергію Віталійовичу Кальченку.</p>
<p>Будь ласка, до 2 хвилин, Сергій Віталійович.</p>
<p></p>
<p>11:06:48</p>
<p>КАЛЬЧЕНКО С.В.</p>
<p>Шановна президія, шановні народні депутати, оскільки було вирішено об'єднати розгляд цих питань, я ще раз фактично повторю те, що сказав Голова Верховної Ради. Регламентний комітет розглянув заяви народних депутатів Солода, Королевської і Волошина про дострокове припинення їхніх повноважень в порядку положень статті 81 Конституції України, і за наслідком розгляду цих заяв регламентний комітет прийняв рішення і членами комітету внесено три проекти відповідних постанов.</p>
<p>Регламентний комітет просить парламент підтримати своїм голосуванням ці три проекти постанов і достроково припинити повноваження депутатів Королевської, Солода і Волошина.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні народні депутати, прошу представників депутатських фракцій та груп записатися на виступи: два – за, два – проти. Прошу записуватись.</p>
<p>Німченко Василь Іванович, фракція "Платформа за життя і мир".</p>
<p><i> </i></p>
<p>11:08:02</p>
<p>НІМЧЕНКО В.І.</p>
<p>Я прошу без обговорення поставити на голосування.</p>
<p></p>
<p>ГОЛОВУЮЧИЙ. Будь ласка, ми не можемо без обговорення, ми вже в обговоренні, Василь Іванович.</p>
<p>Степан Іванович Кубів, будь ласка, фракція "Європейська солідарність".</p>
<p></p>
<p>11:08:23</p>
<p>КУБІВ С.І.</p>
<p>Прошу слово передати Марії Іоновій, пане Голово. Дякую.</p>
<p></p>
<p>ГОЛОВУЮЧИЙ. Будь ласка, Марія Миколаївна Іонова.</p>
<p></p>
<p>11:08:33</p>
<p>ІОНОВА М.М.</p>
<p>Шановний пане Голово, шановна президія, шановні колеги! Чесно кажучи, рік повномасштабного вторгнення і країна несе величезні втрати, і трагічно саме сьогодні обговорювати представників ОПЗЖ, тобто тих людей, які приводили політику Путіна в Україну, і вони досі члени Верховної Ради України. І чому вони досі тут? Королевська з Луганської області представляла, Солод – прифронтовий Слов'янськ. Замість того, щоб зараз займатися і евакуацією, і гуманітарною допомогою своїх виборців, ця солодка парочка представляє зараз батальйон Дубаї. І в той час, коли вони насолоджуються життям в найдорожчій країні світу, і, судячи з усього, заробили ці всі кошти на проросійській риториці в Україні. Волошин – поплічник Януковича, який обзивав нас тут всіх "соросятами" і поросятами, але він втік напередодні війни. Зараз, за деякою інформацією, відкриває двері в офіс Медведчука в Москві.</p>
<p>Тому почуйте людей з фронту, будь ласка, завдяки яким країна насправді цей рік вистояла. І запитайте, а хто для них вороги. Не тільки росіяни і не тільки пропутінська Росія, але так само і колаборанти, які досі в цьому залі.</p>
<p>Пане Голово, ви вчора дуже правильно сказали позицію, що ви проти ОПЗЖ в залі. Ініціюйте, щоб їх відсторонили хоча б на одне засідання. І дозвольте, я вас процитую, те, що ви сказали сьогодні: "Очистіть від іржі Верховну Раду". Тому, будь ласка, або поставте постанову "Європейської солідарності", щоб позбавити їх хоча б керівних посад.</p>
<p>Ви знаєте, парламент відповідає перед нашими українськими захисниками за кожен день, за кожен день продовження цієї ганьби. І ми платимо дуже криваву ціну за нашу свободу, і маємо відновити справедливість і відкинути ОПЗЖ зі стін українського парламенту.</p>
<p>Дякую. Слава Україні!</p>
<p></p>
<p>ГОЛОВУЮЧИЙ. Слово надається Сергію Володимировичу Власенку, будь ласка, фракція "Батьківщина".</p>
<p></p>
<p>11:10:42</p>
<p>ВЛАСЕНКО С.В.</p>
<p>Дякую, шановний пане Голово.</p>
<p>Дійсно, сьогодні рік, як Росія почала активну фазу збройної агресії. Але Росія прийшла з війною в Україну не 24 лютого, а в 14-му році. Війна йде з 2014 року в Україні. І привела Росію в Україну навіть не ОПЗЖ, а привела Партія регіонів. Партія регіонів привела цю гидоту сюди на нашу територію.</p>
<p>До речі, я хочу зазначити, що на позаминулому тижні суд визнав незаконною Партію регіонів. Тому я раджу в усі проекти постанов, які вносяться в сесійний зал по депутатах ОПЗЖ, додати заборонену в Україні Партію регіонів.</p>
<p>"Батьківщина" – це системний противник Партії регіонів. Наша лідер сиділа два з половиною роки в тюрмі. Її туди кинув режим Януковича, Партія регіонів разом з Путіним і з Росією. Тому ми маємо право про це говорити, про політичну відповідальність тих, хто підтримував Партії регіонів в Україні. До речі, одним із підстав, одною із підстав заборони Партії регіонів були злочинні дії Партії регіонів під час ухвалення Харківських угод.</p>
<p>Я пам'ятаю цю сесійну залу 24 квітня 2010 року. Але я пам'ятаю і вислови про те, що Харківські угоди – це мистецтво компромісу, що це мистецтво дипломатії. Тому насправді необхідна політична відповідальність тих, хто привів російського окупанта на нашу територію не 24 лютого 2022 року, а 2014 року. Тому ми системно голосуємо за позбавлення мандатів таких людей.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату Макарову. Я так розумію, передає Лозинському.</p>
<p>Будь ласка, Лозинський Роман.</p>
<p></p>
<p>11:12:57</p>
<p>ЛОЗИНСЬКИЙ Р.М.</p>
<p>Доброго дня, шановний колеги, шановні українці! Дуже часто від своїх побратимів я чую одну фразу, чи на фронті під час виконання завдань, чи це після виконання завдань, чи це вже в спокійних містах там, де всі мають можливість передохнути. Це фраза: "Не дай боже, щоб це все було даремно. Не дай боже, щоб ці всі жертви були даремні". Вони не кажуть, не дай боже, що ми загинемо, вони не кажуть про якісь інші технічні моменти, про свої втрачені ноги, про свої втрачені інколи, на жаль, долі, вони говорять: "Не дай боже, це все буде намарно".</p>
<p>Чому вони так кажуть? Тому що очищення нашої країни відбувається дуже складно. В багатьох з нас загинули близькі воїни ще в 2014 і 2015 роках. Але задовго після того, в 2016-му, 2018-му, 2020-му роках, ті самі члени Партії регіонів, вже перефарбувавшись, сиділи в Комітеті оборони. Яке можна говорити закрите засідання Комітету оборони під час війни, коли там сидять злочинці. Незважаючи на смерті в 2014-2015 роках, у нас в міжнародних делегаціях брали участь ці перевертні, які зазвичай після 2019 року в цій частині залу сиділи і, на превеликий жаль, сидять досі. І це наш величезний обов'язок зробити це очищення реальним, робити не напівкроки.</p>
<p>І, пане Голово, крім заяв, які ми отримуємо в цій залі, законопроект 7476 урядовий зареєстрований, комітет його підтримав, про позбавлення мандатів депутатів місцевих рад: Шаріїв, Опоблок, Партії регіонів, ОПЗЖ – вони досі депутати місцевих рад. І наша відповідальність – проголосувати його в цьому залі. Я закликаю наступного засідання це зробити.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, дякую.</p>
<p>Обговорення питань завершено, переходимо до прийняття рішень. Ми домовлялися почергово ставити усі ці рішення, оскільки одне обговорення. Тому прошу приготуватись до голосування, буде три голосування підряд.</p>
<p>І так, перше, відповідно до пункту 1 частини другої, частини четвертої статті 81 Конституції України ставлю на голосування для прийняття в цілому проект Постанови (реєстраційний номер 9039) про дострокове припинення повноважень народного депутата України Солода Юрія Васильовича. Прошу народних депутатів голосувати.</p>
<p></p>
<p>11:15:58</p>
<p>За-325</p>
<p>Рішення прийнято.</p>
<p>Наступне. Відповідно до пункту 1 частини другої частини четвертої статті 81 Конституції України ставлю на голосування для прийняття в цілому проект Постанови (реєстраційний номер 9040) про дострокове припинення повноважень народного депутата України Королевської Наталії Юріївни. Прошу народних депутатів голосувати.</p>
<p></p>
<p>11:16:39</p>
<p>За-332</p>
<p>Відповідно до пункту 1 частини другої частини четвертої статті 81 Конституції України ставлю на голосування для прийняття в цілому проект Постанови (реєстраційний номер 9057) про дострокове припинення повноважень народного депутата України Волошина Олега Анатолійовича. Прошу народних депутатів голосувати.</p>
<p></p>
<p>11:17:18</p>
<p>За-330</p>
<p>Рішення прийнято.</p>
<p>Шановні колеги, йдемо далі. Далі, шановні колеги, ми домовилися без обговорення прийняти проект Постанови про Звернення Верховної Ради України до національних парламентів держав-учасниць першого Парламентського саміту Кримської платформи з нагоди 9-ї річниці спроби анексії та тимчасової окупації Автономної Республіки Крим та міста Севастополя Російською Федерацією щодо консолідації дій, спрямованих на подальший спротив окупації півострова та подолання наслідків такої окупації після її припинення (реєстраційний номер 9035).</p>
<p>Я ставлю пропозицію включити до порядку денного сесії проект Постанови 9035. Прошу народних депутатів голосувати.</p>
<p></p>
<p>11:18:26</p>
<p>За-329</p>
<p>Рішення прийнято.</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Постанови про Звернення Верховної Ради України до національних парламентів держав-учасниць першого Парламентського саміту Кримської платформи з нагоди 9-ої річниці спроби анексії та тимчасової окупації Автономної Республіки Крим та міста Севастополя російською федерацією щодо консолідації дій, спрямованих на подальший спротив окупації півострова та подолання наслідків такої окупації після її припинення (реєстраційний номер постанови 9035).</p>
<p>Готові голосувати? Я прошу народних депутатів голосувати.</p>
<p></p>
<p>11:19:21</p>
<p>За-330</p>
<p>Рішення прийнято.</p>
<p>Також ми домовилися наступну Постанову номер 9038 прийняти без обговорення. Це проект Постанови про Звернення Верховної Ради України до Комітету ООН з прав людини, Комітету ООН з прав дитини, Міжнародного суду ООН, Верховного комісара ООН у справах біженців про порушення Російською Федерацією міжнародних договорів (конвенцій), що мають ознаки геноциду проти українського народу в частині здійснення примусової депортації до держави-агресора або в межах окупованих територій України дітей – громадян України та дітей, які проживали на території України та з вимогою щодо повернення цих дітей їх батькам або законним представникам.</p>
<p>Я ставлю пропозицію включити до порядку денного сесії проект Постанови (реєстраційний номер 9038). Прошу народних депутатів голосувати.</p>
<p></p>
<p>11:20:22</p>
<p>За-331</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про Звернення Верховної Ради України до Комітету ООН з прав людини, Комітету ООН з прав дитини, Міжнародного суду ООН, Верховного комісара ООН у справах біженців про порушення Російською Федерацією міжнародних договорів (конвенцій), що мають ознаки геноциду проти українського народу в частині здійснення примусової депортації до держави-агресора або в межах окупованих територій України дітей - громадян України та дітей, які проживали на території України та з вимогою щодо повернення цих дітей їх батькам або законним представникам (реєстраційний номер проекту Постанови 9038).</p>
<p>Прошу народних депутатів голосувати.</p>
<p></p>
<p>11:21:19</p>
<p>За-330</p>
<p>Рішення прийнято.</p>
<p>Шановні колеги, далі два питання: 0182, 0183, там одне обговорення на два питання, так, Олександр Сергійович?</p>
<p>Тоді, шановні колеги, Погоджувальна рада прийняла рішення, що відповідно до статті 28 Регламенту об'єднати обговорення пов'язаних між собою питань 0182 і 0183. І тому я зараз ставлю на голосування пропозицію про обговорення цих питань за скороченою процедурою. Прошу народних депутатів голосувати.</p>
<p></p>
<p>11:22:08</p>
<p>За-259</p>
<p>Рішення прийнято.</p>
<p>Шановні колеги, я прошу тоді... Тоді два – за, два – проти, будь ласка, давайте запишемося. Два – за, два – проти. І після цього голосуємо дві постанови підряд.</p>
<p>Будь ласка, Сергій Миколайович Євтушок, фракція "Батьківщина".</p>
<p></p>
<p>11:22:43</p>
<p>ЄВТУШОК С.М.</p>
<p>Прошу передати слово Івану Крульку.</p>
<p></p>
<p align=center>Веде засідання заступник Голови Верховної Ради України</p>
<p align=center>КОНДРАТЮК О.К.</p>
<p></p>
<p>ГОЛОВУЮЧА. Іван Крулько, будь ласка.</p>
<p></p>
<p>11:22:58</p>
<p>КРУЛЬКО І.І.</p>
<p>Іван Крулько, фракція "Батьківщина". Ми об'єднали обговорення з двох питань, вони є різними, але спорідненими між собою за духом. Тому що мова йде про те, що Україна в цей символічний день, тяжкий, трагічний день річниці російської агресії проти України, приймає рішення стосовно того, щоб реалізовувати дуже важливу ідею, ідею, яку нам треба було робити з 1991 року. Ідея дуже проста: геть від Москви. Чим менше ми будемо мати спільних справ з цією країною, тим швидше ми станемо на ноги як незалежна держава і зможемо будувати своє європейське майбутнє.</p>
<p>Два законопроекти. Один з них стосується денонсації Договору між Україною і Російською Федерацією у використанні Азовського моря і Керченської протоки. По суті, це море, яке Росія перетворила абсолютно в море війни, закриту абсолютно територію, де немає ні економіки, ні торгівлі. Повністю мілітаризована зона, замінована. І Російська Федерація так само діє і в питанні Чорного моря, а це вже другий законопроект про вихід України з угоди, яка передбачала співробітництво між країнами Чорноморського басейну, BLACKSEAFOR. Але, по суті, Російська Федерація своїми діями показала, що ніякого співробітництва вона не прагне. Вона панує… вона хоче панування, повного панування. Але ми як українська держава їм цього не дамо. І наша перемога буде переглядом усіх договірних відносин і поставлення Росії на те місце, яке вона по праву мусить займати.</p>
<p>Фракція "Батьківщина" голосуватиме за обидва ці проекти закону. Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Клименко Юлія Леонідівна, фракція "Голос".</p>
<p>Будь ласка, Юлія Леонідівна.</p>
<p></p>
<p>11:25:09</p>
<p>КЛИМЕНКО Ю.Л.</p>
<p>Шановні колеги, я є автором цих двох законопроектів про денонсацію угод – ганебних угод, які Україна підписала багато років назад. Договір між Україною і Російською Федерацією про співробітництво і використання Азовського моря і Керченської протоки був підписаний 24 грудня 2003 року, ратифікований 20 квітня 2004 року. Це, на жаль, зробила Україна. Україна підписала те, що Азовське море фактично перетворилося в озеро і фактично перетворилося, де Росія є домінантом, яка не дозволяє його використовувати Україні, Навіть зараз, якщо би ми звільнили ці території, ми би, щоби ви розуміли, відповідно до цього договору ми навіть не можемо чіпати кораблі ФСБ, які там знаходяться. Тому ганебний абсолютно договір, який повинен бути був розторгнутий багато років назад. Ми 20 років тримаємо договір, який абсолютно шкідливий для українських національних інтересів і безпеки.</p>
<p>Другий договір був підписаний 2 квітня 2001 року і ратифікований 5 червня 2003 року. Він про співробітництво, військово-морське співробітництво у Чорному морі, так званий BLACKSEAFOR, в якому є Болгарія, Грузія, Румунія, Туреччина і Україна, і Росія. Скажіть, будь ласка, після 2014 року про які спільні навчання, патрулювання ми можемо говорити?</p>
<p>Обидва ці договори абсолютно шкідливі для нашої національної безпеки, зв'язують нам руки, не дають нам користуватися нашими територіями, морями ні для торгівлі, ні для Військово-Морських Сил.</p>
<p>Тому, шановні колеги, підтримуємо, розриваємо і навіть не думаємо, що ми зробили, це треба було зробити набагато раніше.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, далі замість Кучера Миколи Івановича виступатиме Савчук Оксана Василівна, будь ласка. Це час групи "Довіра", будь ласка.</p>
<p></p>
<p>11:27:15</p>
<p>САВЧУК О.В.</p>
<p>Слава Україні! Дуже ключові сьогодні ми приймаємо рішення. Ми обрубуємо кінці з минулим, обрубуємо в тому числі ті ганебні кінці, які були прийняті попередніми скликаннями Верховної Ради, коли нам нав'язували дружбу з ворогом, коли нам намагалися розказувати, що це наші сусіди і наші брати, коли вони на правах вищого намагалися нам щось вказувати. І були ті, так звана "п'ята колонна" Москви, яка підтакувала, яка робила все можливе для того, щоб Україна ставала слабшою як на фоні контролю над Чорним та Азовським морями, так само на фоні поля бою.</p>
<p>Але за цей рік ми зрозуміли і кожен з нас впевнився в тому, що сьогодні все те, що задумувалося нашим сусідом, воно ніколи не буде реалізоване. Це битва за минуле, це битва за сучасність і це битва за майбутнє. І цю битву Україна виграє як на полі бою сьогодні ми виграємо, так ми виграємо це і на морі. Тому дуже важливо позбутися всіх минулих рудиментів, забути і скасувати всі угоди, які в нас були з агресором – Російською Федерацією, позбавити і героїв України, і інших нагрудних почесних знаків всіх тих людей, які недостойні мати з собою щось, часточку від України. І ці речі, які ми маємо після року активного вторгнення, продовжувати робити. Бо бачите, скільки угод сьогодні ще до кінця не розірвано.</p>
<p>І в цей непростий час, сьогодні я закликаю всіх нас не тільки проголосувати за те, щоб Україна показала своє повне право на Чорне море, але і зробити інші важливі кроки для того, щоб провести якісне очищення, люстрацію, наші закономірні ідентичності. І зробити все можливе, щоб війна мала не тільки українську форму, але й український зміст.</p>
<p></p>
<p>ГОЛОВУЮЧИЙ. Будь ласка, слово надається Бондарю Михайлу Леонтійовичу, фракція політичної партії "Європейська солідарність".</p>
<p>Гончаренко Олексій Олексійович.</p>
<p></p>
<p>11:29:32</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Шановні друзі, ми зараз розриваємо договори з Росією щодо Чорного моря, щодо Азовського моря. Абсолютно правильний крок. Там собі Путін щось оголошує: Азовське море наше, внутрішнє. От тобі Азовське море! От тобі Чорне море! От тобі Україна! Чорне море ще всміхнеться, це буде наша перемога, це наше море, по ньому будуть наші кораблі ходити.</p>
<p>Я хочу нагадати, як ще нещодавно, на жаль, навіть в нашій країні заводилися справи за Керченську протоку, коли українські кораблі з української Одеси в український Маріуполь йшли українською Керченською протокою. Цього не може бути. Воно було українське, воно є, воно обов'язково буде.</p>
<p>Сьогодні ми маємо перед усім світом ставити це питання про Чорне море, бо Путін намагається закрити. З часів ще давніх, античних греків Чорне море – це годівниця вільного світу. І сьогодні весь світ відчув, коли Путін закрив Чорне море, що це таке, які жахливі наслідки по всьому світу!</p>
<p>Тож, друзі, наше завдання – відкрити Чорне море, наше завдання, щоб знову кораблі йшли з Одеси, в Одесу із зерном, з металом, з усім іншим, необхідним для всього світу. Тому що Чорне море – це життєво важливий напрямок. І путінську цю спробу атакувати Чорне море, судноплавство ми, безумовно, маємо зупинити, ми це зупинимо. Слава Військово-Морським силам України!</p>
<p>Хочу нагадати, як ракетний крейсер "Москва" вже перетворився в підводний човен, те саме буде з усім Чорноморським флотом Росії, він має бути знищений.</p>
<p>Слава Збройним Силам України! Сьогодні 366-е, лютого, але перемога буде за нами!</p>
<p></p>
<p>ГОЛОВУЮЧИЙ. Шановні колеги, ми завершили обговорення цих питань. Переходимо до прийняття рішення. Прошу народних депутатів зайняти свої місця. Як ми домовлялися, одне обговорення, але почергово голосуємо.</p>
<p>Починаємо з першого. Я ставлю за основу, я ставлю пропозицію прийняти за основу і в цілому з урахуванням пропозицій комітету та з необхідними техніко-юридичними поправкам проект Закону про денонсацію Договору між Україною та Російською Федерацією про співробітництво у використанні Азовського моря і Керченської протоки (реєстраційний номер 0182).</p>
<p>Готові голосувати, шановні колеги? Я прошу народних депутатів голосувати.</p>
<p></p>
<p>11:32:34</p>
<p>За-303</p>
<p>Рішення прийнято.</p>
<p>Шановні колеги, я ставлю пропозицію прийняти за основу і в цілому з урахуванням пропозицій комітету та з необхідними техніко-юридичними поправкам проект Закону про вихід з Угоди про створення Чорноморської Групи Військово-Морського Співробітництва від 2 квітня 2001 року (реєстраційний номер проекту закону 0183).</p>
<p>Готові голосувати? Прошу народних депутатів голосувати.</p>
<p></p>
<p>11:33:18</p>
<p>За-305</p>
<p>Рішення прийнято.</p>
<p>Обидва закони прийняті в цілому. Дякую, колеги.</p>
<p>Йдемо далі, 8092, ми домовилися без обговорення – це проект Закону про внесення змін до деяких законів України щодо зареєстрованого місця проживання неповнолітніх осіб на період тимчасової окупації Російською Федерацією території України. Тому я ставлю пропозицію прийняти за основу проект Закону, реєстраційний номер 8092. Прошу народних депутатів голосувати.</p>
<p></p>
<p>11:34:10</p>
<p>За-309</p>
<p>Рішення прийнято.</p>
<p>Йдемо далі, шановні колеги. Наступний законопроект теж без обговорення, це 8303. Це проект Закону про внесення зміни до статті 2 Закону України "Про Національну гвардію України" щодо удосконалення нормативно-правового регулювання діяльності Національної гвардії України. Тому я ставлю почергово.</p>
<p>Я ставлю пропозицію прийняти за основу проект Закону, реєстраційний номер 8303. Прошу народних депутатів голосувати.</p>
<p></p>
<p>11:34:54</p>
<p>За-291</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Закону про внесення зміни до статті 2 Закону України "Про Національну гвардію України" щодо удосконалення нормативно-правового регулювання діяльності Національної гвардії України (реєстраційний номер 8303).</p>
<p>Готові голосувати? Прошу народних депутатів голосувати.</p>
<p></p>
<p>11:35:30</p>
<p>За-293</p>
<p>Рішення прийнято. Закон прийнятий в цілому.</p>
<p>Шановні колеги, далі друге читання. Закон 7475 – це проект Закону про внесення змін до деяких законів України щодо захисту державного кордону України. У нас попередньо дві-три правки від "ЄС". Чи можемо одразу голосувати? Одразу голосуємо, да? Дякую.</p>
<p>Шановні колеги, тоді я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законів України щодо захисту державного кордону України (реєстраційний номер проекту Закону 7475). Прошу народних депутатів голосувати.</p>
<p></p>
<p>11:36:28</p>
<p>За-310</p>
<p>Рішення прийнято.</p>
<p>Вітаю, закон прийнято.</p>
<p>Шановні колеги, йдемо далі. Наступний законопроект 8399. Це проект Закону про внесення змін до Закону України "Про Державний бюджет України на 2023 рік".</p>
<p>Будь ласка, я запрошую Роксолану Андріївну сюди. Шановні колеги, наскільки я знаю, була домовленість: кожна фракція спочатку говорить поправки, які на врахування, після цього, як ми пройдемо поправки на врахування, якщо буде бажання, поставляться поправки на підтвердження і ми тоді голосуємо.</p>
<p>З якої фракції починаємо? "Слуга народу", хто в нас буде? У нас Пивоваров замість своїх поправок 5, 7, 27, 36, 59, 61, 296, 419 – 5 хвилин виступу.</p>
<p>Будь ласка, народний депутат Пивоваров. Євген Павлович, будь ласка.</p>
<p></p>
<p>11:37:22</p>
<p>ПИВОВАРОВ Є.П.</p>
<p>Шановний пане Голово, дуже вам дякую. Перш за все я хочу сказати велике дякую нашим воїнам ЗСУ, які вже рік, рік вже боронять нашу країну.</p>
<p>Що стосується даних правок, то мова іде про дуже велику галузь, яка стосується кожної людини в нашій країні, – це про тепло і про воду. Друзі, на жаль, в цей воєнний час всі теплокомуненерго та всі водоканали працюють в умовах дуже великої фінансової кризи. Чому саме так сталося? Так як було прийнято рішення, що вони не будуть підвищувати тарифи і держава встановила мораторій саме на підвищення тарифів. Для того, щоб було розуміння, що більша кількість теплокомуненерго та водоканалів працюють на рівні тарифів 2018 року і на сьогоднішній день вони оказують послуги менше на 30 відсотків собівартості. Держава взяла на себе зобов'язання щодо компенсації різниці в тарифах. Але, на жаль, ні за 2021 рік, ні за 2022 рік, на жаль, вона не виплатила жодної гривні саме для цієї компенсації.</p>
<p>Тому, друзі, ми прийняли рішення і прийняли в минулому році Закон 2479 про врегулювання особливості ринку газу, в якому цей саме механізм було закладено. Але, на жаль, сьогодні він не працює. Борги водоканалів та теплокомуненерго на сьогоднішній день лише за постачання газу складають вже більше ніж 80 мільярдів НАК "Нафтогаз". І на сьогоднішній день ми прогнозуємо, що верифікований обсяг зобов'язань за 2023 рік буде більше ніж 36 мільярдів лише по різниці в цих тарифах. Друзі, мова йде про тепло і про воду, яку отримають наші люди кожного дня. Тому вже теплокомуненерго не можуть самостійно виконувати свої функції. Вони потребують допомоги. Тому нам треба працювати і нам треба розробити законодавчу рамку стосовно все ж таки підтримки їх. Тут треба також сказати про органи місцевого самоврядування, які дійсно допомагають їм сьогодні виживати. Але в умовах значного зниження оплати за комунальні послуги, які ми розуміємо об'єктивно, місцеві бюджети не можуть вже справлятись з цим самостійно. І лише за 2022 рік було перераховано більше ніж 54 мільярда з місцевих бюджетів саме для теплокомуненерго та водоканалів. Але, на жаль, сьогодні міські мери кажуть, що ми не можемо далі рухатись в цьому напрямі самостійно.</p>
<p>Тому, шановні друзі, я звертаю вашу увагу, це дуже важливо, нам треба розробляти проект закону стосовно вирішення цієї ситуації, вона вже сьогодні кризова і, на жаль, має негативні тенденції.</p>
<p>Дуже вам дякую і запрошую всіх працювати саме в цьому напрямі. Дякую.</p>
<p></p>
<p>ГОЛОВУЮЧИЙ. Дякую, Євгене Павловичу, вам дякую.</p>
<p>Не наполягаєте, щоб ставити їх, так? Дякую. Тоді добре.</p>
<p>Ідемо далі. Галина Миколаївна Третьякова від "Слуги народу" 317 поправка. Правильно, Галина Миколаївна? Включіть Галині Миколаївні з місця.</p>
<p></p>
<p>11:41:16</p>
<p>ТРЕТЬЯКОВА Г.М.</p>
<p>Дякую. 317 правка, будь ласка, колеги. Увага, ця правка була прийнята в бюджеті 2022 року і підтримана Президентом, і зникла в бюджеті 2023-го року. Вона каже про те, що шкоду за життя та здоров'я маємо теж виплачувати із фонду ліквідації збитків. Альтернативні шляхи вирішення – це створення бюджетної програми, яка, на жаль, не була створена попередньо. Але у цьому альтернативному варіанті є вада. Якщо ми робимо це через бюджетну програму, то ми не можемо перекласти регрес потім на Російську Федерацію, або створення іншого додаткового фонду ліквідації, з якого ми могли б виплачувати шкоду за життя та здоров'я людини. Якщо створювати додатковий фонд, то це буде доволі дивно виглядати. Міжнародні партнери дивуються, що фонд ліквідації збитків не використовується в першу чергу за шкоду життю та здоров'ю. У мене прохання до всіх підтримати цю правку.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>11:42:25</p>
<p>ПІДЛАСА Р.А.</p>
<p>Шановні колеги, комітет не підтримав цю правку, тому що з урядом було досягнуто принципової домовленості, що це питання має врегульовуватись іншими нормами, які будуть подані до кінця березня в новому законопроекті.</p>
<p>Дякую.</p>
<p></p>
<p>ГОЛОВУЮЧИЙ. Галина Миколаївна, ви наполягаєте, так?</p>
<p>Я ставлю пропозицію… Вірніше, 317 поправка народної депутатки Третьякової, вона відхилена комітетом. Народна депутатка просить поставити це рішення… цю поправку на підтвердження. Я ставлю на підтвердження 317 поправку. Прошу народних депутатів голосувати.</p>
<p></p>
<p>11:43:17</p>
<p>За-191</p>
<p>Рішення не прийнято.</p>
<p>Йдемо далі, шановні колеги. Від "Слуги народу" хтось ще буде ставити свої поправки на врахування? Ніхто більше не буде.</p>
<p>"Європейська солідарність", будь ласка, хто буде від вас? Почнемо по черзі, да? Бондар, тільки називайте спочатку номер поправки, Михайло Леонтійович.</p>
<p></p>
<p>11:43:41</p>
<p>БОНДАР М.Л.</p>
<p>Пане Руслане, я готовий зняти всі свої, тому що у мене біля 300 поправок, і я готовий їх зняти, дайте мені 2 хвилини виступу і все.</p>
<p></p>
<p>ГОЛОВУЮЧИЙ. Будь ласка, дайте 3 хвилини Бондарю.</p>
<p></p>
<p>11:43:55</p>
<p>БОНДАР М.Л.</p>
<p>Шановні колеги, всі поправки, які я подавав, це після отих звернень, які надходили до мене від всіх: від військових, від медиків, від освітян, від шахтарів. І чому я взяв 2 хвилини, а не ставлю якусь одну чи другу поправку, тому що вони всі важливі і відокремити якусь одну чи іншу фактично неможливо. Тому я тільки буду надіятися, що в подальшому при формуванні змін до бюджету на 2023 рік ці поправки, які відхилені, будуть все-таки опрацьовані комітетом і знайдуть можливість все-таки їх врахувати. В першу чергу це наші військові, шахтарі, медики, освітяни, як я вже наголошував. Тому що всі їхні звернення до мене, вони чіткі, аргументовані, чому треба збільшувати фінансування тієї чи іншої галузі.</p>
<p>Тому дуже буду просити, в подальшому, щоб не виникало отаких питань під час розгляду вже законопроекту, що давайте, зніміть поправки, домовимося з вами на майбутнє, що вони будуть враховані. Я надіюся, що комітет дійсно докладе максимум зусиль, щоб ці поправки були враховані, джерела фінансування тих галузей були найдені, і ми тоді дійсно будемо як фракція "Європейської солідарності" підтримувати ті законопроекти.</p>
<p>Дякую. Надіюся, що так воно і буде.</p>
<p></p>
<p>ГОЛОВУЮЧИЙ. Дякую, Михайло Леонтійович.</p>
<p>Я, якщо дозволите, коротко відреагую. Я абсолютно погоджуюся з підходом, що нам треба, фракціям, зібратися, подумати механізм, який повинен забезпечити той рівень оплати праці нашим військовим, який є сьогодні необхідний. Я думаю, що ми знайдемо консенсус в залі, я думаю, що фракції мають можливість домовитися і в межах Погоджувальної ради створити робочу групу, і напрацювати відповідні поправки. Дякую, колеги.</p>
<p>Йдемо далі. Хто від "Європейської солідарності" ще? Ніна Петрівна Южаніна. Я попрошу, називайте номер поправки спочатку.</p>
<p>Будь ласка, Ніна Петрівна.</p>
<p></p>
<p>11:46:11</p>
<p>ЮЖАНІНА Н.П.</p>
<p>В мене багато дуже поправок, не дуже, тринадцять основних: 403-я, 424-а, 425-а, 614-а, 15-а, 16-а і так далі. Я прошу до 10 хвилин.</p>
<p></p>
<p>ГОЛОВУЮЧИЙ. Тобто 10 хвилин, і ми не ставимо поправки.</p>
<p>Будь ласка, Ніна Петрівна, до 10 хвилин.</p>
<p></p>
<p>11:46:31</p>
<p>ЮЖАНІНА Н.П.</p>
<p>Я до 10 хвилин і дві правки поставлю на врахування.</p>
<p></p>
<p>ГОЛОВУЮЧИЙ. На врахування чи на підтвердження?</p>
<p></p>
<p>ЮЖАНІНА Н.П. На врахування. Ми ж зараз по врахуванню йдемо.</p>
<p></p>
<p>ГОЛОВУЮЧИЙ. На врахування, да. Будь ласка, Ніна Петрівна, до 10.</p>
<p></p>
<p>ЮЖАНІНА Н.П. Шановні колеги, чи не здається вам дуже символічним, що ми трішки більше як рік також розглядали зміни до державного бюджету і ви дуже скептично відносилися до пропозицій "Європейської солідарності" щодо збільшення фінансування нашої армії, щодо збільшення видатків розпорядника такого, як Міністерство оборони. Ми тоді з вами не знайшли порозуміння, а вже мали б знаходити його. Тоді багатьом здалося, що війна десь далеко, і деякі тут били себе в груди, і говорили, що у нас армія достатньо профінансована. А коли сталася, розпочалася широкомасштабна війна, то, виявилося, що знову все лягло на плечі волонтерів.</p>
<p>Тому сьогодні всі наші поправки, вони в ракурсі нашого проекту Закону 9006 за авторством Петра Олексійовича, нашим, більшості колег з "Європейської солідарності", які пропонують вчергове 54 мільярди гривень з абсолютно прозорим джерелом фінансування спрямувати на розвиток, на спеціальну програму, бюджетну програму, розвиток, закупівля, модернізація та ремонт озброєння військової техніки, засобів та обладнання.</p>
<p>Якби ви уважно подивилися, і я думаю, що зараз вже в процесі переговорів і з бюджетним комітетом, і з монобільшістю ми говоримо про те, що ми спільно повернемося до проекту 9006. Тому що, справді, у нас є зараз резерви, з'явилися резерви, за які ви дуже билися при прийнятті бюджету на 2023 рік. Я маю на увазі і дорожній фонд, формування дорожнього фонду, і надлишкові кошти по багатьом розпорядникам, про які я говорила при прийнятті бюджету, але ви не дослухалися до них. Це все ті джерела, які сьогодні, особливо важливо в цей день, ми мали би спрямувати виключно і почати з цього розмову, не про якісь там питання, а про те, як ми улагодимо ситуацію з відміною доплат 30 тисяч, спеціальних доплат. От тут мала би бути зараз дискусія про те, що треба зробити, а потім всі інші питання.</p>
<p>Якщо ми вийдемо сьогодні з зали і скажемо, що розглядали зміни до бюджету, але для вас, шановні воїні, оскільки, по-чесному, це не ми приймали постанову про доплату і 30, і 100 тисяч, не ми приймали зміни до цієї постанови, але всі на фронті вважають, що винні в зміні доплат народні депутати. Це вони нас не поважають і вони вважають, що ми найбільше робимо зараз зло для них.</p>
<p>Оскільки наші військові отримають першу виплату з урахуванням змін, тобто значного зменшення для них тільки в березні, у нас є, колеги, ще можливість, і тому ми зараз поступаємося деякими поправками. Сподіваємося, що разом з владою ми опрацюємо зміни або наш проект Закону 9006, або проект закону від влади, або спільний для того, щоб терміново врегулювати виплати військовим.</p>
<p>Тому ми, говорячи про додаткові кошти, 54 мільярди, дбаємо про те, щоби залишилося в повному обсязі те фінансування, яке вами було передбачено. Я хотіла, щоб колеги зараз чесно всі відповіли на питання. Ми ж передбачили в бюджеті доплати для всіх по тій же процедурі, що була до змін. Чому ви зараз без обговорення цієї проблеми починаєте відкушувати кошти на інші програми, які не пов'язані з обороною?</p>
<p>Шановні колеги, я розумію, що і зерновий коридор потрібен, і інші питання нагальні потрібні, там відповідальність за кредити, які взяті під державні гарантії. Але в першу чергу невже ми знову заснули, як дехто сказав, у мирній країні? Да у нас війна продовжується, і вона не зупинялася ні на один день із цих страшних років, починаючи з 2014 року. Як ми можемо зараз, не вирішивши це глобально питання, приймати зміни до бюджету? Я насправді, якби я була у владі, ми би зараз мали б перерватися, внести відповідні зміни, що стосуються виплат військовим, в любому випадку, раз монобільшість хоче вирішити це самостійно питання, давайте ми вам просто допоможемо вирішувати це питання. Або все ж таки повернутися до нашого проекту 9006.</p>
<p>Тому я наполягаю, звертаюся до голови комітету, будь ласка, на найближчих можливих зустрічах давайте обговоримо врегулювання питання. Я хочу, щоб те, що сказав пан Голова Верховної Ради, що ми зберемося для спільного вирішення питання, відбулося терміново. Можливо, ми ще встигнемо, щоб наші військові не отримали цей перший місяць і не було того розчарування, яке точно буде. Воно буде вже не тільки у прояві неповаги до нас, а ще і в тому, що вони залишать просто, не дай боже, виконання своїх обов'язків. І нам тоді точно не вдасться збиратися в цій залі і обговорювати "хотєлки" про дороги, про ще якісь інші побажання, на фінансування відновлення житла там за рахунок різних пропозицій зовсім непрозорих.</p>
<p>Я вважаю, що це є першочерговим завдання для нас зараз розібратися з бюджетом і спрямувати всі-всі резерви для того, щоби, враховуючи ситуацію, ми змогли забезпечити всі найближчі місяці виплати військовим.</p>
<p>Тому я прошу поставити на врахування поправку 403, яка якраз говорить про зарахування 51 мільярда 135 мільйонів 771 тисячі по ось цій окремій програмі на Міністерство оборони. Це дозволить нам зробити перший крок. Я точно знаю, що цифри… обсяги фінансування виплат зараз, вони величезні, ми не будемо їх озвучувати. Але це перші кошти, перші резерви, які безболісно можна відщепити і направити для Міністерства оборони.</p>
<p>І, якщо розбиратися, виходячи зі бюджетної політики і бюджетної грамотності, то ми точно можемо з вами зараз визначити зменшення видатків на споживання спеціального фонду за програмою "Розвиток мережі і утримання автомобільних доріг", у нас є всі підстави для цього. Ми знаємо, що зараз за підтримки Світового банку Україна отримає 535 мільйонів доларів США якраз грантової допомоги для ремонту та відновлення транспортної мережі. Тому, колеги, говорити про те, що дороги будувати потрібно, у нас будуть джерела. Але вони будуть контролюватися Світовим банком, по ним буде особлива звітність і не вдасться так використовувати нецільовим, власне, способом, як це робилося попередні роки.</p>
<p>Тому, мені здається, що це надійне джерело, надійніше джерело чим ми зараз маємо в бюджеті. Тому 75 відсотків з цієї програми можемо забрати для Міністерства оборони. З наступної програми "Розвиток мережі та утримання автомобільних доріг загального користування державного значення" – теж 75 відсотків. І, звісно, у нас є спеціальний фонд за бюджетною програмою "Виконання боргових зобов'язань за запозиченнями, залученими державою під державні гарантії на розвиток мережі автомобільних доріг". Тут взагалі 18 мільярдів 517 мільйонів вільних коштів, оскільки сам пан Шмигаль написав про те, що наші кредитори, кредитори наших позичальників відстрочили повернення заборгованості до кінця 2023 року з можливістю пролонгації відстрочення ще на один рік. Тому це точно вільний ресурс. І якщо ви зараз його заберете на інші напрямки видатків, я вважаю, що це буде злочином і безвідповідальним вчинком нас, народних депутатів.</p>
<p>Прошу поставити на голосування. І прошу комітет дати відповідь, коли і як ми повернемося до розгляду чи 9006, чи вашої ініціативи щодо збереження і 30 тисяч гривень, і спрямування всіх резервів на Міністерство оборони.</p>
<p>Дякую.</p>
<p></p>
<p>ГОЛОВУЮЧИЙ. Ніна Петрівна, я перепрошую, я трішки відволікся. Дві поправки, ви сказали. Номери скажіть мені ще раз.</p>
<p></p>
<p>ЮЖАНІНА Н.П. 403 і 614.</p>
<p></p>
<p>ГОЛОВУЮЧИЙ. Я тоді, з вашого дозволу, надам зараз слово голові комітету, а потім поставлю підряд цих дві поправки для голосування.</p>
<p>Будь ласка, Роксолана Андріївна.</p>
<p></p>
<p>11:56:28</p>
<p>ПІДЛАСА Р.А.</p>
<p>Дуже дякую.</p>
<p>Ніна Петрівна Южаніна підняла, дійсно, дуже важливе питання: про видатки на оборону. Ми розуміємо сьогодні, і уряд України розуміє, що видатки на оборону мають бути збільшені. І до кінця березня уряд подасть на розгляд Верховної Ради урядовий законопроект про збільшення видатків на оборону, і ми зможемо його розглядати з вами і обговорювати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ви зрозуміли. 403 поправка авторства Южаніної, комітет її відхилив, зрозуміле пояснення. Ніна Петрівна просить її поставити на врахування.</p>
<p>Ставлю 403 поправку на врахування. Прошу народних депутатів голосувати.</p>
<p></p>
<p>11:57:38</p>
<p>За-97</p>
<p>Рішення не прийнято.</p>
<p>Наступна поправка 614-а авторства Южаніної. Та сама ситуація, позицію Роксолана Андріївна пояснила. Але я ставлю 614 поправку на врахування. Прошу народних депутатів голосувати.</p>
<p></p>
<p>11:58:10</p>
<p>За-102</p>
<p>Рішення не прийнято.</p>
<p>Дякую, колеги.</p>
<p>Хто наступний з "Європейської солідарності"? Павленко, будь ласка.</p>
<p></p>
<p>11:58:19</p>
<p>ПАВЛЕНКО Р.М.</p>
<p>Дякую, Руслан Олексійович.</p>
<p>Шановні колеги, у мене 5 поправок. Я хочу, я хотів би ставити, але розуміючи реалії і концентруючись на головному, я прошу 2 хвилини – виступ, і потім попрошу 2 правки на врахування, а саме: 349-у і 372-у.</p>
<p></p>
<p>ГОЛОВУЮЧИЙ. Добре. Будь ласка, дайте час для виступу, а потім ми їх поставимо. Будь ласка.</p>
<p></p>
<p>11:58:48</p>
<p>ПАВЛЕНКО Р.М.</p>
<p>Дякую. Дякую, колеги. Шановне панство, хочу нагадати, що рік тому не просто почалося повномасштабне вторгнення. Я хочу нагадати також і про те, що впродовж перших тижнів цього вторгнення, коли ворог рвався до столиці, український парламент демонстрував дуже плідну співпрацю і взаємодію. Хочу нагадати, як тоді попри те, що ворог був фактично не просто у воріт, а вже намагався ці ворота вибити, вдавалося знаходити компроміси, вдавалося знаходити рішення, які працюють до сьогодні, і в інших парламентах ставлять цю ситуацію в приклад.</p>
<p>Тому я дуже хотів би і дуже просив би, колеги, повернутися до цього духу співпраці. Я дякую шановному панові Голові за готовність спільно обговорювати і вирішувати питання виплат військовим, і теж підтримую колегу Ніну Петрівну Южаніну в тому, щоби чимшвидше було поставлено це питання, щоби чимшвидше зібралися і вирішили цю проблему по суті. Тому що військові зараз повинні отримати максимум у забезпеченні.</p>
<p>І тут, колеги, в своєму виступі я хотів би звернути увагу ще на дві важливі речі. По-перше, щодо джерел наповнення, тому що ми маємо всі чітко розуміти пріоритети так, як ми їх розуміли рік тому, так, колеги, як в лютому і березні минулого року ми об'єднувались, так само зараз маємо розуміти, що найважливіше – це військові. А друга частина – це те, про що, власне, ті дві правки, які я хочу попросити зал підтримати. Це повернення суб'єктності українському парламенту, це позбуття неконституційних повноважень Кабінету Міністрів на свій розсуд вирішувати питання бюджету, на свій розсуд створювати бюджетні програми і на свій розсуд навіть визначати питання…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 349 поправка народного депутата Павленка і колег. Вона комітетом відхилена. Він просить поставити її на врахування. Ставлю 349 поправку на врахування. Прошу голосувати.</p>
<p></p>
<p>12:01:20</p>
<p>За-94</p>
<p>Рішення не прийнято.</p>
<p>І наступна поправка 372 народного депутата Павленка. Та сама ситуація, комітет її відхилив, водночас народний депутат просить поставити її на підтвердження. Ставлю 372 поправку на підтвердження. Прошу голосувати.</p>
<p></p>
<p>12:01:49</p>
<p>За-92</p>
<p>Рішення не прийнято.</p>
<p>Дякую, колеги.</p>
<p>Хто наступний? Ар'єв, так, я правильно бачу? Будь ласка, Ар'єв.</p>
<p></p>
<p>12:01:58</p>
<p>АР’ЄВ В.І.</p>
<p>Поправка 361. Шановні колеги, ви ж не будете, особливо з більшості, заперечувати, що Президент Зеленський каже, що все необхідне треба зробити для того, щоб перемогти? І ви кажете про те, що все необхідне треба зробити для того, щоб перемогти. А що сьогодні необхідно? Це закупівля, ремонт, модернізація озброєнь, військової техніки, засобів, обладнання, придбати нарешті дрони, квадрокоптери, артилерійські снаряди, танкові боєприпаси і гранати для гранатометів. А давайте ми для того, щоб, дійсно, від слів перейти до справи, виділимо 51 мільярд гривень і передамо їх на ці закупівлі.</p>
<p>Я дуже прошу підтримати це, тому що тоді ваші дії не будуть розходитися із вашими словами і обіцянками Президента Зеленського. А якщо ні, так ми побачимо зараз, що на екрані. Я попросив би...</p>
<p></p>
<p>ГОЛОВУЮЧИЙ. Шановні колеги, 361 поправка Ар'єва.</p>
<p>Прокоментуєте? Будь ласка. Будь ласка, Роксолана Андріївна, прокоментуйте.</p>
<p></p>
<p>12:03:12</p>
<p>ПІДЛАСА Р.А.</p>
<p>Ми погоджуємося з тим, що потрібно збільшити видатки на оборону, зокрема на закупівлю техніки. Проблема конкретно з цим формулюванням і цією правкою в тому, що пунктами 1 і 2 статті 24 прим.2 Бюджетного кодексу передбачено 43 мільярди надходжень. Ми не можемо виділити 51 мільярд з 43-х.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 361 поправка Ар'єва. Вона комітетом була відхилена. Аргументацію ви почули, але він ставить свою поправку на врахування. Ставлю 361 поправку на врахування. Прошу голосувати.</p>
<p></p>
<p>12:04:08</p>
<p>За-95</p>
<p>Рішення не прийнято.</p>
<p>Так, Ар'єв все. Будь ласка, Гончаренко. Гончаренко і потім я не бачу хто. Княжицький, бачу. Будь ласка, Гончаренко спочатку Олексій Олексійович.</p>
<p></p>
<p>12:04:20</p>
<p>ГОНЧАРЕНКО О.О.</p>
<p>Шановний пане Голово, в мене низка правок, але я пропоную зробити таким чином. Дайте мені, будь ласка, 3 хвилини виступ і одну правку я поставлю на врахування. Правка номер 477.</p>
<p></p>
<p>ГОЛОВУЮЧИЙ. Будь ласка, Олексій Олексійович. Дайте 3 хвилини і 477-у на врахування.</p>
<p></p>
<p>12:04:36</p>
<p>ГОНЧАРЕНКО О.О.</p>
<p>Дякую. Шановні друзі, сьогодні дійсно 366-е лютого. Дійсно, це, ну, лютий такий місяць, який триває вже рік, і ми не знаємо, скільки він ще буде тривати. Але від нас з вами залежить, скільки буде в цьому лютому днів – 400, 500, 600. Це залежить в тому числі від нас з вами. Я хочу нагадати вам всім, нам всім, як півтора року тому тут, в сесійній залі, ми з колегами і я особисто виступав, пропонуючи правки до Держбюджету на 2022 рік. І казав, давайте додамо гроші Збройним Силам України, прикордонникам, Національній гвардії, тому що це є запорука нашого життя. Дороги, все інше – це добре, це класно, але нічого цього не буде, якщо ворог зайде на нашу територію і по дорогам новим поїдуть російські танки.</p>
<p>Друзі, на жаль, саме так все і відбулося. І поїхали. А тоді недослухалися, і ми недодали гроші нашій армії тоді, коли вони були дуже потрібні. Це питання вже історії. Але давайте зробимо уроки, давайте зробимо висновки з того, що відбулося тоді. Давайте сьогодні поставимо один чіткий, зрозумілий кожному громадянину України пріоритет – ЗСУ. Крапка. Все інше – це добре. Але наш один пріоритет – це Збройні Сили України, які сьогодні боронять кожного з нас з вами, які сьогодні тримають небо над нами.</p>
<p>Тому давайте піднімемо питання про повернення грошових виплат військовослужбовцям. Я думаю, не мені одному, всім вам телефонують з тероборони, ЗСУ, з Нацгвардії, люди які кажуть, нам зрізають виплати. Це неправильно. Ці люди мають отримувати гідну зарплатню. Не можна зменшувати їм грошову винагороду. Друзі, будь ласка, давайте вирішимо це питання.</p>
<p>Наступне. Скажіть мені, чому антидронові рушниці купляють волонтери України? Тільки Гончаренко центри купили 15 антидронових рушниць, тільки ми. Скільки ще купили інші волонтери? А чому це не купляє держава? Я запропонував в правці 477 конкретні джерела, звідки взяти надання грантів для створення бізнесу. Друзі, ну які гранти для створення бізнесу? Давайте це віддавати ЗСУ. Формування статутного капіталу Фонду часткового гарантування кредитів в сільському господарстві. Та давайте все це віддавати ЗСУ. І там буде тільки по цих статтях більше 1,5 мільярда гривень. Купимо дрони, купимо антидронові рушниці. Це немає бути тільки справа волонтерів, а справа держави.</p>
<p>Друзі, я прошу підтримати виділити ці кошти, допомогти нашим воїнам перемогти ворога. Слава Україні!</p>
<p></p>
<p>ГОЛОВУЮЧИЙ. Будете реагувати? Роксолана, будь ласка. Те саме, будь ласка, тоді, якщо можна.</p>
<p></p>
<p>12:07:50</p>
<p>ПІДЛАСА Р.А.</p>
<p>Шановні колеги, я просто хочу ще раз повторити, що до кінця березня буде ухвалений законопроект… поданий урядовий законопроект, і, я думаю, в цьому залі ухвалений про збільшення видатків на оборону. Тому ми пропонуємо зараз не вносити точкові зміни, а проголосувати комплексний законопроект, який буде враховувати збільшення видатків по усім програмам.</p>
<p></p>
<p>ГОЛОВУЮЧИЙ. Шановні колеги, 477 поправка Гончаренка. Вона комітетом відхилена. Гончаренко просить поставити її на врахування. Ставлю 477 поправку на врахування. Прошу голосувати.</p>
<p></p>
<p>12:08:43</p>
<p>За-105</p>
<p>Рішення не прийнято.</p>
<p>Будь ласка, Княжицький. Шановні колеги, будь ласка, відійдіть, щоб я бачив пана Княжицького.</p>
<p></p>
<p>12:08:48</p>
<p>КНЯЖИЦЬКИЙ М.Л.</p>
<p>Колеги, відійдіть, будь ласка.</p>
<p>Я прошу… Дивіться, у мене 20 правок, я прошу чотири хвилини і одну буду ставити на голосування.</p>
<p></p>
<p>ГОЛОВУЮЧИЙ. Будь ласка, пане Миколо, да.</p>
<p></p>
<p>12:08:53</p>
<p>КНЯЖИЦЬКИЙ М.Л.</p>
<p>Отже, шановні колеги, група правок 674-694, всі вони стосуються фінансування так званого телемарафону. Поправки передбачають зменшення видатків споживання загального фонду за бюджетною програмою щодо виробництва та трансляції програм для державних потреб на 1,67 мільярда гривень.</p>
<p>Дивіть, коли починалася війна, марафон мав свій сенс, тому що, по-перше, частина людей була переконана, що у нас війни ніякої не буде і треба було їх мобілізувати. Але найголовніше телекомпанії, багато хто, журналісти, не могли добратись до роботи, була загроза, люди евакуювались, виїхали з Києва. Сьогодні всі повернулись і працюють в абсолютно нормальному режимі, але ми з державного бюджету фінансуємо якусь групу олігархічних каналів для того, щоб вони займались пропагандою. Знову ж таки цінності пропаганди сьогодні такої як колись немає, тому що всі люди звикли користуватись інтернетом, отримувати інформацію з різних джерел. Ситуація кардинально змінилася.</p>
<p>Давайте ці гроші віддамо українським солдатам, які ми в них забираємо, щоб передати знову ж таки олігархам. В умовах жорсткої економічної кризи виділення мільярдів коштів платників податків і в тому числі міжнародної компанії на піар влади – це, насправді, злочин проти життя цих людей.</p>
<p>Нагадаю вам, що всі ці гроші непрозоро розподіляються в корупційний спосіб, там ніхто не проводить тендерів серед медіа. Причому медіа беруть участь ті, як називаються олігархічними або ті, які були близькими до колишнього співробітника Офісу пана Кирила Тимошенка. І ці гроші йдуть на фірми близькі до колишніх співробітників Офісу і ми їх забираємо з кишені українського солдата. В умовах, коли Збройні Сили збирають донати по всьому світу, організовують платформи краудфандингу, тут багато є волонтерів, ми беремо державні гроші, щоб віддати олігархам на пропаганду, яка взагалі нікому непотрібна.</p>
<p>Тому, колеги, я прошу підтримати мої поправки, їх є двадцять, я буду ставити одну на голосування, оскільки всі ці поправки є аналогічними. Це 674 поправку. І просити зменшити видатки на споживання за бюджетною програмою "Виробництво і трансляція телепрограм для державних потреб" на 1 мільярд 666 мільйонів 434 тисячі, привівши їх фактично до показників 2022 року. Бо ми продовжуємо творити злочин, ще раз кажу, ми мільярди віддаємо просто олігархам на виробництво програм, які, за великим рахунком, інші канали виробляють без цієї підтримки. Ми не підтримуємо в такий спосіб журналістів, вони працюють в своїх спокійних нормальних телестудіях. Ми обмежуємо свободу слова, ми не боремося в такий спосіб на інформаційному фронті, а навпаки стримуємо розвиток комерційних каналів. Тому що навіть якби ці телевізійні комерційні канали могли відновити повноцінне нормальне мовлення, а вони вже можуть, то інформації про Україну було би в рази більше. Але ми штучно стримуємо інформацію про країну. Чому? Тому що думаємо, що, прикриваючись війною, зможемо використати це в політичних цілях, обмежуючи мовлення всіх без виключення телевізійних каналів і підтримуючи корупцію.</p>
<p>Вчора дозволили ще додаткову корупцію на газеті "Голос України", яку, мабуть, теж комерційні фірми будуть виробляти. Тепер майже 2 мільярди замість того, щоб дати українському солдату, забираємо в нього з кишені, віддаємо олігархам на дешеву пропаганду, обмежуючи права журналістів.</p>
<p>Колеги, я прошу підтримати мою 674 правку і прошу коментар від представника комітету.</p>
<p>Дякую.</p>
<p></p>
<p>ГОЛОВУЮЧИЙ. Я перепрошую, пане Миколо, який номер поправки ви наполягали, бо я тут відволікся трішки? Включіть, будь ласка, Княжицькому.</p>
<p></p>
<p>12:13:04</p>
<p>КНЯЖИЦЬКИЙ М.Л.</p>
<p>Одна 674-а. Дякую.</p>
<p></p>
<p>ГОЛОВУЮЧИЙ. Дякую. 674, зараз я подивлюся. 674-а.</p>
<p>Шановні колеги, 674 поправка авторства…</p>
<p>Коментар, будь ласка, коментар, перепрошую.</p>
<p></p>
<p>12:13:27</p>
<p>ПІДЛАСА Р.А.</p>
<p>Шановні колеги, 674 правка відхилена, як і багато подібних поправок, тому що бюджетний комітет не здійснює інформаційну політику. Якщо забрати 1,7 мільярда з програми, з якої фінансується створення національного марафону, він просто перестане існувати. Таке рішення має прийматися людьми, які відповідають за інформаційну політику в державі, а не бюджетним комітетом.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 674 поправка народного депутата Княжицького, комітетом вона відхилена, аргументи сторін ви почули. Прошу голосувати.</p>
<p></p>
<p>12:14:25</p>
<p>За-96</p>
<p>Рішення не прийнято.</p>
<p>Дякую, шановні колеги. Йдемо далі.</p>
<p>Софія Федина, будь ласка. Які у вас?</p>
<p></p>
<p>12:14:36</p>
<p>ФЕДИНА С.Р.</p>
<p>У мене дві поправки 523 і 524, кожна буде окремо і буде ставитися на врахування.</p>
<p>523-я про збільшення видатків за програмою "Розвиток, закупівля, модернізація та ремонт озброєння, військової техніки, засобів та обладнання" на 50 мільярдів гривень саме для придбання артилерійських снарядів, танкових боєприпасів і гранат для гранатометів.</p>
<p>Пані доповідаюча тут красиво заявила, що у нас в кінці березня буде новий законопроект і будуть окремо виділені кошти. Але пані доповідаюча абсолютно не розуміє, що відсутність боєприпасів на полі бою, а їх не вистачає – це кожного дня втрачені десятки життів українських воїнів. І поки ви будете писульками тут займатися, ми будемо ховати все більше військових, бо у них не вистачає боєприпасів.</p>
<p>Тому ми вимагаємо і благаємо 523 правку врахувати, щоб дати 50 мільярдів на боєприпаси для нашої армії...</p>
<p></p>
<p>ГОЛОВУЮЧИЙ. Шановні колег, 523 поправка авторства Федини. Комітетом відхилена. Прошу визначатися та голосувати.</p>
<p></p>
<p>12:16:03</p>
<p>За-115</p>
<p>Рішення не прийнято.</p>
<p>Наступна 524-а. Ви будете доповідати, чи одразу ставимо? Будь ласка, Федина.</p>
<p></p>
<p>12:16:12</p>
<p>ФЕДИНА С.Р.</p>
<p>524 правка стосується виділення майже 4 мільярдів гривень на придбання безпілотних літальних апаратів. І знову ж таки я розумію, що нашому комітету абсолютно начхати на життя наших воїнів.</p>
<p>У березні у нас буде нагода переглянути ці питання, за рахунок запозичень ще щось додати. Але зараз у нас є цей резервний фонд, і ми можемо закупити безпілотники для нашої армії. Тому що більшість в цій залі, я так розумію, як пані доповідаюча, не розуміє, що дрони – це життя наших військовослужбовців. Причому життя не одного, а один дрон може врятувати цілу роту. І якщо ви зараз не даєте 4 мільярди на закупівлю додаткового обладнання безпілотного, то майте на увазі, що ви всі персонально винні в тому, що наші військовослужбовці зараз продовжують гинути на передовій, бо ви не надаєте коштів на закупівлю необхідного обладнання. Я бачу цинічні погляди, але ви за це заплатите.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>12:17:21</p>
<p>ПІДЛАСА Р.А.</p>
<p>Пані Софія, я вас дуже прошу перестати маніпулювати. В цьому місяці 10 мільярдів гривень було виділено з резервного фонду на закупівлю безпілотників. Але, зверніть, будь ласка, увагу, що в Міністерства оборони і в Держспецзв'язку, яке займається закупівлею безпілотників, теж обмежена здатність закуповувати їх. От коли до кінця березня вони закуплять на 10 мільярдів, після цього виділимо ще 30.</p>
<p>Дякую.</p>
<p></p>
<p>ГОЛОВУЮЧИЙ. Я ставлю 524 поправку Федини. Вона комітетом відхилена. Аргументи сторін ви почули. Прошу голосувати.</p>
<p></p>
<p>12:18:20</p>
<p>За-105</p>
<p>Рішення не прийнято.</p>
<p>Шановні колеги, хто далі ще? "Європейська солідарність" завершила, так. Потім ще будуть поправки тільки на підтвердження.</p>
<p>"Батьківщина", будь ласка. У мене записано так, що Олексій Юрійович Кучеренко замість поправок 4, 6, 26, 35, 58, 295, 418 – 3 хвилини. Правильно, Олексій Юрійович?</p>
<p>Будь ласка, Олексій Юрійович.</p>
<p></p>
<p>12:18:49</p>
<p>КУЧЕРЕНКО О.Ю.</p>
<p>Дякую. Олексій Кучеренко, фракція "Батьківщина", голова Тимчасової спеціальної комісії Верховної Ради з енергобезпеки. Саме в цьому контексті я прошу звернути увагу на мій виступ і вас, пані Підласа, як голову комітету і шановного голову Комітету енергетичного і інших комітетів.</p>
<p>Я звертаю вашу увагу на дуже великий катаклізм, який вже насувається на нас в стосунках між підприємствами, місцевими бюджетами і підприємстами теплокомуненерго, які обігрівають сьогодні дві третини населення нашого, і компанію НАК "Нафтогаз України". Тиждень тому у нас на комітеті виступав голова, новий очільник НАК "Нафтогазу" пан Чернишов. Задумайтесь, 80 мільярдів гривень боргу на сьогодні з боку ТКЕ перед НАК "Нафтогазом". Це реальна загроза національній безпеці, це реальна загроза бюджету України і місцевим бюджетам.</p>
<p>І я звертаю вашу увагу, що дві причини. Перша – це неврегульованість тарифної політики і повний абсурд, в який, на жаль, завела попередня влада і попередні уряди, а ваша влада нічого не виправила, тільки поглиблює цю ситуацію. І друге – це невиконання державою своїх зобов'язань перед місцевими бюджетами стовно погашення різниці в тарифах, про яку казав мій колега пан Пивоваров. Ми подали правки своєю групою, правки, які би врегулювали зараз цю ситуацію, яких дуже вимагають і просять мери міст органи місцевого самоврядування, підприємства теплокомуненерго.</p>
<p>Я дякую, пані Роксолано, за конструктивну позицію. Дякую пану голові нашого комітету Герусу і всім депутатам, які підтримали це. Ми дійсно запропонували уряду протягом місця знайти вихід і дати відповідний законопроект.</p>
<p>Але хочу сказати, проблема дуже серйозна, а я, на жаль, не бачу в уряді таких фахівців, які можуть врегулювати цю проблему, тому звертаюсь до вас. По-перше, дякую усім депутатам, дякую колезі Крульку, дякую Асоціації міст України, підприємствам теплокомуненерго за те, що вони підтримують нас. По-друге, якщо ми зараз не врегулюємо це питання, то НАК "Нафтогаз" за керівництвом уряду стане реальним банкрутом і ввійде в дефолт реальний, так само буде з підприємствами теплокомуненерго і місцевими бюджетами.</p>
<p>Тому попереджую в хорошому сенсі: партія "Батьківщина" буде моніторити дуже пильно цю ситуацію, буде фахово допомагати задля того, щоб ми раз і назавжди врегулювали це дуже болюче питання енергетичної безпеки України.</p>
<p>Слава Україні! Слава енергетикам! Слава Силам оборони! Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, залишилася ще фракція "Голос" і, здається, все. Чи хтось ще буде? А, і Дубінський буде ще, так? Фракції "Голос" – тільки Железняк, в нього одна поправка. Давайте: Дубінський – свої поправки, потім Железняк, і потім будемо ставити поправки на підтвердження, і тоді голосуємо за законопроект в цілому.</p>
<p>Будь ласка, Олександр Дубінський, називайте номер поправки і тоді доповідайте.</p>
<p></p>
<p>12:22:19</p>
<p>ДУБІНСЬКИЙ О.А.</p>
<p>Шановні колеги, у мене, якщо можна, Руслан Олексійович, в мене три поправки щодо бюджету, Бюджетного кодексу, я прошу 2 хвилини, щоб я їх доніс, а потім ми їх всі разом поставили всі на врахування.</p>
<p></p>
<p>ГОЛОВУЮЧИЙ. Добре. Будь ласка.</p>
<p></p>
<p>12:22:37</p>
<p>ДУБІНСЬКИЙ О.А.</p>
<p>Шановні колеги, мова йде про правки 298, 299 та 300. Так склалося, що ця Верховна Рада повністю себе зневажає, і тому все передала Кабінету Міністрів. У нас призначення всі виконує Кабінет Міністрів, всі погодження виконує Кабінет Міністрів. І розмір державного боргу, граничний розмір державного боргу теж в нас визначає Кабінет Міністрів, хоча має це визначатися і погоджуватися з парламентом і з бюджетним комітетом. Я не знаю, чому ви, Роксолана, цим не займаєтеся. Я вам пропоную цим зайнятися спочатку і відновити суб'єктність і бюджетного комітету, і парламенту у відносинах з Кабміном і з формуванням бюджету.</p>
<p>Тому я пропоную колегам 298, 299 та 300 правки, для того щоб граничний розмір державного боргу був погоджений, погоджувався і зміни були погоджені з бюджетним комітетом. Наразі на кінець 2023 року граничний обсяг державного боргу становить 6,4 трильйона гривень. Це 102,3 відсотка прогнозного ВВП. Я пропоную встановити норму, щоб будь-яке рішення Кабінету Міністрів та Мінфіну, яке може призвести до коригування граничного обсягу державного боргу, погоджувалося з Комітетом Верховної Ради України з питань бюджету. Також це стосується випуску облігацій внутрішньої державної позики (правки 298 та 299), а також щодо здійснення правочинів з державними деривативами.</p>
<p>Поясню, чому це важливо. Тому що ці три правки і граничний розмір державного боргу – це розмір боргу, який покладається на кожного громадянина України. І рішеннями Кабміну покладаються ці боргові зобов'язання на кожного громадянина для того, щоб виконувати забаганки Кабміну та влади, і правлячої партії.</p>
<p>Тому, колеги, винесіть, розв'яжіть це питання в парламенті. Ще раз: 288, 299 та 300. Прошу підтримати.</p>
<p></p>
<p>ГОЛОВУЮЧИЙ. Дякую, Олександр Анатолійович.</p>
<p>Тоді ми переходимо до почергового голосування за ці поправки.</p>
<p>298 поправка авторства Дубінського. Вона комітетом відхилена. Прошу визначатись та голосувати, будь ласка.</p>
<p></p>
<p>12:25:02</p>
<p>За-85</p>
<p>Рішення не прийнято.</p>
<p>Наступна поправка 299 авторства Дубінського. Комітетом відхилена. Прошу голосувати.</p>
<p></p>
<p>12:25:25</p>
<p>За-82</p>
<p>Рішення не прийнято.</p>
<p>І завершальна в цьому блоці поправка 300 авторства Дубінського. Комітетом відхилена. Прошу голосувати.</p>
<p></p>
<p>12:25:48</p>
<p>За-85</p>
<p>Олександр Анатолійович, які у вас ще? Ще дві, да, у вас поправки? Будь ласка, включіть Дубінському.</p>
<p></p>
<p>12:25:54</p>
<p>ДУБІНСЬКИЙ О.А.</p>
<p>Шановні колеги, ще питання, які треба розв'язати. Ви вчора прийняли законопроект 7198 щодо компенсації вартості знищеного, пошкодженого внаслідок російського вторгнення житла українських громадян. Але є велика проблема, яка так і не вирішена в цьому законі, це відношення пошкодження щодо вартості. Тобто встановлення реальних збитків, які понесли українські громадяни внаслідок рашистської агресії.</p>
<p>Що я пропоную? Я пропоную, щоби державний бюджет використовував кошти двох фондів. Це Фонд ліквідації наслідків збройної агресії на здійснення заходів з обстеження пошкоджених будівель та квартир громадян та оцінки пошкодженого або зруйнованого майна, а також кошти спеціального фонду державного бюджету, і спрямувати їх на такі ж самі цілі. Це дозволить встановити збитки і компенсувати їх громадянам, бо зараз цих збитків ніхто не встановлює…</p>
<p></p>
<p>ГОЛОВУЮЧИЙ. Олександр Анатолійович, єдине, ви не сказали, який номер поправки. Включіть, будь ласка. Який номер?</p>
<p></p>
<p>12:27:01</p>
<p>ДУБІНСЬКИЙ О.А.</p>
<p>Це номер поправки 316 та 368. Я просив 2 хвилини, ви мені надали тільки одну, Руслан Олексійович.</p>
<p></p>
<p>ГОЛОВУЮЧИЙ. Ні, бо ви сказали, що у вас дві поправки, тому я…</p>
<p></p>
<p>12:27:19</p>
<p>ДУБІНСЬКИЙ О.А.</p>
<p>Дві поправки і 2 хвилини. Я дуже швидко зараз закінчу.</p>
<p></p>
<p>ГОЛОВУЮЧИЙ. А, давайте, дайте ще одну хвилину, будь ласка.</p>
<p></p>
<p>12:27:19</p>
<p>ДУБІНСЬКИЙ О.А.</p>
<p>Просто для того, щоб колегам було зрозуміло, що без експертизи збитків, які нанесені при знищенні або пошкодженні житла розраховувати на будь-яку справедливу компенсацію ніхто не зможе, це буде якась віртуальна цифра, яка буде видаватися в цифровому сертифікаті, який можна буде отримати через п'ять років, я нагадаю, п'ять років тому долар коштував на 50 відсотків дешевше, а вартість всіх матеріалів в Україні так чи інакше пов'язана з іноземними валютами. Тому якщо зараз не зафіксувати вартісну оцінку пошкоджень, ніхто компенсації не отримає. Тому я прошу ці правки підтримати заради українських громадян і отримання ними справедливої компенсації за втрачене житло.</p>
<p>Дуже дякую.</p>
<p></p>
<p>ГОЛОВУЮЧИЙ. Дякую, колеги.</p>
<p>І так, дві поправки: 316, 368, голосуємо почергово. 316-а авторства Дубінського. Комітет пропонує відхилити. Прошу голосувати.</p>
<p></p>
<p>12:28:26</p>
<p>За-94</p>
<p>Рішення не прийнято.</p>
<p>І 368 поправка Дубінського. Вона відхилена комітетом. Автор наполягає на її врахуванні. Ставлю 368 поправку. Прошу народних депутатів голосувати.</p>
<p></p>
<p>12:28:52</p>
<p>За-96</p>
<p>Рішення не прийнято.</p>
<p>Дякую, колеги.</p>
<p>Шановні колеги, хтось ще буде ставити свої поправки на врахування? "Голос", я так розумію, Железняк. 2 хвилини і одну поправку ви поставите на врахування. Прошу підготуватися, шановні колеги.</p>
<p></p>
<p>12:29:08</p>
<p>ЖЕЛЕЗНЯК Я.І.</p>
<p>Шановні колеги, попереду мене сидить наш славетний воїн Роман Лозинський. Роман Костенко, теж наш колега, вже поїхав до Херсонщини, теж захищати нас. Я прошу цю правку проголосувати для них.</p>
<p>В 2023 році у нас існує законодавче обмеження, що раптом в екстреному випадку, якщо не буде вистачати грошей на військові потреби, на армію, ми не зможемо їх швидко взяти з цього фонду ліквідації. Ця правка дає можливість в екстрених випадках, дай боже, щоб вони ніколи не настали, а тим не менш використовувати частину цих грошей, в тому числі для армії, оборони і захисту нашої держави. Сьогодні багато лунало про те, що нам потрібні гроші для армії. Я думаю, що ця пропозиція є компромісною, та, яка підтримується Міністерством фінансів, і я сподіваюсь, буде підтримана комітетом. Тому прошу дати слово потім доповідачці для того, щоб вона прокоментувала.</p>
<p>Але ще раз пояснюю, для чого ця правка. Вона не популістична. Раптом, якщо у нас різко не буде вистачати грошей, а, на жаль, ми маємо готуватися до різних сценаріїв, то Міністерство фінансів зможе взяти частину цих грошей з фонду ліквідації. На жаль, за рік у нас немає вже грошей у державних банках, у державних підприємствах дивідендів і навіть податку на прибуток наперед. Тому це один із небагатьох джерел, де можна буде перекрити, - це Міністерство оборони. Саме тому це підтримує Міністерство фінансів і саме тому я вас прошу підтримати зараз це в залі.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету. Включіть, будь ласка. Позиція комітету.</p>
<p></p>
<p>12:31:02</p>
<p>ПІДЛАСА Р.А.</p>
<p>Шановні колеги, мені здається, тут автор ще не сказав про те, що це рішення Кабміну буде погоджено з бюджетним комітетом, як і всі інші розподіли коштів з фонду ліквідації. Це передбачено статтею 29 державного бюджету. Комітет, на жаль, відхилив цю правку, але загалом в тому, що говорить автор, є логіка.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 318 поправка Железняка. Вона комітетом відхилена, але ви почули обґрунтування і комітету, і автора. І тому я ставлю 318 поправку на врахування. Я прошу народних депутатів голосувати.</p>
<p></p>
<p>12:32:09</p>
<p>За-263</p>
<p>Рішення прийнято.</p>
<p>Шановні колеги, хтось ще буде ставити поправки на врахування? Ні. У нас є ще поправки на підтвердження, правильно я розумію?</p>
<p>У мене написано десяь поправок, так?</p>
<p>Разумков, будь ласка, Дмитро Олександрович.</p>
<p></p>
<p>12:32:27</p>
<p>РАЗУМКОВ Д.О.</p>
<p>Дякую, Руслан Олексійович.</p>
<p>Шановні колеги! Руслан Олексійович, якщо можна спочатку, щоб я почав говорити, запустити час.</p>
<p></p>
<p>ГОЛОВУЮЧИЙ. Да, будь ласка. Тільки називайте одразу номери поправок. Будь ласка, спочатку.</p>
<p></p>
<p>12:32:42</p>
<p>РАЗУМКОВ Д.О.</p>
<p>Дякую. Шановні колеги, правка 704. Ми зараз з вами спостерігаємо зменшення зарплат нашим військовослужбовцям на фронті. По об'єктивним причинам сьогодні важко в бюджеті – грошей немає. Але в цьому проекті закону знайшли гроші, але не для армії. В цьому законопроекті знайшли гроші, які йдуть на фінансування Національній комісії з питань телерадіомовлення. Скажіть мені, будь ласка, сьогодні немає куди направити мільйони гривень? Підняти зарплати НСЗУ? Може, досі витрачати кошти туди, куди непотрібно, а направити туди, куди потрібно – на армію, на оборону, на наш з вами захист, на захист наших з вами захисників і їм допомогу. Якось тут в Києві десяток людей без додаткового мільйона проживе.</p>
<p>Тому, шановні колеги, на фоні того, що є дефіцит грошей в державі, пропоную не підтримувати правку 704.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету. Роксолана Андріївна, будь ласка.</p>
<p></p>
<p>12:33:51</p>
<p>ПІДЛАСА Р.А.</p>
<p>Шановні колеги, щодо питання виділення коштів Національній раді з телебачення та радіомовлення і взагалі питання цієї Національної ради в Законі про державний бюджет у нас був висновок комітету з євроінтеграції, який говорить про те, що виконання Закону "Про медіа" належним чином є однією з умов нашого кандидатства і нашого майбутнього членства в ЄС. Тому бюджетний комітет, враховуючи всі ризики, врахував цю поправку.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 704 поправка авторства Кравчук Євгенії. Вона комітетом була врахована. Водночас народний депутат Разумков ставить це рішення на підтвердження.</p>
<p>Шановні колеги, 704 поправка на підтвердження. Прошу голосувати.</p>
<p></p>
<p>12:34:54</p>
<p>За-210</p>
<p>Рішення не прийнято. Поправка не врахована.</p>
<p>Яка ще буде поправка? Хто далі ще? Разумков, будь ласка.</p>
<p></p>
<p>12:35:00</p>
<p>РАЗУМКОВ Д.О.</p>
<p>348-а, Руслан Олексійович.</p>
<p>Шановні колеги, ці зміни до державного бюджету передбачають наступне: позбавлення Верховної Ради повноважень по залученню кредитів в державний бюджет. Що хоче зробити Кабмін? Відставити Раду, самостійно залучати і витрачати кошти незрозуміло на що. Що Рада такого не проголосувала, що було направлено на допомогу людям, на сектор безпеки і оборони, на допомогу переселенцям, на виплати пенсій або соціальні виплати? Нічого, завжди всі фракції завжди підтримували людей. Якщо це будуть залучатися кошти і ми не будемо розуміти, куди вони йдуть, то ми будемо отримувати яйця не лише по 17, а по 170.</p>
<p>Шановні колеги, я звертаюсь до всіх і прошу не підтримувати цю правку.</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>12:36:04</p>
<p>ПІДЛАСА Р.А.</p>
<p>Шановні колеги, я хочу звернути увагу на те, що ця поправка перефразовує перший абзац статті, в якому взагалі не йде мова про ратифікацію у Верховній Раді.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 348 поправка авторства Підласої Роксолани Андріївни. Вона комітетом врахована, але вона ставиться на підтвердження. 348 поправка, прошу голосувати.</p>
<p></p>
<p>12:36:41</p>
<p>За-205</p>
<p>Рішення не прийнято.</p>
<p>Наступна поправка яка?</p>
<p></p>
<p>12:36:47</p>
<p>РАЗУМКОВ Д.О.</p>
<p>Наступна правка 366. Дякую, Руслан Олексійович.</p>
<p>Шановні колеги, ця правка говорить про наступне. Ми багато говоримо про нашу з вами євроінтеграцію і відкриті чесні відносини з нашими європейськими партнерами. То зміни до закону цією правкою дозволяють ті кошти, які ми залучили в якості кредитів, сьогодні повз Верховну Рада знову повз зал Верховної Ради направляти туди, куди заманеться Кабінету Міністрів України. Повірте мені, я можу говорити за себе і, впевнений в цьому, можу говорити і за весь зал, і за президію, і за всіх народних депутатів, які переживають за нашу з вами державу. Що, якщо це буде направлено на правильні речі, то ми за це проголосуємо, а якщо це знову піде на фінансування незрозуміло чого або корупційних схем, то парламент України таке не підтримає. Тому давайте залишимо таку можливість контролю за Верховною Радою України.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету. Будь ласка, Роксолана Андріївна. Номер? Це ваша поправка 366-а.</p>
<p></p>
<p>12:37:55</p>
<p>ПІДЛАСА Р.А.</p>
<p>Перепрошую, шановні колеги. 366 поправка – це технічна поправка, яка нічого не змінює по суті, а просто впорядковує напрями використання кредиту в іншому порядку. Ми можемо її збити, але це нічого не змінить по суті.</p>
<p></p>
<p>ГОЛОВУЮЧИЙ. Ну, ви врахували її, правильно?</p>
<p></p>
<p>ПІДЛАСА Р.А. Да, ми її врахували, вона покращує текст законопроекту.</p>
<p></p>
<p>ГОЛОВУЮЧИЙ. Шановні колеги, 366 поправка авторства Підласої Роксолани Андріївни. Вона комітетом врахована, аргументи сторін ви почули. Вона ставиться на підтвердження. Прошу голосувати, 366 поправка.</p>
<p></p>
<p>12:38:47</p>
<p>За-211</p>
<p>Рішення не прийнято.</p>
<p>Наступна поправка, будь ласка, Дмитро Олександрович. Все?</p>
<p>Шановні колеги, ми завершили розгляд цього…</p>
<p>Ой, я перепрошую, боже, Ніна Петрівна, кніксени вам.</p>
<p>Будь ласка, Ніна Петрівна Южаніна. Як я міг забути.</p>
<p></p>
<p>12:39:04</p>
<p>ЮЖАНІНА Н.П.</p>
<p>Шановні колеги, 311 поправка. Я говорила з пані Роксоланою перед цим, перед її виступом, представленням вірніше.</p>
<p>Справа в тому, що знову підготували таблицю незрозуміло, поправки, які тільки що були не підтримані, вони стоять взагалі не в тому місці і не про те говорять і взагалі закон ламається вже, це очевидно. Пані Роксолано, зверніть увагу. І те, що по статті знову 116 ви скористалися і напхали купу різного додатково. Це стосується якраз 311 поправки. Колеги, змінюють напрямки використання Фонду ліквідації наслідків збройної агресії. Ми тільки що говорили про те, що як його витрачати і як дати можливість використати на Збройні Сили, а ви подивіться, ви пам'ятаєте нашу дискусію, як ми намагалися спрямувати кошти на полагодження системи водопостачання, водовідведення, виробництва теплової енергії, теплопостачання і електропостачання?</p>
<p></p>
<p>ГОЛОВУЮЧИЙ. Ніна Петрівна, який номер поправки, скажіть, будь ласка.</p>
<p></p>
<p>12:40:21</p>
<p>ЮЖАНІНА Н.П.</p>
<p>311-а.</p>
<p></p>
<p>ГОЛОВУЮЧИЙ. 311-а. Позиція комітету.</p>
<p></p>
<p>12:40:30</p>
<p>ПІДЛАСА Р.А.</p>
<p>311 поправка врахована. Це поправка пані Олени Шуляк, яка додає нові напрями фонду, використання Фонду ліквідації відповідно до законопроекту 7198, який ми вчора з вами підтримали в цій залі. А саме дозволяє використовувати кошти Фонду ліквідації на будівництво житла, яке люди втратили через російську агресію, та на компенсацію у грошовій формі, якщо їхнє житло було пошкоджено і втрачено. Прошу підтримати цю правку, вона важлива для реалізації законопроекту 7198.</p>
<p></p>
<p>ГОЛОВУЮЧИЙ. Шановні колеги, 311 поправка, вона врахована частково. Ніна Петрівна просить підтвердити таке рішення комітету. Комітет говорить, що саме в такій редакції це дуже важливо для існування цього законопроекту, саме тому було прийнято таке рішення.</p>
<p>Я ставлю пропозицію 311 поправку в редакції, яка врахована частково комітетом, на підтвердження. Прошу народних депутатів голосувати.</p>
<p></p>
<p>12:41:56</p>
<p>За-238</p>
<p>Рішення прийнято.</p>
<p>Все, колеги? Ніна Петрівна, скільки ще у вас, скажіть, будь ласка. Включіть Ніні Петрівні.</p>
<p></p>
<p>12:42:05</p>
<p>ЮЖАНІНА Н.П.</p>
<p>Порядку п'яти поправок.</p>
<p>Колеги, ви вдумайтеся, будь ласка, що зараз відбувається в залі. Я розумію, що мало що хочете чути. Зараз поправка 362. Це нова стаття 34, яка додається в бюджет України. І тут знов нівелюються наша роль, тому що рішення будуть прийматися за рішенням Кабінету Міністрів. Тому що сюди у використання залишків коштів, які утворилися на 2022 рік зі спеціального фонду, знову додають поправками нове будівництво і в тому числі об'єктів інфраструктури дороги, а от водопостачання, за що ми минулий раз боролися тут і відновлення об'єктів енергетичної інфраструктури, ви в попередній поправці виключили вже з тих напрямків використання, які були раніше. Схаменіться, будь ласка. 362 поправка. Приберіть слова...</p>
<p></p>
<p>ГОЛОВУЮЧИЙ. Я почув, 362-а.</p>
<p>Роксолана Андріївна, будь ласка.</p>
<p></p>
<p>12:43:07</p>
<p>ПІДЛАСА Р.А.</p>
<p>Колеги, ще раз. Ця норма є в першому читанні. 362 поправка – це техніко-юридичне уточнення на виконання зауважень ГНЕУ. Можемо збити, але нічого не зміниться.</p>
<p></p>
<p>ГОЛОВУЮЧИЙ. Тим не менше, же комітет врахував, правильно?</p>
<p>Шановні колеги, 362 поправка авторства Роксолани Андріївни. Комітет її врахував. Ніна Петрівна просить поставити це рішення комітету на підтвердження. Я ставлю 362 поправку на підтвердження.</p>
<p></p>
<p>12:43:55</p>
<p>За-251</p>
<p>Рішення прийнято.</p>
<p>Ніна Петрівна, у вас ще три поправки, будь ласка.</p>
<p></p>
<p>12:44:00</p>
<p>ЮЖАНІНА Н.П.</p>
<p>373-я. Дякую, колеги, за таку активну участь. Насправді попередня поправка, це нова стаття, яка була додана до державного бюджету в першому читанні. Але треба було в першому читанні вже не пропускати ці слова "за рішенням Кабінету Міністрів". Я ж в цьому права, а ви не хочете підтримувати.</p>
<p>Далі поправка 373. Вона якраз стосується знову дозволити Міністерству фінансів як виняток із положень Бюджетного кодексу, тобто здійснювати відстрочення платежів по гарантіях, по кредитам, які взяли не тільки державні підприємства, а і приватні структури без обмеження строку, сум і так далі. Ви берете додаткове навантаження на бюджет, не розуміючи, що з нами буде, з нашим військом буде і з його фінансуванням, і будете вносити зміни про збільшення дефіциту бюджету, при цьому зараз використовуючи як попало...</p>
<p></p>
<p>ГОЛОВУЮЧИЙ. Ніна Петрівна, 373-я, я правильно розумію?</p>
<p>373-я, будь ласка, позиція комітету.</p>
<p></p>
<p>12:45:13</p>
<p>ПІДЛАСА Р.А.</p>
<p>Правка врахована, тому що до першого читання нам висловили зауваження і ГНЕУ, і фракції про те, що в тексті закону повинно бути чітко зрозуміло, що відстрочити можна лише субкредити з державного бюджету для інших суб'єктів: органів місцевого самоврядування, комунальних підприємств, державних підприємств та усіх можливих позичальників – лише з державного бюджету. Ми не можемо втручатися в бюджети місцевих громад.</p>
<p></p>
<p>ГОЛОВУЮЧИЙ. Шановні колеги, 373 поправка Підласої Роксолани Андріївни. Вона врахована комітетом. Южаніна просить поставити таке рішення комітету на підтвердження.</p>
<p>Я ставлю на підтвердження 373 поправку. Будь ласка, прошу голосувати.</p>
<p></p>
<p>12:46:17</p>
<p>За-258</p>
<p>Рішення прийнято.</p>
<p>Ніна Петрівна, яка наступна поправка, будь ласка.</p>
<p></p>
<p>12:46:23</p>
<p>ЮЖАНІНА Н.П.</p>
<p>378-а. Я, колеги, ставлю поправки не для того, щоб ви збивали, а для того, щоб ви розуміли, що коли ви проголосували в першому читанні цей проект закону, ви вже зробили велику купу проблем для державного бюджету.</p>
<p>Тому 378 поправка – це якраз нова поправка щодо використання 20 мільярдів гривень з дорожнього фонду на гарантії по зерновому коридору. Але виписано настільки неправильно, без конкретних визначень, з якої програми з дорожнього фонду. І крім того, цю нову програму колись відкриє знову Кабінет Міністрів. Цього не було в першому читанні. Я прошу вас зосередитися і зрозуміти, якщо буде потрібно 20 мільярдів для того, щоби покривати збитки чи давати гарантії, для цього можна знайти буде кошти після того, як всі деталі будуть з'ясовані. А це просто в нікуди: замість армії просто так забронюють гроші на колись.</p>
<p></p>
<p>ГОЛОВУЮЧИЙ. Позиція комітету.</p>
<p></p>
<p>12:47:31</p>
<p>ПІДЛАСА Р.А.</p>
<p>Ця поправка врахована, тому що наразі нам в бюджетному комітету зрозумілі усі деталі цієї пропозиції. Ми розуміємо, що за рік було вивезено по зерновому коридору з одеських портів 16 мільйонів тонн сільськогосподарської продукції. Для того, щоби не втратити цей обсяг аграрного експорту, ми пропонуємо гарантії для власників суден, які ходять по внутрішнім шляхах та з одеський портів в зерновому коридорі, компенсацію... гарантію відшкодування.</p>
<p>Це важливо, тому що, якщо Російська Федерація почне саботувати цю домовленість, в нас є ризик падіння аграрного експорту, відповідно недонадходжень до державного бюджету та втрати робочих місць. Ми цього як парламент не можемо допустити, тому прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 378 поправка авторства Арахамії Давида Георгійовича. Вона врахована комітетом в уточненій редакції. Ніна Петрівна ставить на підтвердження таке рішення комітету. Тому, шановні колеги, я прошу, ставлю 378 поправку в тій редакції, уточненій комітетом, як воно було здійснено, на підтвердження. Прошу голосувати.</p>
<p></p>
<p>12:49:09</p>
<p>За-268</p>
<p>Рішення прийнято. Поправка залишається врахована в тій уточненій редакції, як це прийняв комітет.</p>
<p>Ніна Петрівна, завершальна ваша, якщо я не помиляюся. Будь ласка.</p>
<p></p>
<p>12:49:19</p>
<p>ЮЖАНІНА Н.П.</p>
<p>Так. Шановні колеги, я розумію вашу любов до пана Давида Арахамії, буквально всіх фракцій, але забрати "на колись" замість того, щоби зараз профінансувати Збройні Сили, мені здається, це вже взагалі цинізм, який я не очікувала від вас.</p>
<p>Крайня поправка, 414-а. Пані Роксолана, приберіть її самі. Це внести необхідні редакційні техніко-юридичні правки для приведення у відповідність до вимог законодавчої техніки. Якщо вони в рамках закону, то ви і так їх зробите. А якщо ви зараз повернете збиті поправки в текст закону, це кримінальна відповідальність. Будь ласка, не підтримайте 414 поправку. Вони з внесенням таких пропозицій граються вже не перший раз. Робіть все по закону – і все буде добре.</p>
<p></p>
<p>ГОЛОВУЮЧИЙ. Яка позиція комітету по 414 поправці?</p>
<p></p>
<p>12:50:14</p>
<p>ПІДЛАСА Р.А.</p>
<p>На комітеті правка врахована, але те, що говорить автор Ніна Петрівна, має сенс. Тому прошу визначатись колег.</p>
<p></p>
<p>ГОЛОВУЮЧИЙ. Тобто пропозиція Ніни Петрівни має сенс.</p>
<p>Шановні колеги, 414 поправка Підласої, вона врахована. Южаніна ставить таку поправку на підтвердження. Голова комітету говорить, що така позиція пані Южаніної має сенс.</p>
<p>Тому ставлю на підтвердження 414 поправку. Прошу голосувати.</p>
<p></p>
<p>12:50:56</p>
<p>За-67</p>
<p>Рішення не прийнято. Тому поправка вважається відхиленою.</p>
<p>Шановні колеги, ми завершили обговорення цього законопроекту. Переходимо до прийняття рішення.</p>
<p>Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про Державний бюджет України на 2023 рік". Реєстраційний номер проекту 8399.</p>
<p>Готові голосувати? Я прошу народних депутатів голосувати.</p>
<p></p>
<p>12:51:54</p>
<p>За-272</p>
<p>Рішення прийнято.</p>
<p>Закон прийнятий в цілому. Дякую, колеги.</p>
<p>Шановні друзі, у мене є лист, підписаний усіма головами фракцій, про те, щоб розглянути ще сьогодні проект Закону про внесення змін і доповнень до Закону України "Про основи національного спротиву" щодо вдосконалення засад організації та ведення руху опору (реєстраційний номер законопроекту 8028).</p>
<p>Ми можемо зараз перейти до його розгляду чи будемо?... Давайте перейдемо. Чи є необхідність проголосувати? Переходимо до його розгляду.</p>
<p>Тому, шановні колеги, я ставлю пропозицію проект Закону про внесення змін і доповнень до Закону України "Про основи національного спротиву" щодо вдосконалення засад організації та ведення руху опору (реєстраційний номер 8028) включити до порядку денного пленарного засідання. Будь ласка, прошу голосувати.</p>
<p></p>
<p>12:53:09</p>
<p>За-225</p>
<p>Рішення не прийнято.</p>
<p>Ми не включили його до сьогоднішнього засідання. Дякую, шановні колеги. Йдемо далі, йдемо далі за порядком денним. По фракціях покажіть, будь ласка.</p>
<p>Наступний законопроект – це проект 6103. Це проект Закону про внесення змін до розділу VI "Прикінцеві та перехідні положення" Закону України "Про житлово-комунальні послуги".</p>
<p>У нас домовленість така, що 4 хвилини – виступ Олексія Юрійовича Кучеренка, і після цього ми переходимо до прийняття в другому читанні і в цілому. Так, шановні колеги? 4 хвилини – Кучеренко і потім голосуємо за закон. Прошу далеко не відходити, колеги.</p>
<p></p>
<p>12:53:55</p>
<p>КУЧЕРЕНКО О.Ю.</p>
<p>Олексій Кучеренко, фракція "Батьківщина", Спілка власників житла України. Шановні колеги, я декілька слів хочу прокоментувати за цей закон. Ми, безумовно, вам допоможемо і ми знову відтермінуємо цю агонію, яка має назву житлово-комунальна реформа і прихід ефективного власника в управління своїм житловим фондом.</p>
<p>Але ми дуже хотіли би, щоб ви нарешті подивилися правді в очі і зрозуміли, що це все повна маячня, на превеликий жаль. Що в такому контексті реформа ніколи не відбудеться, що це тільки декларація. І так сталося, що значна частина наших людей хотіли би, може, і могли би управляти своїм житловим фондом, але тільки за однієї умови, якщо буде вирішена проблема капітальних ремонтів застарілого житла, якщо ми, дійсно, змінимо законодавство і будемо стимулювати оцього ефективного власника та управителя.</p>
<p>Цього всього не робиться, котрий рік поспіль йде ця агонія, котрий рік продовжуємо цю вже фікцію про управителів, продовжуємо терміни заходу управителів по конкурсах, а воно все не відбувається і не відбудеться. Я міг би багато говорити про це, але, на жаль, так сталося, що в нас вчергове житлово-комунальне господарство якось як без мамки та без папки.</p>
<p>Я не хочу критикувати колег з профільного комітету, я маю на увазі шановну поважну пані Шуляк, але, на жаль, там житловій політиці не приділяється належна увага. Так само, на жаль, і в профільному міністерстві. Якщо хочете підтвердження, будь ласка, Житловий кодекс, про який шановний пан Голова, пан Стефанчук, пригадуєте, да, що він обурювався, що в нас Житловий кодекс часів УРСР. Так де ж він, сучасний Житловий кодекс, я вас запитую? Де хоча б проект, який мав би вже з'явитися у Верховній Раді в 20-му році? Немає, бо немає відповіді і не хочете давати на ключові питання, що ж це таке – житловий фонд, що з ним далі робити, як заводити туди інвестиції і хто ним має управляти.</p>
<p>Тому, шановні друзі, щоб не гаяти час, повірте, я знаю добре, про що кажу, повірте мені, що треба, правда, чесно подивитися правді в очі, те, що та реформа так звана, яка була прийнята в 2015-2016 роках вашими попередниками, на жаль, вона йде і котиться в нікуди, і величезні боргові зобов'язання, борги, амортизація, вони накопичуються катастрофічно, а виходу поки що не видно.</p>
<p>Ми допомагаємо вам, ми підтримуємо відтермінування чергове, до речі, з запізненням на рік, бо воно мало закінчитися 1 травня минулого року, тільки зараз ми продовжуємо це. Але бог з вами, ми рятуємо міських голів, ми рятуємо наше населення, ми рятуємо органи місцевого самоврядування, але принципових питань це відтермінування не вирішує.</p>
<p>Дякую за увагу. Сподіваюсь, що ви зрозуміли, про що я казав.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми можемо переходити до прийняття рішення, правильно? Я прошу запросити народних депутатів. Шановні колеги, будь ласка, займайте місця, переходимо до прийняття рішення. Прошу народних депутатів приготуватися.</p>
<p>Колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до розділу VI "Прикінцеві та перехідні положення" Закону України "Про житлово-комунальні послуги" (реєстраційний номер проекту 6103).</p>
<p>Готові голосувати? Прошу народних депутатів голосувати.</p>
<p></p>
<p>12:58:51</p>
<p>За-275</p>
<p>За – 375. Рішення прийнято. Закон прийнятий в цілому.</p>
<p>Шановні колеги... Давайте ми ще один закон, а потім я вам дам.</p>
<p>Надійшла заява з перервою, але з заміною на виступ. Слово надається Кожем'якіну Анатолію... Андрію Анатолійовичу, перепрошую. Далі будемо працювати, через 3 хвилини, будь ласка.</p>
<p></p>
<p>12:59:16</p>
<p>КОЖЕМ’ЯКІН А.А.</p>
<p>Доброго дня, колеги! Я, народний депутат Кожем'якін Андрій Анатолійович, фракція "Батьківщина", генерал-лейтенант Служби безпеки України запасу, з 3 березня 2022 року заступник командира добровольчого формування територіальної громади Києва "Мрія" 241 бригади тероборони ЗСУ. Я звертаюсь зараз до побратимів добровольців, командирів добровольчих формувань, які виходили на мене, які зі мною спілкуються постійно в Чернігівській, в Київській, в Сумській, Миколаївській, Одеській, Харківській областях з інформацією про те, що тільки що більшість в цій Раді, крім 125 народних депутатів "Слуга народу", провалили включення в порядок денний законопроекту №8028. Да, ці проекти не пахнуть грошима, хлопці, тому за них тут не голосують. Це раз.</p>
<p>Друге. Чому таке відбувається? Це відбувається таким чином, що провладні фракції сьогодні, як мені сказали, в дуже великодумному Комітеті з питань нацбезпеки не голосують за цей законопроект і дають вказівку не підтримувати Міністерству оборони. Чому? Побратимі, вслухайтесь: тому що добровольчі формування на сьогоднішній день, якщо будуть підсилювати змінами до Закону про національний спротив, несуть загрозу державності України, несуть загрозу владі в Україні, що ті, хто їх очолює, такі як Кожем'якін і всі інші, вони можуть привести до перевороту державного.</p>
<p>Ви чуєте, побратимі? Ви чуєте мене, Віра Михайленко – голова ВАКСу, яка сьогодні очолила ВАКС? Вона боєць нашого батальйону. Євгеній Крук, який у неї перший зам, ти чуєш мене? Ти у нас в батальйоні ходиш зараз на чергування, я тебе виставляю на "шахедні" пункти бойові, і ти це повинен чути. Нам бояться, нам не хочуть дати можливість маленьку підсилитись, легалізувати машини, які сьогодні їздять з будь-якими номерами для того, щоб ми могли перевозити БК, автомати, перевозити, ставити турель із кулеметами. Ну, це ганьба, розумієте! Коли побратимі, їм всім було погано разом з нами, ви всі – Луганськ, Донецьк, Харків, Суми, Одеса, Миколаїв, Чернігів – ви всі вийшли самі, Збройні Силі ще були позаду. Вони не знали, що робити. Ви пішли, тоді не задавали питання, що ми вас боїмося, а сьогодні ми боїмося добровольчі формування.</p>
<p>Ганьба вам всім, розумієте, тим, хто не підтримав цей проект, внесення! Ганьба всім, хто сьогодні проти добровольчих формувань!</p>
<p></p>
<p>ГОЛОВУЮЧИЙ. Шановні колеги, переходимо далі.</p>
<p>Наступний законопроект 4527. Ми теж домовилися чотири хвилини виступ Олексія Юрійовича Кучеренка і після цього ми переходимо до прийняття рішення.</p>
<p>Будь ласка, Кучеренко.</p>
<p></p>
<p>13:02:35</p>
<p>КУЧЕРЕНКО О.Ю.</p>
<p>Дякую. Олексій Кучеренко, фракція "Батьківщина". Шановні колеги, я навіть швидше спробую, не буду забирати 4 хвилини. Але повірте мені як досвідченій професійній людині, я хочу звернути вашу увагу на такі суттєві принципові моменти і вади ефективного державного управління, якого у нас немає.</p>
<p>Перше. Фракція "Батьківщина" буде підтримувати, безумовно, цей правильний законопроект, він абсолютно актуальний. Але звертаю вашу увагу на принциповий момент, може, для когось це буде така цікава інформація.</p>
<p>Що таке когенерація? Це можливість одночасно з одного і того ж самого обсягу первинного палива: солома, газ, мазут, не має різниці, виробити одночасно як тепло, так і електроенергію. Це плюс 30 відсотків до ефективного використання первинного палива. Це доктринальна перевага в побудові сучасної енергосистеми і Європа давно вже принциповий момент когенерації використовує для розвитку своєї енергосистеми, причому це як в місцевому господарстві для тепла, для місцевої електроенергії, так і в стратегічному. І постає питання. 2023 рік у нас величезна проблема з енергетикою, з енергетичною безпекою. А чому тільки зараз ми з вами розглядаємо цей урядовий законопроект, який мав би запрацювати, як на мене, в 2014 році? А тому, що в 2014 році тодішні уряди збили фахового міністра, мого колегу і товариша Юрія Продана, останнього з енергетиків, який був міністром енергетики. А після того в енергетику почали приходити юристи, фінансисти, економісти, інші потужні спеціалісти. І от в результаті ми з вами профукали вісім років, і тільки зараз будемо приймати надзвичайно важливий, надзвичайно ефективний законопроект, який поки що тільки стартане і коли він запрацює, це мінімум декілька років.</p>
<p>Тому, друзі, давайте ми робити нарешті висновки, що фахівці мають управляти галузями, які є життєнебезпечними, які є життєво важливими для держави Україна. Це принциповий момент державного управління. Зверніть на це увагу, і шановна монокоаліція разом із своїм урядом, вчергове.</p>
<p>Дякую за увагу.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього законопроекту, переходимо до прийняття рішення. Прошу народних депутатів підготуватися.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про комбіноване виробництво теплової та електричної енергії (когенерацію) та використання скидного енергопотенціалу" щодо розвитку високоефективної когенерації (реєстраційний номер проекту 4527).</p>
<p>Готові голосувати? Я прошу народних депутатів голосувати.</p>
<p></p>
<p>13:06:12</p>
<p>За-273</p>
<p>Рішення прийнято.</p>
<p>Шановні колеги, надійшла заява від двох фракцій із заміною на виступ. Юлія Володимирівна, і після цього переходимо до голосування щодо усунення неузгодженостей та неточностей в прийнятому законі.</p>
<p>Юлія Володимирівна, будь ласка, 3 хвилини.</p>
<p></p>
<p>13:06:36</p>
<p>ТИМОШЕНКО Ю.В.</p>
<p>Шановні колеги, мова йде про законопроект 8067, це по суті про таку тіньову приватизацію Енергоатома. Дорогі друзі, я просто хотіла, щоб ви подумали, навіщо зараз із Національної атомної енергогенеруючої компанії "Енергоатом", яка є унітарним підприємством, робити акціонерну компанію. Офіційно, що пояснили, це для того, щоб ефективніше управляти. Я хочу запитати, а що заважає гарному танцору управляти сьогодні Національною атомною енергогенеруючою компанією?</p>
<p>В принципі, заважає те, що це найнижча ціна взагалі і в Україні, і в Європі на атомну електроенергію, це наше національне багатство, наше національне надбання. І коли ви зараз будете голосувати за цей закон, пам'ятайте, що це приватизація дешевої електроенергії України, де позбавляють уряд управління в національних інтересах нашою атомною енергетикою і дають право невідомо яким особам, тут про це не написано, повністю робити політику, в тому числі цінову, на атомну електроенергію. Сказати, що це підлість в такий сакральний день, як сьогодні, коли ми говоримо про рік війни, за спиною у людей, які на фронті віддають своє життя, забирати у народу найдешевшу електроенергію (на всяк випадок, в середньому 50 відсотків генерації) – це підло, низько. Ви обіцяли на референдумі про це у людей питати. Де ті референдуми? А якщо не можете провести, під час війни це не чіпайте.</p>
<p>А тепер давайте порівняємо, за що борються і хто очолить продаж дешевої електроенергії по європейським цінам. Подивіться, будь ласка, офіційні дані. Якщо в гривні перевести, то атомні електростанції у Франції продають за 18 гривень кіловат, у нас – 57 копійок кіловат. Так я хочу запитати, різницю в 32 рази хто положить собі в кишеню? Це будуть люди, яким ці десятки мільярдів доларів на рік незайві, але люди, наша промисловість, наш бізнес, наша економіка не отримають більше електроенергії по українській ціні, атомної електроенергії.</p>
<p>Я закликаю вас не голосувати за позбавлення України, українців, причому воюючих, найбільшого багатства України – атомної електроенергії. Ми з вами можемо бути заможними і ці десятки мільярдів доларів мати для розвитку економіки.</p>
<p>Голосуйте проти, не робіть злочин проти України.</p>
<p></p>
<p>ГОЛОВУЮЧИЙ. Шановні колеги, переходимо до наступного питання, це законопроект 8067.</p>
<p>Шановні народні депутати, я прошу зайняти місця, тому що зараз ми голосуємо не за законопроект, а усунення неточностей, які виявилися в результаті нашого голосування.</p>
<p>9 лютого 2023 року до мене звернувся Комітет Верховної Ради України з питань енергетики та житлово-комунальних послуг з пропозицією усунути неузгодженості та редакційні неточності у тексті прийнятого Верховною Радою України 6 лютого 2023 року Закону України "Про акціонерне товариство "Національна атомна енергогенеруюча компанія "Енергоатом" (реєстраційний номер 8067).</p>
<p>Під час підготовки тексту прийнятого закону для підпису виявлено декілька редакційних неточностей та неузгодженостей між його окремими положеннями, що потребують внесення відповідних змін до абзацу другого пункту 5 статті 6 закону.</p>
<p>Комітет з питань енергетики та житлово-комунальних послуг Протокол засідання №75 від 7 лютого 2023 року надав пропозиції з метою усунення неузгодженостей та неточностей в прийнятому законі. Відповідно до статті 131 Регламенту Верховної Ради України ця пропозиція вноситься на розгляд Верховної Ради, відповідні матеріали вам були надані. Згідно з частиною четвертою статті 131 Регламенту Верховної Ради України обговорення питання не проводиться.</p>
<p>Колеги, всі зрозуміли, ми не голосуємо за закон, ми голосуємо за уточнення вже прийнятому у нас законі. Тому я прошу переходити до прийняття рішення.</p>
<p>Я ставлю на голосування пропозицію, яка ініційована Комітетом Верховної Ради України з питань енергетики та житлово-комунальних послуг щодо усунення неузгодженостей та неточностей у тексті прийнятого Закону України "Про акціонерне товариство "Національна атомна енергогенеруюча компанія "Енергоатом", (реєстраційний номер 8067). Готові голосувати?</p>
<p>Я прошу народних депутатів голосувати.</p>
<p></p>
<p>13:11:59</p>
<p>За-237</p>
<p>Рішення прийнято.</p>
<p>Дякую, шановні колеги.</p>
<p>З процедури, давайте, Сергій Володимирович, тому що з мотивів у нас до голосування. Сергій Володимирович, будь ласка.</p>
<p></p>
<p>13:12:15</p>
<p>ВЛАСЕНКО С.В.</p>
<p>Дякую, шановний пане Голово. Ви справедливо зазначили, що цей закон про усунення неузгодженостей. А давайте скажемо, які саме неузгодженості усунуті.</p>
<p>Маленька буква "т" у слові "товариство" замінено на велику букву "Т" в слові "Товариство". Про це Тимошенко говорила вам цілий день. Цілий день, і тоді голова комітету стояв на трибуні і насміхався, розповідав якісь історії, казав, про що ви говорите. А зараз через місяць ви прийшли до того, до чого мали прийти.</p>
<p>Шановні колеги, під час голосування за закон слухайте тих, хто старше, і тих, хто мудріше. Насправді, навіть корупційний закон ви не можете оформити відповідно до закону. А з точки зору депутатської і чоловічої, я би попросив голову комітету встати і вибачитися перед Юлією Тимошенко.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, переходимо далі.</p>
<p>Наступний законопроект 8172. Ми домовилися його без… <i>(Шум у залі) </i>А, ви хочете вибачитись.</p>
<p>Будь ласка, Герус. Сьогодні день примирення якийсь, будь ласка.</p>
<p></p>
<p>13:13:26</p>
<p>ГЕРУС А.М.</p>
<p>Безумовно, ми поважаємо опозицію, її експертизу, її досвід багатий і завжди раді прислуховуватися до всіх правок, які подаються опозицією. І серед тих сотень правок, які були, ми все-таки пішли назустріч і провели експеримент, врахували одну правку. Як виявилось, ця правка так прописана, що вона нам зупиняє весь законопроект і робить непрацюючим весь законопроект. Тому, на жаль, ті правки, які є, вони скоріше роблять шкоду і ніякої користі не приносять, і нам непотрібно було враховувати цю правку. Оце той висновок, який можна зробити про ті правки, які подаються – сотні, тисячі і яка від них користь у законопроектах.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, рухаємося далі.</p>
<p>Шановні колеги, Дмитро Олександрович, що у вас, з процедури? <i>(Шум у залі)</i></p>
<p>У мене написано: без обговорення. Ні, я розумію, що друге читання, но в мене написано, що ніхто не буде піднімати поправок. І ви були присутні там, наскільки я розумію. </p>
<p>Добре, 8172. Давайте перейдемо до його розгляду тоді. Я запрошую Геруса Андрія. Андрій Михайлович, запрошую вас сюди. Наступний ваш теж законопроект.</p>
<p>Проект Закону про деякі питання використання транспортних засобів, оснащених електричними двигунами та внесення змін до деяких законодавчих актів України щодо подолання паливної залежності і розвитку електрозарядної інфраструктури та електричних транспортних засобів (реєстраційний номер 8172).</p>
<p>Будь ласка, Разумков якусь поправку хоче. Будь ласка, Дмитро Олександрович. Номер скажіть тільки.</p>
<p></p>
<p>13:14:17</p>
<p>РАЗУМКОВ Д.О.</p>
<p>Дякую. Правка номер 31. На нараді я про неї попереджав, що буде одна правка.</p>
<p>Шановні колеги, закон хороший, але є одне "але". Законопроект надає можливість встановлення зарядки без погодження з власником земельної ділянки. Ну, просто може вийти так, що завтра на вашому прибудинковому... на вашій прибудинковій території хтось поставить зарядку або на території будинку ваших виборців. Як ви будете це пояснювати? Гарний закон, але цей момент треба виправити. І треба зробити так, щоб рішення про встановлення відбувалися виключно у випадках, коли власник землі надав таку згоду на її встановлення.</p>
<p>Тому, шановні колеги, я прошу підтримати правку 31 і тоді закон буде максимально досконалим. Дякую.</p>
<p></p>
<p>ГОЛОВУЮЧИЙ. Позиція комітету, Андрій Михайлович, 31 поправка.</p>
<p></p>
<p>13:16:09</p>
<p>ГЕРУС А.М.</p>
<p>Позиція комітету. Не враховувати цю поправку, тому що в даному випадку це перебільшення, скажімо так, м'яко кажучи, те, що було сказано, і на чужих приватних ділянках на приватній власності встановити електрозаправну станцію буде неможливо. Тому в даному випадку в нас є певне спрощення, там, де ми очікуємо згоду від органів місцевого самоврядування, запроваджений принцип мовчазної згоди, який працює протягом 45 днів. Тобто можна дати або заперечення, органи місцевого самоврядування можуть дати, або протягом 45 днів виникає тоді принцип мовчазної згоди. Тому цю правку комітет відхилив.</p>
<p></p>
<p>ГОЛОВУЮЧИЙ. Шановні колеги, 31 поправка авторства Разумкова. Вона відхилена комітетом. Аргументи обох сторін ви почули. Я ставлю цю поправку, 31-у, на врахування. Прошу голосувати.</p>
<p></p>
<p>13:17:17</p>
<p>За-97</p>
<p>Рішення не прийнято.</p>
<p>Переходимо до прийняття закону в цілому. Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про деякі питання використання транспортних засобів, оснащених електричними двигунами, та внесення змін до деяких законодавчих актів України щодо подолання паливної залежності і розвитку електрозарядної інфраструктури та електричних транспортних засобів (реєстраційний номер 8172).</p>
<p>Готові голосувати? Я прошу народних депутатів голосувати.</p>
<p></p>
<p>13:18:08</p>
<p>За-259</p>
<p>Рішення прийнято. Вітаю, колеги. Закон прийнятий в цілому.</p>
<p>Йдемо далі. Наступний законопроект. <i>(Шум у залі)</i></p>
<p>А, по фракціях. Я не почув, перепрошую. По фракціях покажіть.</p>
<p>Йдемо далі. Наступний законопроект – 7466. Я розумію, була домовленість: 7466 з альтернативними і 7468 з альтернативним - одне обговорення і голосуємо по них. Я правильно розумію?</p>
<p>Тому відповідно до 28 статті Регламенту об'єднуємо обговорення двох законопроектів з альтернативними до них. І я ставлю пропозицію розглянути ці всі законопроекти за скороченою процедурою. Прошу народних депутатів голосувати.</p>
<p></p>
<p>13:19:17</p>
<p>За-235</p>
<p>Рішення прийнято.</p>
<p>Переходимо до розгляду законопроектів 7466, 7466-1, 7466-2. Ми домовлялися, що буде одне обговорення по всіх питаннях. Тому прошу записатися: два – за, два – проти, щоб обговорити законопроекти 7466 з альтернативними до нього і 7468 з альтернативним до нього. Прошу записатися на обговорення: два – за, два – проти.</p>
<p>Будь ласка, Ар'єв Володимир Ігорович, фракція політичної партії "Європейська солідарність".</p>
<p></p>
<p>13:20:04</p>
<p>АР’ЄВ В.І.</p>
<p>У нас зараз має виступати Ніна Южаніна, вона на секунду вийшла. Перепрошую, зараз хай далі хтось виступить.</p>
<p></p>
<p>ГОЛОВУЮЧИЙ. Мороз тоді, будь ласка, "Відновлення України".</p>
<p></p>
<p>13:20:18</p>
<p>МОРОЗ В.В.</p>
<p>Мороз Володимир. Шановні колеги, питанню про ввезення автомобілів з-за кордону традиційно придається значна увага в суспільстві, обговорюються як самі правила оподаткування та розмитнення транспортних засобів, так і різні схеми для ухилення від встановлених правил.</p>
<p>Депутатська група "Відновлення України" переконана, що українці заслуговують мати доступний транспорт. Форма розрахунку митних платежів має бути справедливою і не викликати нарікань. Більше того, ініціатива Кабінету Міністрів дозволить мільйонам українських громадян розмитнювати автівку в абсолютно новому форматі через Дію. Корупція долається перед усім внесення змін до процедури.</p>
<p>Діджиталізація ввезення автівок в Україну може здійснити справжню революцію в даній сфері. Вона відбуватиметься за стандартами, характеристиками, що унеможливлює маніпуляції.</p>
<p>Депутатська група "Відновлення України" підтримує даний законопроект за основу, водночас до другого читання варто його доопрацювати, взявши до уваги позицію вітчизняних відбудовників, автобудівників. Разом з тим, на першому місці має бути доступність та зручність для українських громадян.</p>
<p>Дякую за увагу і прошу підтримати цей законопроект.</p>
<p></p>
<p>ГОЛОВУЮЧИЙ. Будь ласка, Железняк Ярослав Іванович, фракція "Голос".</p>
<p></p>
<p>13:22:04</p>
<p>ЖЕЛЕЗНЯК Я.І.</p>
<p>Шановні колеги, давайте я поясню, про що цей законопроект. Зараз головна догма, по якій розмитнюються майже всі товари, це вартість товару: чим дорожче автівка, тим більше з неї заплатиться грошей. І це, напевно, є справедливим. Цей законопроект, він для дуже окремої категорії змінює цю догму і це, напевно, з одного боку, несправедливо, а з іншого революційно. Він говорить про те, що неважливо, скільки вартує авто, "шевроле авео" і "мерседес АМГ" Е класу будуть розмитнені по одній і тій самій ціні. Враховується лише об'єм, рік випуску авто і у виключних випадках на коефіцієнт 2 помножується, якщо це ексклюзивно, наприклад "ролс-ройс". Далі все інше – це про електронну взаємодію з митницею.</p>
<p>У нас були довгі дискусії по цьому законопроекту. З одного боку, звичайно, митниця – це у нас корупційне дно, головного корупціонера пана Черкаського досі вже місяць не можемо всією державою звільнити, але, з іншого боку, ще раз, от умовно "битки" не буде сенсу завозити, тому що, коли ви будете завозити битий автомобіль, наприклад з Кореї або Сполучених Штатів, він буде вартувати ту ж саму ціну для розмитнення як і зараз новий автомобіль.</p>
<p>Друге, перевірити достовірність документів ми не зможемо, якщо по деяким країнам є база, по іншим це буде, людина подасть будь-яку підробку і вона зможе розмитнити авто. Тому законопроект справді дуже такий радикальний, визначайте самі як голосувати, але, ще раз, тут є певні даунсайди, про які нам говорили багато автовласників.</p>
<p>Дякую.</p>
<p></p>
<p>ГОЛОВУЮЧИЙ. Ніна Петрівна Южаніна, будь ласка. І потім – Гетманцев Данило Олександрович.</p>
<p></p>
<p>13:24:20</p>
<p>ЮЖАНІНА Н.П.</p>
<p>Шановні колеги, проблема насправді набагато глибша і яскравіша, чим ви собі навіть уявляєте, тому що втрата Мінфіном фактичного статусу єдиного органу у виконавчій гілці влади, що формує податкову політику і митну політику, втрачається. Законопроекти 7466 і 68 яскраве тому підтвердження, тому що внесення змін до Податкового та Митного кодексів відбувається без погодження і це не у віданні буде знаходитись Мінфіну. Просто мені здається, що оця неспроможність влади побороти те, що продовжує відбуватися на митниці, про те, що беруть такі собі поощрения по 300-500 доларів при оформленні автомобілів за заниження його вартості, насправді можна покласти цьому край в інший спосіб, ніж нині запропонований.</p>
<p>По-перше, що цей механізм, який зараз запропонований, він порушує ключову Директиву ЄС №112 щодо єдиної системи сплати ПДВ в країнах ЄС і скасовує справляння ПДВ від митної вартості автомобіля. Він відкидає нашу країну на багато-багато кроків назад в нашому євроінтеграційному процесі. Цей закон про середню температуру по палаті, це основний буде принцип, який закладений в даному проекті закону. Правильно було сказано, "мерседес" і "лексус", "рено" і "део" будуть, якщо це є однакові об'єми двигуна і року випуску автомобіля, вони будуть мати однакове навантаження при сплаті митних платежів. А зараз з "мерседес" сплата митних платежів складає понад 1 мільйон гривень, а проектом передбачається 320 тисяч гривень. Це в три рази менше, чим зараз платять багаті люди. Тому зважайте, будь ласка, на ці аргументи і думайте, чи варто...</p>
<p></p>
<p>ГОЛОВУЮЧИЙ. Будь ласка, Гетманцев Данило Олександрович. Шановні колеги, і після цього переходимо до прийняття рішення. Я прошу запросити депутатів зайняти свої місця.</p>
<p></p>
<p>13:26:36</p>
<p>ГЕТМАНЦЕВ Д.О.</p>
<p>Шановні колеги, насправді погоджуюся з попереднім доповідачем щодо того, що влада досі не може вирішити питання корупції при оформленні автомобілів на митниці, але це питання не тільки цієї влади. Тридцять років не можуть вирішити це питання. І якраз переведення все в смартфон, переведення все в спілкування митника та людини в електронний спосіб і вирішує це питання шляхом діджиталізації.</p>
<p>Щодо суперечності 112 Директиві ЄС, її немає, бо це тимчасова норма, яка діє до набуття нами членства в ЄС. І, дійсно, це революційно. Дійсно, це незвичайно. Дійсно, цей механізм, він є певним експериментом, який ми запроваджуємо у митниці для того, аби припинити корупцію, ту корупцію, яка стала, на жаль, притчею во язицех, яку ми всі так, правда, фіксуємо.</p>
<p>Прошу підтримати. Дякую.</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення, обговорення по цих законопроектах усіх завершено. Я хочу нагадати, що ми домовилися, що ми одразу будемо голосувати почергово за два цих законопроекти. Тому прошу підготуватися до голосування. Дуже важливі законопроекти, тому, будь ласка, давайте перейдемо до прийняття рішення.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України проект Закону про внесення змін до Податкового кодексу України щодо оподаткування транспортних засобів, що ввозяться на митну територію України.</p>
<p>Готові голосувати? Я прошу народних депутатів голосувати.</p>
<p></p>
<p>13:28:50</p>
<p>За-212</p>
<p>Рішення не прийнято.</p>
<p>Шановні колеги, є пропозиція тоді направити це питання на повторне перше читання.</p>
<p>Шановні колеги, я ставлю пропозицію направити законопроект 4466 на повторне перше читання. Прошу… 7466, це проект Закону про внесення змін до Податкового кодексу України щодо оподаткування транспортних засобів, що ввозяться на митну територію України. 7466, є пропозиція відправити на повторне перше читання. Я прошу підтримати таку позицію.</p>
<p></p>
<p>13:29:43</p>
<p>За-217</p>
<p>Шановні колеги, є пропозиція направити цей законопроект автору законодавчої ініціативи для доопрацювання.</p>
<p>Шановні колеги, я ставлю пропозицію направити цей законопроект 7466 автору законодавчої ініціативи на доопрацювання. Я прошу підтримайте, будь ласка, цю пропозицію.</p>
<p></p>
<p>13:30:27</p>
<p>За-225</p>
<p>Законопроекти вважаються відхиленими, шановні колеги. Добре.</p>
<p>Шановні колеги, це по 7466, да. А давайте ще пройдемося по всіх інших.</p>
<p>Шановні колеги, 7466-1, це проект Закону про внесення змін до Податкового кодексу та деяких законодавчих актів України (щодо справляння податків і зборів, інших обов’язкових платежів, об'єктом оподаткування якими є транспортні засоби).</p>
<p>Я ставлю пропозицію прийняти за основу з доопрацюванням положень відповідно до частини першої статті 116 Регламенту Верховної Ради України. Будь ласка, прошу голосувати.</p>
<p></p>
<p>13:31:24</p>
<p>За-211</p>
<p>Рішення не прийнято.</p>
<p>Я ставлю пропозицію законопроект 7466-1 відправити на повторне перше читання. Прошу голосувати.</p>
<p></p>
<p>13:31:49</p>
<p>За-217</p>
<p>Рішення не прийнято.</p>
<p>Я ставлю пропозицію відправити 7466-1 автору законодавчої ініціативи на доопрацювання. Прошу голосувати.</p>
<p></p>
<p>13:32:15</p>
<p>За-220</p>
<p>Ні, ну, ми не здаємося, друзі, у нас є ще 7466 зі значком 2.</p>
<p>Тому я ставлю пропозицію проект Закону про внесення змін до Податкового кодексу України щодо оподаткування транспортних засобів, що ввозяться на митну територію України (7466 зі значком 2) прийняти за основу з доопрацюванням положень відповідно до частини першої статті 116 Регламенту Верховної Ради України. Прошу голосувати.</p>
<p></p>
<p>13:32:57</p>
<p>За-211</p>
<p>Рішення не прийнято.</p>
<p>Я ставлю пропозицію законопроект 7466 зі значком 2 направити на повторне перше читання. Прошу народних депутатів голосувати.</p>
<p></p>
<p>13:33:22</p>
<p>За-208</p>
<p>Рішення не прийнято.</p>
<p>І завершальне рішення. Я ставлю пропозицію законопроект 7466 зі значком 2 відправити автору законодавчої ініціативи на доопрацювання. Прошу голосувати.</p>
<p></p>
<p>13:33:51</p>
<p>За-220</p>
<p>Рішення не прийнято.</p>
<p>Всі законопроекти 7466 і альтернативні до нього вважаються відхиленими.</p>
<p>Шановні колеги, але в нас є ще два законопроекти, які ми об'єднали, - це законопроект 7468. Це проект Закону про внесення змін до Митного кодексу України щодо оподаткування транспортних засобів, що ввозяться на митну територію України.</p>
<p>Я ставлю пропозицію прийняти його за основу з доопрацюванням положень відповідно до частини першої статті 116 Регламенту. Прошу народних депутатів голосувати.</p>
<p></p>
<p>13:34:34</p>
<p>За-206</p>
<p>Рішення не прийнято.</p>
<p>Не здаємося. 7468, ставлю пропозицію на повторне перше читання. Прошу народних депутатів голосувати. Друзі, я мушу пройти всю процедуру, вибачте.</p>
<p></p>
<p>13:34:58</p>
<p>За-212</p>
<p>Рішення не прийнято.</p>
<p>Я ставлю пропозицію 7468 відправити суб'єкту законодавчої ініціативи для доопрацювання. Прошу голосувати.</p>
<p></p>
<p>13:35:21</p>
<p>За-220</p>
<p>Рішення не прийнято.</p>
<p>Але у нас залишився ще 7468 зі значком 1.</p>
<p>Давайте ми пройдемо, тоді я вам дам. Чи ви щось хочете? Крулько, ви з процедури?</p>
<p>Будь ласка, Крулько.</p>
<p></p>
<p>13:35:38</p>
<p>КРУЛЬКО І.І.</p>
<p>Шановний Голово Верховної Ради, це ж взаємопов'язані між собою законопроекти. Податковий кодекс – зміни провалені, без Митного кодексу вони не їдуть один без одного. Тому немає сенсу зараз розглядати і провалювати ці законопроекти, адже навіть у разі їх ухвалення не будуть працювати зміни до Митного кодексу, якщо провалені всі законопроекти до Податкового. Тому я пропоную зняти з розгляду ці законопроекти.</p>
<p></p>
<p>ГОЛОВУЮЧИЙ. Іване Івановичу, я б із задоволенням зняв їх з розгляду, але це треба робити до моменту, як ми зайшли в розгляд. Коли ми вже пройшли розгляд, ми повинні прийняти рішення по законопроектах, які ми розглянули. Тому як вам це не прискорбно, але мусимо ще три рази проголосувати як мінімум.</p>
<p>Тому я ставлю пропозицію 7468-1, це проект Закону про внесення змін до Митного кодексу України (щодо вдосконалення процедури оподаткування транспортних засобів, що ввозяться на митну територію України), ставлю пропозицію прийняти його за основу з доопрацюванням положень відповідно до частини першої 116-ї Регламенту Верховної Ради України. Прошу голосувати.</p>
<p></p>
<p>13:36:52</p>
<p>За-211</p>
<p>Рішення не прийнято.</p>
<p>Я ставлю пропозицію відправити законопроект 7468-1 на повторне перше читання. Прошу народних депутатів голосувати.</p>
<p></p>
<p>13:37:15</p>
<p>За-220</p>
<p>Рішення не прийнято.</p>
<p>І завершальне голосування. Я ставлю пропозицію відправити суб'єкту законодавчої ініціативи для доопрацювання законопроект 7468 зі значком 1. Прошу голосувати.</p>
<p></p>
<p>13:37:39</p>
<p>За-216</p>
<p>Рішення не прийнято.</p>
<p>Законопроект 7468 і альтернативний до нього вважаються відхиленими.</p>
<p>Шановні колеги, наступний законопроект 8274. Говорили ми, що буде дві-три поправки від "ЄС". Чи можемо зразу приймати, шановні колеги? Давайте одразу. Дякую.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Розділу XXI "Прикінцеві та перехідні положення" Митного кодексу України щодо встановлення тимчасових особливостей визначення митної вартості товарів, що ввозяться за межі, що вивозяться, перепрошую, за межі митної території України (реєстраційний номер законопроекту 8274). Прошу народних депутатів голосувати.</p>
<p></p>
<p>13:38:44</p>
<p>За-250</p>
<p>Рішення прийнято. Закон прийнятий в цілому.</p>
<p>Мотовиловець, будь ласка, там я бачу.</p>
<p></p>
<p>13:38:56</p>
<p>МОТОВИЛОВЕЦЬ А.В.</p>
<p>Я прошу змінити порядок розгляду законів і перейти зараз до Закону 8381, це зміна до оборонних закупівель Міністерства оборони України. Це важливий закон, ми дуже просимо його прийняти саме сьогодні, в найближчий час.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, є пропозиція народного депутата Мотовиловця змінити порядок розгляду питань порядку денного і перейти зараз до розгляду законопроекту 8381. Це проект Закону про внесення змін до Закону України "Про оборонні закупівлі" щодо запровадження прозорості в оборонних закупівлях (крім відомостей про закупівлю товарів, робіт і послуг оборонного призначення, що становлять державну таємницю) із забезпеченням захищеності державних замовників від воєнних загроз на період дії правового режиму воєнного стану в Україні.</p>
<p>Зрозуміла пропозиція? Прошу народних депутатів голосувати.</p>
<p></p>
<p>13:39:59</p>
<p>За-257</p>
<p>Рішення прийнято.</p>
<p>Шановні колеги, це друге читання. Хто буде наполягати на поправках? Ніхто.</p>
<p>Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про оборонні закупівлі" щодо запровадження прозорості в оборонних закупівлях (крім відомостей про закупівлю товарів, робіт і послуг оборонного призначення, що становлять державну таємницю) із забезпеченням захищеності державних замовників від воєнних загроз на період дії правового режиму воєнного стану в Україні (реєстраційний номер законопроекту 8381). Прошу народних депутатів голосувати.</p>
<p></p>
<p>13:41:00</p>
<p>За-264</p>
<p>Рішення прийнято. Закон прийнятий в цілому.</p>
<p>Так, я передаю Олександру Сергійовичу, будь ласка.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>13:41:13</p>
<p>ГОЛОВУЮЧИЙ. Так, шановні колеги, у нас є запити, які стосуються спрямування до Президента, тому прохання не розходитися, їх проголосувати.</p>
<p>Отже, у нас надійшло… Внесено 21 депутатський запит.</p>
<p>Депутатський запит Дмитра Чорного до Президента України щодо присвоєння звання "Герой України" посмертно загиблим 25 грудня 2022 року учасникам української диверсійно-розвідувальної групи Юрію Горовцю, позивний "Святоша", Максиму Михайлову, позивний "Непийпиво", Тарасу Карпюку, позивний "Тарасій", Богдану Лягову, позивний "Аполлон".</p>
<p>Відповідно до статті 225 Регламенту Верховної Ради України, ставлю на голосування пропозицію про попередню підтримку депутатського запиту до Президента України. Прошу підтримати.</p>
<p></p>
<p>13:42:12</p>
<p>За-251</p>
<p>Рішення прийнято.</p>
<p>Відповідно до статті 225 Регламенту Верховної Ради України, ставлю на голосування пропозицію про направлення депутатського запиту до Президента України. Потрібно 226 голосів. Прошу голосувати.</p>
<p></p>
<p>13:42:40</p>
<p>За-256</p>
<p>Рішення прийнято. Дякую.</p>
<p>Також надійшли наступні запити. Більше голосувань сьогодні не буде. Але можна послухати запити і оголошення.</p>
<p>Отже, запит групи народних депутатів (Геращенко, Іонової та інших. Всього 4 депутати) до Голови Служби безпеки України, Голови Національної ради України з питань телебачення і радіомовлення щодо вжиття термінових заходів для забезпечення інформаційної безпеки, забезпечення телевізійного і радіомовлення телерадіоорганізацій України в Харківській області.</p>
<p>Ірини Геращенко та Марії Іонової до Директора Державного бюро розслідувань, Прем'єр-міністра України щодо усунення перешкод для безперешкодного ввезення в Україну дронів моделі DJI Mavic 3 та визначення їх такими, що не є товарами подвійного використання.</p>
<p>Ірини Геращенко та Марії Іонової до директора державного підприємства "Парламентський телеканал "Рада" про надання інформації щодо висвітлення пленарних засідань Верховної Ради України, які відбулися в період 24 лютого 2022 року - 10 лютого 2023 року, у слоті державного підприємства "Парламентський телеканал "Рада" в ефірі Спільного телемарафону "Єдині новини".</p>
<p>Групи народних депутатів (Геращенко, Іонової та інших. Всього 4 депутати) до Прем'єр-міністра України щодо вжиття термінових заходів для забезпечення інформаційної безпеки в Харківській області.</p>
<p>Дмитра Разумкова до міністра оборони України щодо закупівлі послуг з організації харчування для потреб Збройних Сил України.</p>
<p>Антона Яценка до міністра оборони України щодо надання інформації стосовно здійснення публічних закупівель Міністерством оборони України та суб’єктами господарювання, що належать до сфери управління Міністерства оборони України, протягом періоду 2019-2022 роки.</p>
<p>Антона Яценка до Голови Державної прикордонної служби України щодо надання інформації стосовно перетину державного кордону України головою Комітету Верховної Ради України з питань національної безпеки, оборони та розвідки Завітневичем Олександром Михайловичем протягом періоду з 24.02.2022 року по день оголошення депутатського запиту.</p>
<p>Юлії Світличної до Прем'єр-міністра України, міністра внутрішніх справ України, Голови Служби безпеки України, Генерального прокурора щодо перевірки законності дій керівництва Державного підприємства "Клінічний санаторій "Курорт Березівські мінеральні води" Приватного акціонерного товариства "Укрпрофздоровниця".</p>
<p>Антона Яценка до Голови Фонду державного майна України щодо надання копій документів стосовно розпорядження земельною ділянкою державної власності загальною площею 2312 гектар сільськогосподарських угідь, яка на сьогоднішній день перебуває у користуванні Колективного сільськогосподарського підприємства «Родниківка».</p>
<p>Антона Яценка до Голови Державної служби України з безпеки на транспорті щодо надання інформації стосовно осіб, внесених до системи «Шлях» за період з 22.12.2022 року по день оголошення депутатського запиту по Черкаській області.</p>
<p>Антона Яценка до Уманського міського голови щодо надання інформації та копій документів стосовно передачі комп’ютерної техніки (ноутбуків) Уманською міською територіальною громадою навчальним закладам Уманського району Черкаської області.</p>
<p>Антона Яценка до голови Паланської сільської ради Уманського району Черкаської області щодо надання інформації про кількість та перелік господарств, що внесені до Державної електронної системи обліку руйнувань, які зазнали пошкоджень внаслідок військової агресії Російської Федерації з 24 лютого по теперішній час на території Паланської сільської об’єднаної територіальної громади.</p>
<p>Антона Яценка до тимчасово виконуючого обов'язки директора Державного підприємства "Служба місцевих автомобільних доріг у Черкаській області" щодо надання інформації та копій документів стосовно розпорядження Державним підприємством «Служба місцевих автомобільних доріг у Черкаській області» коштами субвенції з державного бюджету місцевим бюджетам на фінансове забезпечення будівництва, реконструкції, ремонту і утримання автомобільних доріг загального користування місцевого значення, вулиць і доріг комунальної власності у населених пунктах протягом 2022 року.</p>
<p>Петра Павловського до Прем'єр-міністра України щодо вжиття невідкладних заходів з метою збереження 26 фельдшерських та фельдшерсько-акушерських пунктів, амбулаторій загальної практики - сімейної медицини, що функціонують на території Барвінківської міської територіальної громади Ізюмського району Харківської області.</p>
<p>Сергія Власенка до начальника Головного управління розвідки Міністерства оборони України щодо надання інформації про закупівлю та/або отримання від третіх осіб програмного забезпечення "Pegasus".</p>
<p>На цьому запити закінчені. Також у нас є два оголошення.</p>
<p>Відповідно до частини другої статті 60 Регламенту Верховної Ради України повідомляю про увільнення від виконання обов'язків заступниці голови депутатської фракції політичної партії "Слуга народу" народного депутата Янченко Галину Ігорівну.</p>
<p>А також відповідно до статті 60 прим. Регламенту України повідомляю про створення у Верховній Раді України міжфракційного депутатського об'єднання "ВПО України". Співголовами цього об'єднання обрано народних депутатів України: Горбенка Руслана Олександровича, Козира Сергія В'ячеславовича та Ткаченка Максима Миколайовича.</p>
<p>А також, Апарат шановний, я не бачу оголошення про ТСК Копитіна. Я його вчора не зачитав, його треба зачитати. Про ліквідацію ТСК Ігоря Копитіна, пошукайте, будь ласка, його. Це важливо, щоб за цей час могли члени ТСК в іншу ТСК перейти. Є воно? Не бачу. Дякую, вибачаюсь.</p>
<p>Відповідно до положень частини сьомої статті 3 Закону України про тимчасові слідчі комісії, тимчасові спеціальні комісії Верховної Ради України, статті 88 Регламенту Верховної Ради України, а також з урахуванням звернення голови Тимчасової слідчої комісії Верховної Ради України з питань розслідування фактів, які сприяли тимчасовій окупації Автономної Республіки Крим Копитіна Ігоря Володимировича оголошую про припинення повноважень тимчасової слідчої комісії у зв'язку із завершенням визначеного законодавством терміну її діяльності.</p>
<p>Шановні колеги, перелік питань порядку денного майже весь на сьогодні завершений. Дякую всім за результативну роботу.</p>
<p>Я оголошую перерву в нашому пленарному засіданні. Час і місце його продовження вам буде повідомлено завчасно. Прохання з міркувань безпеки не поширювати інформацію щодо його початку. Разом ми – сила, разом переможемо! Слава Україні!</p>
<p></p>
