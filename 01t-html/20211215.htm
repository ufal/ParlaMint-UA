Стенограма пленарного засідання
15 грудня 2021
<div>
<p align=center>ЗАСІДАННЯ ТРИДЦЯТЕ</p>
<p align=center>Зал засідань Верховної Ради України</p>
<p align=center>15 грудня 2021 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>10:01:11</p>
<p>ГОЛОВУЮЧИЙ. Доброго ранку, шановні народні депутати та гості Верховної Ради України! Прошу народних депутатів підготуватись до електронної реєстрації. І нагадую ще раз, що після початку реєстрації необхідно, утримуючи зелену кнопку "За"… утримуючи сенсорну кнопку, натиснути на зелену кнопку "За" та утримувати їх до кінця реєстрації.</p>
<p>Шановні колеги, прошу підготуватися до реєстрації. Готові реєструватися? Шановні колеги, прошу реєструватися.</p>
<p></p>
<p>10:01:55</p>
<p>У залі зареєстровано 145 народних депутатів. Пленарне засідання Верховної Ради оголошую відкритим.</p>
<p>Шановні колеги, перед початком роботи хочу поділитися з вами приємними новинами. Парламентський канал "Рада" розвивається та стає сучасним. Зазначу, що ще жодного разу з моменту свого заснування канал не оновлювався, а вже від сьогодні "Рада" починає мовлення в сучасному форматі HD. Вже незабаром глядачі побачать не тільки якісну картинку, але й нові студії, оновлений майданчик для брифінгів, пресконференцій народних депутатів тощо. Я запрошую до співпраці з оновленим парламентським каналом "Рада" усіх голів депутатських фракцій, усіх народних депутатів. Будьте активними учасниками ефіру, розповідайте про свою роботу на благо України, українського народу.</p>
<p>Шановні колеги, відповідно до статті 25 Регламенту у середу ми маємо 30 хвилин для виступів народних депутатів з внесенням пропозицій, оголошенням заяв і повідомлень.</p>
<p>Шановні колеги, прошу підготуватися і записатися народних депутатів на виступи. Прошу записуватись на виступи.</p>
<p>Слово надається народному депутату України Герасимову Артуру Володимировичу, фракція політичної партії "Європейська солідарність". </p>
<p>Яна Зінкевич. Яна Вадимівна Зінкевич, будь ласка.</p>
<p>Одну секундочку. Я прошу Апарат забезпечити всі необхідні заходи для виступів народних депутатів. <i>(Шум у залі)</i></p>
<p>Добре. Чекаємо, да. Добре, добре, добре. Прошу Апарат забезпечити.</p>
<p>Будь ласка, Яна Вадимівна Зінкевич.</p>
<p></p>
<p>10:05:45</p>
<p>ЗІНКЕВИЧ Я.В.</p>
<p>Дякую. Колеги, я дійсно прошу уважно послухати, тому що надзвичайна певна ситуація відбулася і відбувається прецедент. Як ви знаєте, у нас є такий батальйон імені Шейха Мансура. Це іноземні добровольці, дуже заслужені, які ми, впевнена, всі знаємо про них. Це здебільшого чеченці, яким повернення в їхню країну назад немає. Саме для них і для інших таких бійців-іноземців ми вчора приймали важливий закон, щоб вони могли отримати громадянство. Але при цьому що відбувається зараз: три місяці уже здійснюється тиск СБУ на свідків, які свідчили цим бійцям-іноземцям для отримання статусу учасника бойових дій. Що буде, якщо вони свідків все ж дотиснуть? Якщо хоча б один свідок відмовиться від одного бійця-чеченця, повністю всі, хто отримали УБД завдяки цим свідченням, втратять свій статус.</p>
<p>Прецедент відбувся два місяці тому з батальйоном ОУН, коли так же само позбавили двох інших бійців уже отриманого заслуженого статусу. Якщо це відбудеться, втратять статус близько 44 осіб, на яких свідчили ці свідки. Це батальйон 8-й "Аратта" УДА, і це батальйон Шейха Мансура, і це також медики-добровольці.</p>
<p></p>
<p>10:07:17</p>
<p>ШАРАСЬКІН А.А.</p>
<p>Я хотів би звернути вашу увагу, друзі, що це не просто втрата статусу – це втрата статусу всіма нами.</p>
<p>2014-й рік. Громадяни цієї країни захистили нашу країну, в тому числі іноземні добровольці, які приїхали до нас. У 2019 році спільними зусиллями, дякувати богу, вдалося встановити статуси учасників бойових дій для добровольців. Зараз чиниться тиск посадовими особами на військовослужбовців діючих всілякими методами для того, аби вони відмовились від цього. Чужими руками намагаються зробити такий тиск. І це не єдине. Під різними підставами намагаються не дати нові паспорти, повністю заблокована робота з отриманням громадянства.</p>
<p>Дякую всім, хто вчора проголосував за спрощений порядок набуття громадянства якраз іноземним добровольцям. Але це не все. І справа з "кротами", на жаль, у нас тільки починається, тому що, коли права рука дає нагороди нашим побратимам, в тому числі і найвищі, то ліва рука в цей час намагається під будь-якими приводами наших побратимів, в тому числі іноземних, видворити з цієї країни. Ми ще раз хочемо сказати про те, що ми не будемо просто мовчати. Мова йде про бійців, мова йде про честь і гідність. Слава Україні!</p>
<p></p>
<p>ГОЛОВУЮЧИЙ. Слово надається народному депутату України Костенку Роману Васильовичу, фракція політичної партії "Голос". Будь ласка, Роман Васильович.</p>
<p></p>
<p>10:08:59</p>
<p>КОСТЕНКО Р.В.</p>
<p>Доброго дня, шановні колеги, шановний український народ! В останній тиждень цього року пленарний я хотів би звернути увагу на дві такі важливі речі.</p>
<p>Перше. Це що з 1 січня у нас вступає в силу Закон "Про основи національного спротиву". Це дуже важливий закон для нашої країни, і на місцях почнеться з цього часу формування територіальної оборони і руху опору. Тому я закликаю зараз всіх небайдужих громадян вступати в територіальну оборону до руху опору і забезпечувати обороноздатність нашої країни. Тільки тоді, коли ворог буде бачити, що ми єдині і робимо все для захисту нашої держави, ми будемо неприступними для нього.</p>
<p>І друге. Майже всі політичні сили, які йшли в парламент два роки тому, говорили про те, що потрібно робити реформу Служби безпеки України, яку ми хотіли вже розпочати в 2022 році. На жаль, зараз ми бачимо, що законопроект до сих пір не проголосований і про реформу ми говорити не можемо, вона переноситься ще невідомо наскільки.</p>
<p>Тому я зараз закликаю всі політичні сили, які робили такі обіцянки, щоб у наступному році на першому пленарному тижні ми поставили цей законопроект, і постатейно, поетапно пройшовши його, прийняли і почали реформу, таку важливу для нашої держави. </p>
<p>Ми повинні всі виконувати свої обіцянки, які ми даємо виборцям. Ми повинні нарешті перетворити Службу безпеки з нащадка КДБ в сучасну спецслужбу, яка може відповідати тим викликам, які зараз створює обстановка і, зокрема, Російська Федерація.</p>
<p>Тому ще раз, шановні колеги, реформа СБУ повинна бути проведена, поетапно всі статті повинні бути винесені в цьому залі.</p>
<p>Дякую за увагу.</p>
<p></p>
<p>ГОЛОВУЮЧИЙ. Слово надається народному депутату України Дмитру Сергійовичу Чорному, фракція політичної партії "Слуга народу".</p>
<p></p>
<p>10:11:30</p>
<p>ЧОРНИЙ Д.С.</p>
<p>Прошу передати слово Олені Шуляк.</p>
<p></p>
<p>ГОЛОВУЮЧИЙ. Олена Шуляк.</p>
<p></p>
<p>10:11:46</p>
<p>ШУЛЯК О.О.</p>
<p>Шановний пане Голово, шановні колеги, шановні народні депутати, два роки тому в Україні почалися перші ремонти доріг, мостів та соціальної інфраструктури в рамках програми "Велике будівництво". Йшов час і географія оновлення України розширювалась, тепер масштабне будівництво охоплює мережу регіональних аеропортів, портову та річкову інфраструктуру, залізницю, туристичну і житлову сфери, об'єкти культури і спорту.</p>
<p>Програма "Велике будівництво" стала не просто інфраструктурним проектом – це історія про нову сучасну зручну для всіх Україну, про те, як людям надають послуги в новесенькому ЦНАПі, про те, як батьки ведуть до школи своїх дітей, про те, як бабусі перевіряють в амбулаторії своє самопочуття.</p>
<p>За останні два роки "Велике будівництво" – це оновлення та зведення сотень об'єктів соціальної інфраструктури. І все це не просто цифри, за ними стоїть об'єднання країни і за ними – а це 130 тисяч пар працьовитих рук, будь ласка, подивіться на екран, – це ті люди, які кожного дня, щоденно працюють для того, щоб "Велике будівництво" в Україні здійснювалось. Мова йде про простих проектувальників, про будівельників, про прорабів, про працівників заводів, які виробляють будівельні матеріали та багато інших українців, які реально відбудовують нашу країну.</p>
<p>Тому, підсумовуючи цей рік, я прошу, давайте подякуємо людям, які буквально перетворюють нашу країну в таку, в якій хочеться жити і працювати. Гляньте їм у вічі, гляньте на екран, де ви можете побачити ці обличчя. Це українці, які роблять нашу Україну кращою, які перевтілюють наше життя. І я прошу нас всіх їм просто поаплодувати.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату України Вельможному Сергію Анатолійовичу, депутатська група "Довіра".</p>
<p></p>
<p>10:13:57</p>
<p>ВЕЛЬМОЖНИЙ С.А.</p>
<p>Сергій Вельможний, Луганщина, депутатська група "Довіра". Передаю слово Сергію Шахову.</p>
<p></p>
<p>ГОЛОВУЮЧИЙ. Будь ласка, Сергій Володимирович Шахов.</p>
<p></p>
<p>10:14:09</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра".</p>
<p>Шановні колеги, можна трішки тихіше? Йде мова про лікарів всієї країни. Сьогодні влаштували справжній терор МОЗ та НСЗУ лікарю-інфекціоністу з Миколаївської області Світлані Федоровій. Подивіться на її сторінку у фейсбуці, тисячі людей їй пишуть сьогодні подяку за те, що вона врятувала життя.</p>
<p>Кожен з нас практично перехворів на COVID, і всі наші близькі та рідні перехворіли на COVID, і ми повинні розуміти, що сьогодні єдиний форпост, який рятує країну, – це наші лікарі. А сьогодні МОЗ влаштував перевірку Світлані Федоровій з Миколаївської області за те, що вона виплатила 300 відсотків лікарям за програмою Президента, за те, що вона використала два халати медичні, які навіть спонсори їй подарували, і влаштували їй штраф 40 тисяч гривень. За що?</p>
<p>Ми вимагаємо негайно втрутитися в ситуацію і захистити і Світлану Федорову як головного інфекціоніста Миколаївської області, а також кожного лікаря, який виконує свої обов'язки. Не дамо сьогодні НСЗУ закривати лікарні – останній форпост цієї пандемії.</p>
<p>Ми сьогодні вимагаємо, щоб вся країна включилась і захищала лікарів, які сьогодні борються з пандемією. Ви розумієте, що щеплення не захищає повністю кожну людину, а навіть хто щепився, той хворіє, і ще гірше може захворіти навіть на COVID, і також лікують нас лікарі.</p>
<p>Тому сьогодні я від всього суспільства, і Миколаївської області, від Львівської області, від Луганської області закликаю кожного втрутитися в ситуацію. Я звертаюся до Президента, я звертаюся до Прем'єр-міністра розібратися в ситуації. Ми вимагаємо заслухати Світлану Федорову з цієї трибуни, що відбувається взагалі в МОЗі, які корупційні схеми, як вимагають із заробітних плат сьогодні хабарі за те, що нібито повинні виплачувати лікарям, а виплачують облрадам.</p>
<p>Шановні колеги, ще раз, ми вимагаємо, щоб заслухати з цієї трибуни головного лікаря Миколаївської області Світлану Федорову, що сталося сьогодні з лікарнями інфекційними і як сьогодні вирішувати цю проблематику.</p>
<p>Дякую. Сергій Шахов, Луганщина, депутатська група "Довіра".</p>
<p></p>
<p>ГОЛОВУЮЧИЙ. Далі слово має надаватися Заремському, але він передає, наскільки я розумію, Тарасу Тарасенку. Так?</p>
<p>Будь ласка, народний депутат Тарас Тарасенко.</p>
<p></p>
<p>10:17:03</p>
<p>ТАРАСЕНКО Т.П.</p>
<p>Шановний головуючий, шановні колеги депутати! В української влади на постійному порядку денному стоїть питання, як зробити національну економіку привабливою для інвестора. На це впливає багато чинників. І одним із них це є ефективний захист інтелектуальної власності. Реформа цієї сфери є важливим фактором для розвитку саме інноваційної економіки та креативних індустрій. Але, на жаль, ми маємо знову "але".</p>
<p>Замість реформування сфери інтелектуальної власності відбувається кілька років її стагнації. У 2020 році Верховна Рада України, ми всі з вами, зробили вірний крок: ми прийняли законодавство про створення Національного органу інтелектуальної власності. НОІВ передбачав чіткі та доступні процедури захисту інтелектуальних прав, українці отримали послуги в цій сфері за принципом "єдиного вікна", без бюрократичних тяганин. Ми б уникли проблеми патентної міграції, коли патенти реєструються за кордоном, а не у нас в Україні. Це мала б бути б історія успіху, але наразі це поки історія ганебної поразки. Повноцінно НОІВ так і не запрацював. Замість нього інтелектуальною власністю і далі опікується славнозвісний Укрпатент.</p>
<p>Але це все відбувається також за бездіяльності окремих департаментів Міністерства економіки України. Це державне підприємство наразі поєднує в собі і управлінські функції, і комерційні послуги. Керівництво Укрпатенту в особі Андрія Кудіна роками чинить відчайдушний супротив реформі у сфері інтелектуальної власності. Вдумайтесь, керівник державного підприємства судиться з Кабінетом Міністрів України за внесення змін до статуту державного підприємства, чим блокує внесення цих змін до Державного реєстру.</p>
<p>В самому ж Укрпатенті відбуваються жахливі зміни: близько 60 працівників-професіоналів на даний момент звільнено, змінена повністю структура Укрпатенту, не створена апеляційна та атестаційна палати, і наразі реформа знову таки перебуває в процедурі стагнації.</p>
<p>Маю надію, що зміна керівництва Міністерства економіки змусить Міністерство економіки вчиняти у сфері інтелектуальної власності зовсім по-іншому. Ми вимагаємо терміново вжити всіх необхідних заходів щодо виконання Закону України про…</p>
<p></p>
<p>ГОЛОВУЮЧИЙ. Слово надається народній депутатці України Коваль Ользі Володимирівні, фракція політичної партії "Слуга народу".</p>
<p></p>
<p>10:20:17</p>
<p>КОВАЛЬ О.В.</p>
<p>Доброго ранку! Передайте, будь ласка, слово Разумкову Дмитру Олександровичу.</p>
<p></p>
<p>ГОЛОВУЮЧИЙ. Дмитро Олександрович Разумков, будь ласка.</p>
<p></p>
<p>10:20:32</p>
<p>РАЗУМКОВ Д.О.</p>
<p>Доброго ранку, шановні колеги! Доброго ранку шановні журналісти і ті, хто нас сьогодні дивиться! </p>
<p>Сьогодні в стінах Верховної Ради піднімається важливе питання. МФО "Розумна політика" буде звертатися до всіх народних депутатів, які працюють в стінах Верховної Ради, щодо того, щоб звернутися до Конституційного Суду згідно того пакету документів, які подані до Верховної Ради, а саме щодо тлумачення 4 статті Конституції про єдине громадянство, яке є в нашій державі. Я зараз не говорю про те, що це точно не ключове питання, яке турбує наших з вами громадян. Ключовими питаннями є тарифи, економіка, енергетична безпека, безпека на кордонах нашої держави, потужна армія і багато інших речей, які точно знаходяться в порядку денному пріоритетів українського народу. Я говорю про те, що це позиція, яку не підтримує більше 50 відсотків наших з вами співгромадян. Я говорю про те, що Конституція чітко визначає єдине громадянство на теренах нашої країни. Я розумію всі політичні і, головне, виборчі технології, які намагаються сьогодні застосувати. Але державна позиція повинна бути державницькою. Якщо ми говоримо з вами про те, що єдиним громадянством України є українське громадянство, то ми повинні цього дотримуватися.</p>
<p>Ці закони сьогодні суперечать нормам Конституції, ці закони сьогодні створюють проблему для України. Тому що потім не зрозуміло, на користь якої держави, на користь якого громадянства будуть працювати так звані біпатриди. Це буде створювати проблеми і для нашої Угоди по асоціації, і по безвізу.</p>
<p>Я хотів би всім нагадати, що безвіз розповсюджується на громадян України, а не на біпатридів або людей з множинним громадянством. Я хотів би нагадати, що набуття, добровільне набуття іншого громадянства є підставою для втрати громадянства України. А також я хотів би нагадати всім, що подвійне громадянство на наступних парламентських і президентських виборах разом з так званим електронним голосуванням є прямим шляхом до фальсифікації результатів виборів та волевиявлення наших з вами громадян.</p>
<p>Давайте мислити не політичними категоріями, а давайте мислити державницькими баченнями і працювати в інтересах українського народу, а не в інтересах окремих політичних сил.</p>
<p>Дякую.</p>
<p></p>
<p>ГОЛОВУЮЧИЙ. Слово надається Кириленку Івану Григоровичу, фракція "Батьківщина".</p>
<p></p>
<p>10:23:35</p>
<p>КИРИЛЕНКО І.Г.</p>
<p>Івченку передаю слово.</p>
<p></p>
<p>ГОЛОВУЮЧИЙ. Івченко Вадим Євгенович, будь ласка.</p>
<p></p>
<p>10:23:52</p>
<p>ІВЧЕНКО В.Є.</p>
<p>Вадим Івченко, фракція "Батьківщина". Шановні колеги, вчора ви ганебно провалили постанови по Закону 5600, по закону, який вводить тотальну фіскалізацію для 4 мільйонів людей в Україні, 4 мільйонів людей, які фактично живуть в сільській місцевості, де немає робочих місць і де немає фактично можливості створювати робочі місця. Колись держава дала їм Закон про особисті селянські господарства задля того, щоб вони годували свої сім'ї, задля того, щоб вони для себе працювали і фактично були в змозі жити в сільській місцевості.</p>
<p>Так ось, колеги, сакральні цифри. За Президента Зеленського в другому турі проголосувало 75 відсотків, а вже на парламентських виборах – на 56 менше, 56. На наступних виборах ви отримаєте з такою політикою нулі. Одні нулі, колеги! Додуматись тільки: оподаткувати 4 мільйони людей мінімальним податковим зобов'язанням, і ще й податок на їхню городину, яка знаходиться за межами населеного пункту!</p>
<p>Також вчора, колеги, ви в теплій залі, а там стояли ФОПи, і ви не схотіли поставити в порядок денний закони, які дають змогу дихати ФОПам, які дають змогу ФОПам перш за все надавати нам послуги, планувати свою діяльність, відтермінувати введення тих РРО, які ви ввели дв<a name=Temp></a>а роки тому.</p>
<p>Колеги, депутати з опозиції зібрали вчора 152 підписи. Ми стояли тут і благали вас проголосувати. Але наразі ви не чуєте, ви не чуєте тих людей, які сьогодні потребують допомоги в державних органах.</p>
<p>Так ось, ми звертаємося, 152 депутати з опозиції і вся фракція "Батьківщина", ми звертаємось, щоб ми з вами провели позачергову сесію саме по питанню ФОПів і відтермінування, відтермінування введення розрахункових цих касових апаратів задля того, щоб вони могли планувати наступний рік. Не планувати, як взяти бухгалтера, і не планувати, як здавати аудиторські звітності, і не планувати те, що ви запропонували в Законі 5600, де ви хочете через фіскалізацію на крючок повісити майже 2 мільйони фізичних осіб-підприємців.</p>
<p>Колеги, одумайтесь! Тільки тоді буде існувати парламент, коли ви як парламент будете чути людей, і тільки тоді буде існувати якийсь діалог, коли ви як монобільшість будете чути опозицію. Одумайтесь!</p>
<p></p>
<p>ГОЛОВУЮЧИЙ. Замість народного депутата Чернявського Степана Миколайовича слово надається Арсенію Пушкаренку, будь ласка.</p>
<p></p>
<p>10:27:05</p>
<p>ПУШКАРЕНКО А.М.</p>
<p>Арсеній Пушкаренко, "Слуга народу", Житомирщина.</p>
<p>Шановний Руслан Олексійович, шановні колеги, дорогі українці, в минулому році ми всі стали свідками страшних пожеж на Житомирщині, в Київській області, на Луганщині, де, на жаль, не обійшлося без людей, які загинули. І всі ми бачили, в яких умовах були лісівники і лісове господарство, коли лісівники на конях, на велосипедах обходили свої ділянки, коли на пожежі виїжджали, вибачте, в спортивних костюмах і тапочках. Це були реалії лісового господарства України.</p>
<p>Пройшло 1,5 року після цих страшних пожеж, що сьогодні відбувається в лісовій галузі? А лісова галузь сьогодні реформується і трансформується. Влітку Президент Володимир Зеленський підписав указ і розпочав реформу лісового господарства, сьогодні йде оптимізація лісових господарств. Але що таке оптимізація? Йде мова не про скорочення лісівників, бо у лісівника офіс – це ліс. Йде мова про тих чиновників і ті контори, які біля лісу присосалися, повідкривали свої лісопилки і сьогодні працюють, і заробляють собі на карман при лісі.</p>
<p>Це явище сьогодні викорінюється. Сьогодні акцент реформи саме на лісівника і саме на ліс. Сьогодні створюється лісова інфраструктура. Я хочу сказати, що сьогодні беруться під захист самостійні ліси і громади передають їх на баланс Держлісагентства.</p>
<p>Далі. Зменшене оподаткування з 90 до 50 відсотків. І це сьогодні дає можливість галузі зовсім інше матеріально-технічне забезпечення, зовсім іншу сьогодні охорону лісу, лісопожежну охорону і багато того, чого раніше лісівники не могли собі дозволити. В силу того, що є лісівники, а є "чорні" лісоруби, і не треба плутати людей, які живуть лісом не одним поколінням, і людей, які заробляють на лісі.</p>
<p>Я хочу сказати, що за 11 місяців цього року лісівниками Держлісагентства України було сплачено 7,9 мільярда гривень податків, і це більше на 41 відсоток, ніж за період минулого року. В галузі працює 40 тисяч 500 людей, і середня зарплата сьогодні їхня по Україні 16 тисяч 500 гривень, що за рік виросла на 6,5 тисячі гривень.</p>
<p>В рамках програми Президента "Зелена країна" – "Створюємо ліси разом" в цьому році по всій Україні висаджено 60 мільйонів дерев. І це тільки початок. Я хочу сказати, що лісова галузь сьогодні реформується, трансформується, і завдяки таким людям, як Юрій Болоховець, який очолює лісагентство, людина, яка пройшла всі щаблі в лісовому агентстві сьогодні, є воля і є розуміння, як сьогодні змінити і зберегти, і примножити український ліс.</p>
<p>Дякую.</p>
<p></p>
<p>ГОЛОВУЮЧИЙ. Далі у нас народний депутат Мисягін Юрій Михайлович.</p>
<p></p>
<p>10:30:14</p>
<p>МИСЯГІН Ю.М.</p>
<p>Прошу передати слово Федору Веніславському.</p>
<p></p>
<p>ГОЛОВУЮЧИЙ. Федір Володимирович Веніславський, будь ласка.</p>
<p></p>
<p>10:30:29</p>
<p>ВЕНІСЛАВСЬКИЙ Ф.В.</p>
<p>Шановний Голова, шановні колеги, шановні громадяни України"! Я хочу звернути<a name=_GoBack></a> увагу на дуже важливі ініціативи Президента і політичної сили партії "Слуга народу", які були анонсовані, які були реалізовані Президентом України. Мова йде про пакет законопроектів, які стосуються подвійного громадянства, яке Президент України обіцяв під час численних зустрічей, яке він продемонстрував, що обіцянку він виконує у повній відповідності до своїх передвиборчих тез з програми.</p>
<p>Що стосується страшилок, які розказують окремі політичні сили і політичні опоненти з приводу подвійного громадянства. Я хочу нагадати всім громадянам України і фахівцям, експертам, що за чинним на сьогоднішній день в Україні Законом України про громадянство у випадку, якщо громадянин України набуває іноземного громадянства у взаємовідносинах з Україною, він визнається лише громадянином України. Якщо іноземець набуває українського громадянства, то у відносинах з Україною він визнається лише громадянином України.</p>
<p>В чому проблема була для тих прихильників єдиного громадянства звернутися до Конституційного Суду України протягом останніх п'яти, чотирьох, двох років для того, щоб Конституційний Суд перевірив ці норми чинного Закону України про громадянство і дав однозначну відповідь, наскільки вона, ця норма, відповідає або не відповідає статті 4 Конституції України?</p>
<p>Коли ми говоримо про запобіжники, які запропонував Президент у своєму пакеті законопроектів, то він якраз запропонував унеможливити ті випадки, які на сьогоднішній день є в українській державній владі. А саме: якщо громадянин України одночасно має іноземне громадянство, то за ініціативою Президента він не зможе займати посаду в державній службі.</p>
<p>Хочу нагадати, що сьогодні єдиною умовою зайняття посади в державній службі є наявність громадянства України. Президент же пропонує уточнити, що, оскільки це питання дуже чутливе, пов'язане із сферою безпеки і оборони, то не може бути на державній службі громадянин України, який одночасно має іноземне громадянство. І це, безперечно, та ініціатива, яка заслуговує на всебічну підтримку.</p>
<p>Коли ми чуємо багато страшилок про те, що це буде чергова виборча технологія залучення іноземців, які отримають українське громадянство до виборів, то це нічого спільного з реальністю не має, оскільки громадянство України не набувається автоматично. Для того, щоб залучити десять чоловік, чи сто, чи тисячу до громадянства, необхідно видати відповідну кількість указів Президента.</p>
<p>Тому нічого спільного з тими заявами політичної опозиції, які лунали і лунають, ці законодавчі ініціативи не мають. Вони спрямовані лише на те, щоб залучити до громадянства людей, які відчувають свою єдність з українською державою.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату України Літвінову Олександру Миколайовичу, фракція політичної партії "Слуга народу".</p>
<p></p>
<p>10:33:41</p>
<p>ЛІТВІНОВ О.М.</p>
<p>Прошу передати слово Камельчуку Юрію.</p>
<p></p>
<p>ГОЛОВУЮЧИЙ. Юрій Камельчук. І це завершальний виступ. Після цього переходимо до роботи.</p>
<p></p>
<p>10:33:52</p>
<p>КАМЕЛЬЧУК Ю.О.</p>
<p>Доброго дня, шановні друзі! Юрій Камельчук, 124 виборчий округ, Львівська область, Червоноград, шахтарський регіон, фракція "Слуга народу". Кілька речей, які хотілось би сьогодні озвучити. Думаю, що ви всі про них знаєте. Але слід нагадати, щоб не випадало з поля зору.</p>
<p>Перше. Я, звичайно, ще проінформую, щоб заспокоїти тих, хто хвилюється за запаси вугілля. Так, його поки що недостатньо, його небагато, але збільшується. На даний момент запаси вугілля складають уже понад 500 тисяч тонн. 200 тисяч тонн в дорозі. В січні, вже точно відомо, що приїде як мінімум сто ще, двісті тисяч. А всього нам не вистачатиме ще на кілька місяців, напевно, близько 400 тисяч тонн. І це питання також вирішується, вугілля буде в дорозі. Звичайно, що такого питання не було б, якби українські шахти всі працювали максимально ефективно. Історія непроста.</p>
<p>Але я повернуся ще до іншої історії, щодо того, де спалюється це вугілля., зокрема до Бурштинської ТЕС. Хотілося би ще раз звернутися до її власників і керівників. Адже ми сьогодні далі маємо проблему, екологічну велику проблему щодо всіх теплових електростанцій, де немає фільтрів. Але особливо неприємно зараз говорити, що на Бурштинській ТЕС була аварія. Наслідки цієї аварії ще до кінця не закриті.</p>
<p>І знову ж таки народні депутати, мої колеги з Івано-Франківської області, і я так само, я впевнений, що багато членів екологічного комітету будуть вимагати максимально швидкого вирішення екологічної ситуації, адже люди, які живуть поблизу теплових електростанцій, не повинні дихати чорним повітрям і не повинні діти гратися в чорному снігу. Та сама ситуація стосується і Добротвірської ТЕС, яка знаходиться на моєму виборчому окрузі в Червоноградському районі.</p>
<p>І за останню хвилину, яка залишилася в цьому виступі, я хочу нагадати нашому уряду: незважаючи на те, що ми працюємо в одній команді, що борги перед шахтарями по зарплаті ще до кінця не закриті. Центренерго виторгував електроенергію на 700 мільйонів гривень, але закрив поки що лише половину, як обіцяв, для боргів шахтарів.</p>
<p>Тому я звертаюся до міністра енергетики, до керівника Центренерго, до Прем'єр-міністра: вирішіть це питання терміново. Шахтарі і я з моїми колегами вимагаємо виплатити обіцяні кошти максимально швидко, щоб ми не поверталися до питання заборгованосте, і щоб ціна на вугілля була завжди справедливою. Та, що зараз ціна, якби була введена пів року тому, на даний момент боргів би по зарплаті уже би не було.</p>
<p>І наостанок - шахта "Надія". Як завжди, Червоноград, місто Соснівка чекає 36 мільйонів закриття боргів по зарплаті. Давайте зробимо так, щоб шахтарі отримали свої гроші.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили. Час для виступів завершено. Але перед тим, як перейти до розгляду питань, надійшла заява від двох фракцій із перервою, із заміною на виступ.</p>
<p>Слово надається Ірині Володимирівні Геращенко. Будь ласка.</p>
<p></p>
<p>10:37:20</p>
<p>ГЕРАЩЕНКО І.В.</p>
<p>Шановні українці, у 2019 році Верховна Рада України завдяки ініціативі і лідерству Президента Зелен... Президента Порошенка тоді закріпила у Верховній Раді України насправді... (про Зеленського ми згадаємо ще), але завдяки лідерству Президента Порошенка закріпила в українській Конституції курс на ЄС і НАТО.</p>
<p>І Президент Зеленський, який прийшов, і абсолютно справедливо, на гаслі "какая разница", визнав, визнав сьогодні, що курс на ЄС і НАТО – це є стратегічний курс. Правда, для цього він нічого не робить.</p>
<p>І власне, саме закріплення в Конституції стратегічності курсу на ЄС і НАТО за лідерства Президента Порошенка, який сьогодні визнав і Зеленський, дуже важливо, щоб в Конституції України ми закріпили громадянство, яке стане можливим для громадян, які мають так само громадянство країн НАТО і ЄС, за одним виключенням: за виключенням, можливо, тих країн мають чи матимуть територіальні претензії до України.</p>
<p>Власне, сьогодні тут уже розпочалася дискусія щодо шахрайства Президента Зеленського, який став Президентом Зеленським в 2019 році і який сьогодні через популістський і шахрайський спосіб намагається попри конституційні норми внести подвійне громадянство через законодавство, навіть не закріпивши там можливості блокування подвійного громадянства для нових Гогілашвілі, які є громадянами Російської Федерації або країн-сателів, наприклад Білорусі. І, вибачте, будь ласка, ми з вами разом маємо покласти цьому край.</p>
<p>"Європейська солідарність" хоче подякувати українській діаспорі в першу чергу зі Сполучених Штатів Америки, з Канади, з країн ЄС і НАТО, яка всі ці 30 років чесно підтримувала Україну, лобіюючи Україну на міжнародній арені, надаючи нам технічну, гуманітарну, інтелектуальну допомогу. І, очевидно, що українська діаспора чекає цього закону про подвійне громадянство, але не популістського, не такого, який потім через Конституційний Суд, через всю ту непрофесійну діяльність Зеленського може бути скасований, а саме через закріплення в Конституції.</p>
<p>Тому за ініціативи п'ятого Президента України Порошенка "Європейська солідарність" готує подання до Конституційного Суду і починає збирати підписи, і ми просимо поставити підписи всіх відповідальних народних депутатів для того, щоб в Конституції України закріпити можливість подвійного громадянства для громадян України, які так само мають громадянство країн ЄС і НАТО, тому що ця норма вже є в українській Конституції.</p>
<p>І так само ми підтримуємо подання до Конституційного Суду колег народних депутатів, про яке вже говорилося сьогодні з цієї трибуни, щодо звернення до Конституційного Суду щодо неконституційності популістського, абсолютно брехливого, як і все, що робить Зеленський, який, на жаль, став Президентом України… </p>
<p></p>
<p>ГОЛОВУЮЧИЙ. Слово надається… Перепрошую, далі в нас ще прийшла одна заява з перервою із заміною на виступ. Слово надається Юлії Володимирівні Тимошенко. І після цього переходимо до розгляду питань порядку денного.</p>
<p>Будь ласка, Юлія Володимирівна.</p>
<p></p>
<p>10:40:46</p>
<p>ТИМОШЕНКО Ю.В.</p>
<p>Шановні колеги, я хотіла би зараз звернутися до всіх депутатів Верховної Ради. Ви знаєте, що вчора і сьогодні дуже гостро піднімається питання ФОПів – це фізичні особи-підприємці, мікропідприємці, у яких з 1 січня закінчується по суті та нормальна система підтримки держави, яка була у них багато, багато, багато років, яка давала можливість самозайнятим людям створити свої робочі місця, годувати свої родини, забезпечувати своє існування. Я хочу ще раз вам нагадати, що кожна країна є стабільною, коли в країні є від 60 до 70 відсотків людей, які представляють середній клас. Цце ті, на кому тримається благополуччя кожної держави. Не можна, щоб нова влада, яка прийшла, і яка прийшла завдяки голосам середнього класу, щоб ця влада по суті знищила, закопала середній клас і маленьких мікропідприємців, ФОПів – фізичні особи-підприємці.</p>
<p>Я хочу нагадати вам, що вони стоять під Верховною Радою вже багато місяців, але з 1 січня наступає той день, коли їх нормальне життя і їх робота завершується завдяки голосуванню більшості.</p>
<p>І тому, на чому ми наполягаємо. Ми разом з фракцією "За майбутнє" і разом з усіма іншими фракціями, безумовно, крім фракції влади, зібрали всі необхідні підписи для того, щоб завтра, в четвер, провести позачергове засідання Верховної Ради і проголосувати ті законопроекти, які потрібні фізичним особам-підприємцям, ФОПам, для того, щоб з 1 січня не загинув їх бізнес і не припинилося нормальне життя їх родин. </p>
<p>Я просто зараз звертаюсь до кожного депутата у Верховній Раді. Я хочу, щоб ви собі уявили, як може виглядати життя ваших родин, якщо з 1 січня вас би позбавили всіх засобів для існування і ще оголосили це реформою. Я хочу попросити кожного депутата, у кого є совість, бути присутніми в залі в четвер на позачерговому засіданні, яке вже відбудеться, для того щоби проголосувати і поновити справедливість, повернути малим підприємцям те, що вони мали десятки років, і тільки з вашим приходом до влади, більшість, ви практично їх позбавили і можливості працювати, і можливості жити в Україні.</p>
<p>Ми будемо слідкувати за цим і повідомимо, хто був в залі, хто - ні, хто голосував, хто - ні. Захистимо малих…</p>
<p></p>
<p>ГОЛОВУЮЧИЙ. Шановні колеги, переходимо до розгляду питань порядку денного. Перелік питань, що пропонуються для обговорення і прийняття рішень сьогодні, вам надано, переходимо до їх розгляду.</p>
<p>Перше питання – це проект Закону про внесення змін до Кодексу України про адміністративні правопорушення та Кримінального кодексу України щодо посилення відповідальності у сфері містобудівної діяльності, (реєстраційний номер проекту 5877).</p>
<p>Шановні колеги, я вношу пропозицію розглянути це питання за скороченою процедурою. Готові голосувати? Будь ласка, займіть свої місця, шановні колеги.</p>
<p>Я ставлю питання, розгляд за скороченою процедурою законопроекту реєстраційний номер 5877. Прошу голосувати.</p>
<p></p>
<p>10:44:57</p>
<p>За-216</p>
<p>Рішення прийнято.</p>
<p>Я запрошую до слова народну депутатку України Шуляк Олену Олексіївну. Будь ласка, Олено Олексіївно.</p>
<p></p>
<p>10:45:17</p>
<p>ШУЛЯК О.О.</p>
<p>Шановний пане Голово, шановні народні депутати! Як ви знаєте, в Україні нині відбувається реформа містобудування. І разом з однодумцями з міністерств, з експертним середовищем, учасниками ринку ми намагаємося назавжди знищити такі поняття, як ДАБІ, чиновники-хабарники і схеми в містобудуванні. Бо це все вже дуже виснажило нашу країну і призвело до браку адекватної інфраструктури в містах, десятків тисяч ошуканих інвесторів у житлову нерухомість, руйнацію об'єктів культурної спадщини, в незаконні забудови і в інші ганебні речі. В умовах тотального ігнорування законів, договорняків та безвідповідальності, які мали місце в українській будівельній сфері останнє десятиріччя, ми зараз хочемо налагодити грамотне державне регулювання у містобудуванні.</p>
<p>Основоположною законодавчою ініціативою реформи містобудування є законопроекти 5655 і сьогоднішній законопроект 5877. Що ми пропонуємо? Ми хочемо ввести дуже жорсткі, але справедливі міри, зокрема, притягувати порушників до кримінальної відповідальності. У цьому документі ми суттєво доповнили норми Кримінального кодексу України в частині самовільного зайняття земельної ділянки та самочинного будівництва. Так, посилена відповідальність за незаконне захоплення земель історико-культурного призначення, за самовільне будівництво, яке ведеться з порушеннями цільового призначення земельної ділянки тощо.</p>
<p>Законопроект 5877 також передбачає тимчасовий арешт об'єктів незаконного будівництва. Ми розуміємо, що ця норма є дуже дискусійною, тому між першим і другим читанням будемо проводити широкі консультації і доопрацьовувати з юристами.</p>
<p>А зараз, шановні колеги, я дуже прошу вас підтримати цей законопроект в першому читанні для того, щоб покласти край незаконному будівництву в Україні.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Запрошую до слова співдоповідача - заступника голови Комітету з питань правоохоронної діяльності Максима Васильовича Павлюка. Будь ласка.</p>
<p></p>
<p>10:47:27</p>
<p>ПАВЛЮК М.В.</p>
<p>Дякую, головуючий.</p>
<p>Шановні колеги, проект Закону реєстраційний номер 5877 розроблений з метою врівноваження дерегуляційних заходів, передбачених основним законопроектом реєстраційний номер 5655, який ми вже прийняли в першому читанні.</p>
<p>Даним проектом закону ми підвищуємо ефективність інституту відповідальності за правопорушення у сфері містобудівної діяльності. Задля реалізації зазначеної мети пропонується внесення змін, зокрема, до Кодексу України про адміністративні правопорушення, де змінюється склад ряду правопорушень: збільшуються штрафні санкції за правопорушення у сфері містобудівної діяльності; розширюється коло суб'єктів, на яких може бути накладено адміністративне стягнення; врегульовується питання забезпечення виконання приписів контролюючих органів відносно об'єктів самочинного будівництва шляхом тимчасового арешту об'єктів незаконного будівництва. У Кримінальному кодексі України забезпечується можливість притягнення до кримінальної відповідальності відповідних суб'єктів містобудівної діяльності за злочини у даній сфері. Посилюється кримінальна відповідальність за самочинне будівництво, в тому числі на особливо цінних землях, в охоронних зонах, зонах санітарної охорони, санітарно-захисних зонах та інших.</p>
<p>Рішення комітету. Комітет, керуючись положеннями частини третьої статті 93, пункту 1 частини першої статті 111, пункту 1 частини першої статті 114 Регламенту Верховної Ради України, рекомендує Верховній Раді України проект Закону України про внесення змін до Кодексу України про адміністративні правопорушення та Кримінального кодексу України щодо посилення відповідальності у сфері містобудівної діяльності (реєстраційний номер 5877) за наслідками розгляду в першому читанні прийняти за основу.</p>
<p>Також звернутися до Голови Верховної Ради з пропозицією оголосити на пленарному засіданні під час розгляду даного законопроекту відповідно до частини першої статті 116 Регламенту про необхідність внесення пропозицій і поправок щодо виправлення, уточнень, усунення помилок та інших неточностей і суперечностей у тексті законопроекту та його структурних частин.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорити цей законопроект? Прошу записатися: два – за, два – проти.</p>
<p>Слово надається народному депутату Мотовиловцю Андрію Вікторовичу, фракція політичної партії "Слуга народу".</p>
<p></p>
<p>10:50:05</p>
<p>МОТОВИЛОВЕЦЬ А.В.</p>
<p>Прошу передати слово Олені Шуляк.</p>
<p></p>
<p>ГОЛОВУЮЧИЙ. Олена Шуляк, будь ласка.</p>
<p></p>
<p>10:50:16</p>
<p>ШУЛЯК О.О.<b> </b></p>
<p>Шановні колеги, я ще раз звертаюся до всіх фракцій, до всіх депутатських груп підтримати законопроект 5877 у першому читанні, тому що на сьогодні незаконні забудови і безвідповідальність чиновників, які закривають очі на те, що вони не бачать, що відбувається в наших містах, і забудовники, які дуже порушують будівельне законодавство, забудовують ще ті землі, ті зони зелені, історичні зони, які неможливо забудовувати, не несучи при цьому жодної відповідальності.</p>
<p>Так, цей законопроект вводить дуже жорсткі міри, але без підвищеної кримінальної і адміністративної відповідальності ми з вами ніколи не поборемо той будівельний хаос, який відбувається особливо у великих містах. Ми живемо з дуже неактуальною містобудівною документацією. Наші міста перетворюють на бетонні гетто. Тому я ще раз запрошую всіх народних депутатів підтримати цей законопроект в першому читанні.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату України Поляку Владіславу… Будь ласка, Арешонков Володимир Юрійович. Будь ласка.</p>
<p></p>
<p>10:51:34</p>
<p>АРЕШОНКОВ В.Ю.</p>
<p>Володимир Арешонков, депутатська група "Довіра". Шановний пане Голово, шановні колеги! Безперечно, законопроект, про який зараз ми говоримо і який сьогодні буде голосуватися, є надзвичайно важливим. Важливим навіть з тієї точки зору, що ми бачили зовсім нещодавно неодноразово великі і бурхливі протестні акції десятків тисяч по всій країні ошуканих громадян, які довірили в свій час свої кошти будівельникам або тим, хто пообіцяв, що збудує житло, надасть їм квартири. Але замість цього ошукали людей, не зробили те, що обіцяли, і відповідним чином це величезна біда і трагедія для багатьох українських родин.</p>
<p>Тому з точки зору наведення порядку у сфері містобудівної галузі, роботи будівельних компаній цей законопроект є важливий. Він посилює відповідальність тих посадових осіб, тих організацій, які мають робити надзвичайно корисну і важливу справу, але замість цього створюють тільки проблеми для наших українців.</p>
<p>Водночас хочу звернути увагу, що тільки посиленням штрафних і каральних санкцій ми не досягнемо кінцевої мети. Мова йде про серйозну реорганізацію діяльності тих суб'єктів, які відповідають за будівництво, підготовки всієї необхідної технічної документації, виготовлення проектів і таке інше. Тому цей законопроект має прийматися в комплексі з рядом інших, які врегулюють в цілому дане питання.</p>
<p>Дякую.</p>
<p></p>
<p>ГОЛОВУЮЧИЙ. Слово надається Железняку Ярославу Івановичу, фракція "Голос".</p>
<p></p>
<p>10:53:43</p>
<p>ЖЕЛЕЗНЯК Я.І.</p>
<p>Шановні колеги, безумовно, цей законопроект важливий, і проблему містозабудови, думаю, кожен може побачити, коли їде у Верховну Раду або виїжджає з неї. Я думаю, що це проблема не тільки в Києві, а в кожному місті, яке налічує велику кількість наших громадян.</p>
<p>Що стосується окремо Києва, я хочу розповісти вам ситуацію, яка нещодавно відбулася в Київській раді, де голова нашої фракції в Київраді Григорій Маленко виніс правку, яка була підтримана, щоб дати додаткові 6 мільярдів від забудовників в бюджет Києва. І ви не уявляєте, з якою швидкістю, в прямому сенсі турборежиму, лобі забудовників одразу відмінило цю правку. Це приклад того, з чим нам справді треба боротися.</p>
<p>Що стосується законопроекту, він справді є важливий. І до нього є велика кількість зауважень і в мого колеги Андрія Осадчука, і інших колег, і навіть у юридичного управління. Але ми мали до голосування дуже плідну і, я сподіваюсь, ефективну розмову з авторами законопроекту. І ті запевнення, що ці неточності, недоліки і деякі юридичні відверто помилки будуть виправлені до другого читання, я думаю, достатньо для того, щоб підтримати таку важливу ініціативу в першому читанні.</p>
<p>Тому ми голосуємо за, і прошу всіх підтримати цей законопроект, а комітету доопрацювати його у другому читанні.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату України Мамояну Суто Чолоєвичу, фракція "Опозиційна платформа - За життя".</p>
<p></p>
<p>10:55:11</p>
<p>МАМОЯН С.Ч.<b> </b></p>
<p>Прошу передати слово Мамці Григорію.</p>
<p></p>
<p>ГОЛОВУЮЧИЙ. Григорій Миколайович Мамка, будь ласка.</p>
<p></p>
<p>10:55:27</p>
<p>МАМКА Г.М.</p>
<p>Шановні народні депутати! "Опозиційна платформа – За життя", Мамка. Хочу звернути увагу про цей законопроект, що він є похідним від законопроекту 5655.</p>
<p>От всі виступаючі говорили про ті речі і про те, що необхідно щось змінювати. Дійсно, необхідно в забудовах щось змінювати, а саме дати правила гри, які будуть прозорі: а) для забудовника; для особи, яка придбала забудову і мала гарантію, щоб отримати в той час, який обіцяв забудовник, ту послугу, той об'єкт, за який вона проплатила кошти. Якщо не проплатила, повинна бути відповідальність.</p>
<p>На даний час я не думаю, що в залі хтось є, хто не погодиться про те, що якщо особа без поважних причин не виконала ті чи інші зобов'язання, вони повинна притягуватися до відповідальності. Цей законопроект і каже про новий підхід відповідальності по законопроекту 5655 і вказує на збільшення відповідальності щодо: а) незаконної забудови… Якщо комусь вважається про такі речі, що будувати можна скрізь без відповідних дозволів, то необхідно сказати, що ми робимо все, що дозволено, і не хочемо відповідати.</p>
<p>Ми будемо підтримувати цей законопроект, але уже між першим і другим читанням ми будемо вирівнювати ситуацію між тим законопроектом 5655. І прошу всіх підтримати з урахуванням того, що будуть нові умови, відкриті, прозорі, для будівництва, а друга історія – і відповідальність цим законопроектом щодо будівництва і створення цих умов.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ще у нас проситься Гончаренко Олексій і Цимбалюк Михайло Михайлович. <i>(Шум у залі) </i>Я перепрошую, ну, він просить надати йому право на виступ.</p>
<p>Спочатку Гончаренко, бо він перший просив надати йому право на виступ. Прошу, Олексій Олексійович Гончаренко. Потім Цимбалюк Михайло Михайлович. Я перепрошую, просто тут…</p>
<p></p>
<p>10:57:46</p>
<p>ГОНЧАРЕНКО О.О.</p>
<p>Дякую. Олексій Гончаренко "Європейська солідарність".</p>
<p>Фракція "Європейська солідарність" повністю підтримує посилення відповідальності за порушення законів щодо містобудування, за порушення і знищення наших міст. Однак цей закон, на жаль, дуже недосконалий, тут є, наприклад, арешт майна без рішення суду, це неприпустимо, це треба доопрацювати.</p>
<p>Але якщо ми говоримо про будівництво, хотів би сказати, сьогодні нам роздали такі книжки: "Велике будівництво. Обличчя". Насправді тут обличчя справжніх українців: Іван Тодоренко, Олександр Лагута, Дмитро Коломієць, якими ми можемо всі пишатися робітниками.</p>
<p>Але що робить влада? Вона намагається серед цих облич людей, які працюють на Україну, за цими обличчями сховати свої, ви знаєте, як сказав Гогілашвілі, "хлебала" (я трішечки покраще). Ми знаємо справжнє обличчя цієї влади, і не треба прикриватися людьми. І не треба, напевно, було чотири рази тут друкувати Володимира Зеленського, його…</p>
<p></p>
<p>ГОЛОВУЮЧИЙ. Слово надається народному депутату України Цимбалюку Михайлу Михайловичу, будь ласка, фракція "Батьківщина. І після цього переходимо до голосування. Шановні колеги, займіть свої місця.</p>
<p></p>
<p>10:59:00</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановні колеги, шановна президія, команда "Батьківщини" за посилення відповідальності за незаконну забудову, це однозначно. Але цей законопроект нікчемно виписаний з точки юридичної і є як мінімум два запобіжники, які слід забрати до другого читання.</p>
<p>Перше, що вводиться кримінальна і посилюється адмінвідповідальність на фізичних осіб, тобто архітекторів чи проектантів, а земельні ділянки, як правило, належать юридичним особам.</p>
<p>І наступне. Тут надається право, щоб без суду накладати арешт новоствореній палаті. Ми категорично проти, тому що в державі є судова практика, що тільки суд може накладати арешт на майно.</p>
<p>Заберіть ці дві недоречності - і в другому читанні команда "Батьківщина" підтримає.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання. Прошу приготуватися до прийняття рішення, шановні колеги. </p>
<p>Я ставлю пропозицію комітету прийняти за основу з пропозицією комітету щодо врахування запропонованих уточнень при підготовці до другого читання згідно з першою частиною статті 116 Регламенту проекту Закону про внесення змін до Кодексу України про адміністративні правопорушення та Кримінального кодексу України щодо посилення відповідальності у сфері містобудівної діяльності (реєстраційний номер проекту 5877).</p>
<p>Шановні колеги, ви готові голосувати? Прошу голосувати.</p>
<p></p>
<p>11:00:57</p>
<p>За-236</p>
<p>Рішення прийнято.</p>
<p>Шановні колеги, наступне наше питання. По фракціях покажіть, будь ласка.</p>
<p>Шановні колеги, відповідно до пункту 20 частини першої статті 85 Конституції України, статті 210 Регламенту Верховної Ради України, статей 4, 5 Закону України "Про Національну раду України з питань телебачення і радіомовлення" до повноважень Верховної Ради України належить призначення на посади половини складу Національної ради України з питань телебачення і радіомовлення.</p>
<p>Національна рада України з питань телебачення і радіомовлення складається з 8 осіб, з них 4 члени призначаються Верховною Радою України. Зараз вакантними залишаються 3 посади членів Національної ради.</p>
<p>Комітет з питань гуманітарної та інформаційної політики рекомендує Верховній Раді України до розгляду і прийняття рішень щодо 13 кандидатів на 3 вакантні посади. Відповідні матеріали вам надані.</p>
<p>Шановні колеги, відповідно до вимог Регламенту Верховної Ради України, статті 5 Закону України "Про Національну раду України з питань телебачення і радіомовлення" та пропозицій профільного комітету пропонується наступний порядок розгляду цього питання.</p>
<p>Доповідь голови Комітету з питань гуманітарної та інформаційної політики – до 10 хвилин. Запитання народних депутатів до доповідача – до 9 хвилин. Виступи від депутатських фракцій і груп – до 21 хвилини. Виступи від народних депутатів України – до 9 хвилин. Проведення рейтингового голосування в алфавітному порядку по кожній кандидатурі окремо. Після завершення рейтингового голосування проводиться голосування щодо призначення на посади членів Національної ради по кожній кандидатурі окремо у послідовності, визначеній рейтинговим голосуванням. У разі заповнення всіх вакантних посад членів Національної ради розгляд питання припиняється.</p>
<p>Немає заперечень. Йдемо далі.</p>
<p>Шановні колеги, переходимо до розгляду питання. Слово для доповіді надається голові Комітету з питань гуманітарної та інформаційної політики Микиті Руслановичу Потураєву. Виступ – до 10 хвилин.</p>
<p></p>
<p>11:02:59</p>
<p>ПОТУРАЄВ М.Р.</p>
<p>Шановні колеги і шановна президія, 31 жовтня 2019 року Верховна Рада прийняла Постанову про звільнення з посад членів Національної ради України з питань телебачення і радіомовлення Герасим'юк Ольги Володимирівни, Ільяшенка Олександра Борисовича, Черниша Олега Миколайовича у зв'язку із закінченням 5-річного строку їхніх повноважень. Проте звільнені члени продовжували виконувати обов'язки до призначення нових членів. Такий порядок передбачений частиною третьою статті 5 Закону України "Про Національну раду України з питань телебачення і радіомовлення".</p>
<p>Оскільки процес ротації членів Національної ради з об'єктивних причин затягнувся в часі, варто буде нагадати, що профільний Комітет з питань гуманітарної та інформаційної політики відповідно до вимог законодавства 2 листопада 2019 року оприлюднив у газеті "Голос України" та на офіційному вебпорталі Верховної Ради України оголошення про відбір кандидатур на три вакантні посади членів Національної ради за квотою Верховної Ради України. На час оголошення відбору порядок висунення кандидатів на посади членів Національної ради визначався частиною другою статті 5 Закону про Національну раду в редакції, яка діяла до 21 липня 2021 року. Закон на той час не обмежував суб'єктів права подання кандидатур щодо кількості рекомендованих ними кандидатів.</p>
<p>У встановлений законом строк для подачі кандидатур 21 день до секретаріату комітету надійшли документи 15 кандидатів. Зокрема, депутатська фракція політичної партії "Слуга народу" рекомендувала двох кандидатів: Олександра Божкова та Ольгу Герасим'юк. Депутатська фракція політичної партії "Опозиційна платформа – За життя" також внесла дві кандидатури: Ігоря Лоташевського та Лаврентія Малазонію. Інші депутатські фракції і групи таким правом не скористались. Громадська спілка "Всеукраїнська асоціація мовлення громад" рекомендувала сім кандидатів, двох кандидатів подала Національна спілка журналістів України, по одному кандидату подали Національна спілка фотохудожників України та Міжнародна неурядова організація "Європейська Медіа Платформа". </p>
<p>Секретаріат комітету одразу після надходження всіх передбачених законодавством документів від кандидатів скерував їх до Управління кадрів Апарату Верховної Ради України, яке на той час було уповноваженим організувати проведення спеціальної перевірки.</p>
<p>16 березня 2020 року Управління кадрів Апарату Верховної Ради передало комітету довідки за результатами спеціальної перевірки щодо кожного кандидата. У часі, на жаль, це співпало з початком обмежень, пов'язаних із запобіганням поширенню гострої респіраторної хвороби COVID-19. Ці обмеження поширювались і на проведення конкурсів. Отже, з об'єктивних причин комітет і Верховна Рада не змогли своєчасно завершити процедуру відбору кандидатур та призначити на вакантні посади членів Національної ради.</p>
<p>Крім цього, 17 червня 2021 року Верховна Рада України прийняла Закон України "Про внесення змін до деяких законів України щодо забезпечення незалежності Національної ради України з питань телебачення і радіомовлення". Відтак стаття 7 Закону про Національну раду, в якій викладені вимоги до членів Національної ради, отримала нову редакцію.</p>
<p>Частина друга розділу ІІ "Прикінцеві та перехідні положення" Закону України про внесення змін до деяких законів України щодо забезпечення незалежності Національної ради передбачає, що відбір кандидатур на посаду члена (членів) Національної ради, оголошений до дня набрання чинності цим законом, проводиться з урахуванням усіх поданих кандидатур.</p>
<p>На момент набрання чинності зазначеним законом довідки кандидатів про результати спецперевірки втратили чинність. Оновлення потребувала і низка інших документів.</p>
<p>З огляду на це комітет у липні 2021 року письмово звернувся до кожного кандидата на посаду члена Національної ради, в якому повідомив про необхідність оновлення документів, які підлягають спецперевірці, та про надання письмової згоди на проведення спеціальної перевірки. Комітет одержав оновлені документи тринадцяти з п'ятнадцяти кандидатів. Два кандидати - Олександр Божков та Ольга Хмарук - не надали оновлених документів, не пройшли спецперевірки і в подальшому не брали участь у відборі.</p>
<p>28 жовтня цього року комітет отримав від Відділу з питань запобігання корупції Апарату Верховної Ради України оригінали довідок про результати спеціальної перевірки по кожному кандидату. Копії цих довідок вам надані. Всі 13 кандидатів за результатами спеціальної перевірки допущені до відбору на вакантні посади членів Національної ради.</p>
<p>У встановлені строки комітет у межах повноважень перевірив відповідність кандидатів кваліфікаційним вимогам, викладеним у статті 7 Закону про Національну раду, на підставі довідок про результати спеціальної перевірки, документів про освіту, про обов'язковий 5-річний стаж роботи в галузі журналістики, права, телерадіомовлення, електронних комунікацій; документів про володіння державною мовою відповідно до рівня, визначеного Національною комісією зі стандартів державної мови.</p>
<p>Члени комітету шляхом відкритого голосування визначилися по кожному кандидату. У підсумку комітет рекомендує Верховній Раді України включити до списку для проведення рейтингового голосування і за його підсумками голосування про призначення на три вакантні посади членів Національної ради.</p>
<p>Голосування рейтингове пропонується провести по 13 кандидатам. 12 з них сьогодні присутні у гостьовій ложі сесійного залу. Вибачте, на момент, коли готувалася доповідь, було 12. Я отримав повідомлення, що 11 кандидатів у нас сьогодні в гостьовій ложі.</p>
<p>Отже, комітет рекомендує до розгляду кандидатури: Бурмагіна Олександра Олександровича, Герасим'юк Ольги Володимирівни, Глущенка Олександра Леонідовича, Єліферова Олександра Борисовича, Ільяшенка Олександра Борисовича, Кіфлюка Романа Миколайовича, Куліш Ольги Володимирівни, Лахна Євгена Леонідовича, Лоташевського Ігоря Олександровича, Малазонії Лаврентія Теймуразовича, Паславського Ігоря Івановича, Червакової Ольги Валеріївни та Черниша Олега Миколайовича.</p>
<p>Ще одна невеличка заувага. Комітет ухвалив рішення рекомендувати кандидатуру Ігоря Паславського за умови надання до дня розгляду питання документів, що засвідчують володіння державною мовою відповідно до передбаченого законом рівня. Пан Паславський надав відповідний сертифікат, тому перешкод для розгляду його кандидатури в числі інших немає.</p>
<p>Шановні колеги, для ознайомлення вам надані додаткові документи кандидатів, передбачені вимогами статті 205 Регламенту Верховної Ради України.</p>
<p>Від себе додам, що ви знаєте, що я і сам свого часу працював у Національній раді з питань телебачення і радіомовлення, і хочу відзначити високий рівень всіх кандидатів, яких ми сьогодні розглядаємо і будемо голосувати. Якби я і сьогодні працював у Національній раді, я б залюбки працював з кожним із тих колег, які взяли участь у конкурсі. Це свідчить про високий рівень наших фахівців, які претендують на роботу в Національній раді України з питань телебачення і радіомовлення.</p>
<p>Все, шановний пане Голово.</p>
<p></p>
<p>ГОЛОВУЮЧИЙ. Дякую.</p>
<p>Шановні народні депутати, прошу записатися на запитання до доповідача. На це відводиться до 9 хвилин. Будь ласка, шановні колеги, записуйтесь. </p>
<p>Слово надається народному депутату Німченку Василю Івановичу, фракція політичної партії "Опозиційна платформа - За життя".</p>
<p></p>
<p>11:10:13</p>
<p>НІМЧЕНКО В.І.</p>
<p>Німченко Василь Іванович, "Опозиційна платформа - За життя". Передаю слово Павленку Юрію.</p>
<p></p>
<p>ГОЛОВУЮЧИЙ. Юрій Павленко, будь ласка.</p>
<p></p>
<p>11:10:29</p>
<p>ПАВЛЕНКО Ю.О.</p>
<p>Шановний пане голово, власне, цей конкурс, який тривав, на заміщення трьох вакантних посад від Верховної Ради рекордний, був так званий турборежим від нової влади, коли робили все можливе з тим, аби не змінювати членів Національної ради, а протягом цих двох років фактично перетворили Національну раду на орган не захисту, не допомоги телерадіоорганізаціям, а орган каральний, орган, який приймав ті рішення, які робили неможливим роботу повноцінну в Україні незалежних засобів масової інформації.</p>
<p>Пане голово, голосуючи і підтримуючи тих чи інших кандидатів, чи вважали ви на ті рішення, які вони ухвалювали, перебуваючи на посадах членів Національної ради? І чи ви можете стверджувати, що ці люди дійсно стоять на захисті свободи слова і роботи незалежних засобів масової…</p>
<p></p>
<p>11:11:36</p>
<p>ПОТУРАЄВ М.Р.</p>
<p>Шановний Юрій Олексійович, ми ж голосували з вами разом в комітеті, і я хочу сказати, що, ще раз підкреслюю, що я дуже задоволений всіма кандидатурами, які подані як від фракцій у Верховній Раді, так і від громадських організацій. І попри наші політичні розбіжності я знаю людей, які подані від вашої фракції, знаю їх як професіоналів, фахівців в своїй справі, переконаний, що кого би сьогодні Верховна Рада не обрала до складу Національної ради, ці люди будуть працювати згідно законодавства виключно і будуть неупереджені.</p>
<p></p>
<p>ГОЛОВУЮЧИЙ. Дякую.</p>
<p>Слово надається Олексію Олексійовичу Гончаренку, фракція "Європейська солідарність".</p>
<p></p>
<p>11:12:19</p>
<p>ГОНЧАРЕНКО О.О.</p>
<p>Прошу передати слово колишньому журналісту, моїй колезі Вікторії Сюмар.</p>
<p></p>
<p>ГОЛОВУЮЧИЙ. Вікторія Сюмар, будь ласка.</p>
<p></p>
<p>11:12:29</p>
<p>СЮМАР В.П.</p>
<p>Пане Потураєв, я не буду запитувати, як ви ставитесь до того, що закони переписуються під окремих осіб, зокрема під окремих членів Національної ради з питань телебачення і радіомовлення, як це було зроблено. Я навіть не буду питати, як ви оцінюєте рівень виконання мовного законодавства і роботу Нацради в цьому питанні, яка просто-напросто цю роботу не робить і відповідний моніторинг не веде, а ви після цього цих же членів Нацради перепризначаєте.</p>
<p>Я вас запитаю трошки про інше. Як ви ставитесь взагалі до вбивства реформ в інформаційній сфері, до створення каналу пропаганди, каналу "Дом", який російською мовою за мільярд бюджетних грошей зараз хочуть поширити до складу універсальної програмної послуги з порушеннями, грубими порушеннями Регламенту? От як ви як очільник Комітету інформаційної політики ставитесь до створення пропаганди за російським зразком, слава богу, поки що в обхід вашого комітету через Комітет з прав людини?</p>
<p></p>
<p>11:13:38</p>
<p>ПОТУРАЄВ М.Р.</p>
<p>Я все ж таки, пані Вікторія, спробую відповісти коротенько на всі ваші запитання.</p>
<p>Перше. Я вважаю, що ми як Рада не змінювали нічого в законодавстві під конкретних осіб. Я вважаю, що обмеження вікові – це є ейджизм у випадку членів Національної ради, і такого булінгу за віковим принципом немає в цивілізованих європейських країнах навпаки.</p>
<p>Щодо мовного моніторингу, то Національна рада, наскільки мені відомо, сумлінно виконує свої зобов'язання. А щодо колізій в законодавстві, про які ми попереджали, то їх треба виправляти. У нас наразі просто зараз немає, зокрема з вашою фракцією, консенсусу щодо того, як виправити наявні колізії.</p>
<p>Щодо каналу "Дом" нічого не можу вам сказати, бо немає у нас в комітеті жодних таких пропозицій щодо зміни статусу каналу "Дом". ТомуЮ якби мав би, можливо, міг би відповісти.</p>
<p></p>
<p>ГОЛОВУЮЧИЙ. Слово надається Герасимову Артуру Володимировичу, фракція "Європейська солідарність".</p>
<p></p>
<p>11:14:39</p>
<p>ГЕРАСИМОВ А.В.</p>
<p>Прошу передати слово журналісту і нашій колезі Ірині Володимирівні Геращенко.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Геращенко Ірина Володимирівна.</p>
<p></p>
<p>11:14:47</p>
<p>ГЕРАЩЕНКО І.В.</p>
<p>Дорогі журналісти, мені дуже соромно за нинішній склад Національної ради, який свою вчорашню професійність і кар'єру продали за лояльність Банкової.</p>
<p>А до вас, пане Потураєв, у мене кілька запитань.</p>
<p>Перше. Як ви ставитеся до того, що нинішня Нацрада, яка продала свій професіоналізм за лояльність Банкової, ніяк не реагувала, наприклад, на включення в ефіри деяких телеканалів бойовиків з так званих ОРДЛО/ОРЛО?</p>
<p>І друге. Прокоментуйте, будь ласка, невиконання Президентом Зеленським рішення суду щодо негайного виправлення свого злочинного указу, яким він незаконно звільнив Володимира Горковенка з посади представника в Нацраді. І чи будете ви як законослухняний українець, якого ми знаємо, так, і людина, яка шанує українське законодавство, зараз звернутися до Зеленського, який мотивував своє непризначення Горковенка, непоновлення його на роботі тим, що немає вакантних місць в Нацраді, а, наприклад, в Конституційному Суді, він призначав…</p>
<p></p>
<p>11:15:54</p>
<p>ПОТУРАЄВ М.Р.</p>
<p>Дякую, пані Ірино.</p>
<p>Як людина, яку свого часу дивний альянс "Нашої України" та Соціал-демократичної партії звільнив з Національної ради з питань телебачення і радіомовлення, можу вам сказати, що, на жаль, законодавство передбачає можливість ротації з боку будь-якого із суб'єктів призначення: як з боку Верховної Ради, так і з боку Президента.</p>
<p>"На жаль" коли я кажу, я вважаю, що ротація – це правильно, і у Президента має бути таке право, і у нас з вами має бути таке право. А "на жаль" я кажу тому, що там немає дійсно чітких критеріїв. Але у випадку рішення Президента Зеленського критерії, на мій погляд, були наявні і очевидні.</p>
<p></p>
<p>ГОЛОВУЮЧИЙ. Слово надається народній депутатці України Клименко Юлії Леонідівні, фракція "Голос".</p>
<p></p>
<p>11:16:45</p>
<p>КЛИМЕНКО Ю.Л.</p>
<p>Клименко, "Справедливість". Шановний пане Потураєв, у мене таке питання. От зараз ми призначаємо 4 представники Верховної Ради і 4 представники буде визначено Офісом Президента. Ми розуміємо, що Верховна Рада, монобільшість, визначить саме представників монобільшості, тобто правлячої партії, жодного представника опозиції там не буде.</p>
<p>Скажіть, будь ласка, чи не вважаєте ви фактично узурпацією цієї Нацради монобільшістю правлячої партії і фактично кінець свободи слова? А також скажіть, будь ласка, чи вважаєте ви ефективною роботу Нацради, оскільки де-факто санкції на сепаратистські канали накладав РНБО, а не Нацрада? Нацрада за 12 місяців не може розглянути жодної скарги на розпалювання ворожнечі і на сепаратистські висловлювання в деяких телеканалах.</p>
<p>Дякую.</p>
<p></p>
<p>11:17:41</p>
<p>ПОТУРАЄВ М.Р.</p>
<p>Дякую. Перше. Національна рада України в межах існуючого законодавства робить все від неї залежне для захисту українського інформаційного і медіапростору. Проблема в тому, що законодавство не дає можливості ефективно захищати інтереси національної безпеки в медіапросторі.</p>
<p>Є вже більше десятка позовів в судах, які тягнуться роками, і Національна рада не може отримати, тому що суди запитують: де в законодавстві, де в законодавстві є такі загрози, проти яких ви позиваєтесь? І тому це повертає нас, шановні колеги, до необхідності спокійно, без емоцій і без маніпуляцій, розглянути в наступному році законопроект про медіа, який врешті врегулює всі ці питання для всіх без виключення медіа в Україні.</p>
<p>Щодо загрози для свободи слова - не бачу, бо від нашої фракції - одна людина, від фракції ОПЗЖ- дві людини, все решта - від громадськості. І ми як зала можемо абсолютно спокійно визначатися, кого ми будемо підтримувати. Від громадськості кандидатів більше, і вони дуже достойні.</p>
<p>В перспективі…</p>
<p></p>
<p>ГОЛОВУЮЧИЙ. Дякую.</p>
<p>І завершальне питання, залишилась у нас 1 хвилина. В'ятрович Володимир Михайлович, фракція "Європейська солідарність".</p>
<p></p>
<p>11:18:52</p>
<p>В’ЯТРОВИЧ В.М.</p>
<p>Прошу передати Олексію Гончаренку.</p>
<p></p>
<p>ГОЛОВУЮЧИЙ. Олексій Гончаренко, будь ласка.</p>
<p></p>
<p>11:18:57</p>
<p>ГОНЧАРЕНКО О.О.</p>
<p>Олексій Гончаренко. Пан Микита, у мене таке питання до вас. Ви правильно сказали, там хороші від громадськості і так далі, але ми зараз обираємо тільки трьох членів Національної ради. І ваш прессекретар пані Палійчук повідомила все суспільство, що ви рішенням фракції вирішили обирати трьох людей: Ольгу Герасим'юк, Олександра Бурмагіна та Олега Черниша.</p>
<p>Чи не здається вам, що якщо саме ці три людини будуть обрані, це буде означати, що ви не дали голосу опозиції, що від парламенту України пішли тільки представники, яких підтримують "Слуга народу"? Це неправильно.</p>
<p>Ви монобільшість, ви маєте більшість в парламенті, з цим ніхто не сперечається, однак опозиція тут теж є, за яку голосували мільйони людей. І чи не заслуговуємо ми на можливість подати хоча би одну людину в Нацраду, яка буде дивитися за тим, що відбувається, знаєте, в "Домі", і в "Раді", і в інших місцях, які є надзвичайно важливими?</p>
<p>Дякую.</p>
<p></p>
<p>11:20:04</p>
<p>ПОТУРАЄВ М.Р.</p>
<p>Пане Олексію, хочу вам нагадати, що у своїй доповіді я зазначив, що тільки дві фракції у парламенті скористалися правом висунення кандидатів. Це наша фракція і фракція ОПЗЖ. Тому це питання, скоріше, ваше внутрішнє, чому ви не подавали.</p>
<p>Моя позиція особисто, пане Олексію, полягає в тому, що нас треба позбавити, всі фракції і групи, права висувати, щоб дійсно тільки громадськість висувала би кандидатів, а ми б тут в Раді визначалися, кого ми підтримуємо з тих, кого пропонує громадськість. Я вважаю, що це було б наступним кроком назустріч підсиленню незалежності призначення членів Національної ради. Давайте разом об'єднаємося всі залом і зробимо такі зміни, щоб дійсно не виникало таких питань, як у вас зараз.</p>
<p></p>
<p>ГОЛОВУЮЧИЙ. Дякую, Микито Руслановичу.</p>
<p>Шановні народні депутати, прошу записатися на виступи від депутатських фракцій і груп, на це відводиться до 21 хвилини. Будь ласка, записуємося.</p>
<p>Слово надається народному депутату Бондарю Віктору Васильовичу, депутатська група "Партія "За майбутнє".</p>
<p></p>
<p>11:21:20</p>
<p>БОНДАР В.В.</p>
<p>Прошу передати слово Констанкевич.</p>
<p></p>
<p>ГОЛОВУЮЧИЙ. Ірина Мирославівна Констанкевич, будь ласка.</p>
<p></p>
<p>11:21:28</p>
<p>КОНСТАНКЕВИЧ І.М.</p>
<p>Ірина Констанкевич, "Партія "За майбутнє". Шановні народні депутати, наша депутатська група буде просити, щоб усі уважно підійшли до питання виборів членів Національної ради з питань радіо і телемовлення, оскільки це питання інформаційної безпеки України. І ми про це не один раз наголошували і під час засідання профільного комітету, і з високої трибуни Верховної Ради.</p>
<p>Ми уважно і ретельно проаналізували і біографії, і професійний досвід кандидатів до Нацради, і ми визначилися, і головний критерій, яким ми будемо послуговуватися, - це професіоналізм та досвід у сфері роботи медіа.<b> </b></p>
<p>Тому з огляду на важливість цієї проблеми ми закликаємо, щоб керувалися не партійними, не ідеологічними міркуваннями, а саме цими критеріями, які демонструє і наша депутатська група.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Колебошину Сергію Валерійовичу, фракція політичної партії "Слуга народу".</p>
<p></p>
<p>11:22:42</p>
<p>КОЛЕБОШИН С.В.</p>
<p>Прошу передати слово народній депутатці Євгенії Кравчук.</p>
<p></p>
<p>ГОЛОВУЮЧИЙ. Євгенія Михайлівна Кравчук, будь ласка, "Слуга народу".</p>
<p></p>
<p>11:22:51</p>
<p>КРАВЧУК Є.М.</p>
<p>Шановні колеги, отже, ми обираємо членів до Національної ради України з питань телебачення і радіомовлення.</p>
<p>Що ж це за орган і чому ми з трибуни Верховної Ради говоримо, що це так важливо? Відповідь проста: це медійний регулятор, роль якого прописана в Конституції України. Так, як не може бути футбольного матчу без рефері, не може бути функціонування, нормального функціонування медіасередовища без тих, хто буде слідкувати за дотриманням правил гри усіма учасниками, особливо в наших умовах, коли восьмий рік іде гібридна війна з Російською Федерацією, в тому числі інформаційні атаки, які ми як держава мусимо відбивати. Дуже часто нас атакують і зсередини, поширюючи дезінформацію.</p>
<p>Через COVID, на жаль, ми дійсно продовжили цей конкурс довше, ніж хотілось би, і ми нарешті голосуємо і призначаємо трьох членів Нацради. Ми сьогодні маємо кандидатів, більшість з яких запропонувало саме громадянське суспільство, саме громадські організації – це 10 кандидатів, і лише три кандидати від фракцій. Серед кандидатів, які є тут, лише один представляє фракцію "Слуга народу".</p>
<p>Чому так? Тому що ми вважаємо, що регулятор має бути незалежним, працювати демократично в демократичному суспільстві, так, як цього вимагає закон. Ми закликаємо всіх колег відповідально поставитися до голосування і до розгляду, керуватися саме професіоналізмом кандидатів та їхнім досвідом.</p>
<p>Ми підтримуємо таких кандидатів. Це Ольга Володимирівна Герасим'юк, яку висунула наша фракція "Слуга народу", це відомий медійник, професіонал, стаж роботи більше 40 років у галузі медіа. Пані Герасим'юк є з квітня 2020 року очільницею цього регулятора і є представником України в керівному Комітеті Ради Європи з питань медіа та інформаційного суспільства.</p>
<p>Також ми підтримуємо достойних кандидатів від громадських організацій. Це Олександр Олександрович Бурмагін, відомий медіа-юрист, знаний експерт, виконавчий директор ГО "Платформа прав людини". Він 20 років займається юридичною практикою в сфері медіа і представляє медіа в національних судах і Європейському суді з прав людини. А також Олега Миколайовича Черниша, який з 22 квітня 2020 року є заступником голови Нацради. Він відповідав за захист інформаційного простору, розбудову державної цифрової телемережі МХ-7.</p>
<p>Від повноцінної роботи регулятора Національної ради з питань телебачення та радіомовлення залежить інформаційна безпека кожного громадянина і того, хто проживає в Києві, і того, хто проживає в найменшому селі у прифронтовій території.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату України Павленку Ростиславу Миколайовичу, фракція політичної партії "Європейська солідарність".</p>
<p></p>
<p>11:25:55</p>
<p>ПАВЛЕНКО Р.М.</p>
<p>Дякую. Прошу передати слово Володимиру В'ятровичу.</p>
<p></p>
<p>ГОЛОВУЮЧИЙ. Володимир Михайлович В'ятрович, будь ласка.</p>
<p></p>
<p>11:26:12</p>
<p>В'ЯТРОВИЧ В.М.</p>
<p>Шановні колеги, за законом головним завданням Національної ради є нагляд за дотриманням законів у сфері телерадіомовення, а ключовими принципами її діяльності є законність, незалежність і об'єктивність. Але нинішня влада перетворила цей орган на ручний інструмент обслуговування власних інтересів і потурання беззаконню. Про яку об'єктивність можна говорити, коли п'ять із восьми членів Національної ради є вихідцями із телеканалів Коломойського чи з "Кварталу 95"? Про яку законність, коли троє з чотирьох членів Нацради від парламенту замість передбачених Конституцією п'яти років сидять на посадах вже восьмий рік? Головою Нацради в 2020 році обрано людину, термін повноважень якої сплив у 2019 році.</p>
<p>Саме така ручна Нацрада і потрібна владі для того, щоб переслідувати незалежні телеканали, такі як "Еспресо" і "Прямий". Саме ця ручна Нацрада "кришує" порушення Закону про мову, демонстративно дозволяють олігархічним телеканалам демонструвати фільми та серіали російською мовою, всупереч закону.</p>
<p>Саме ця Нацрада відмовляється виносити попередження за фільми з російськими акторами з переліку осіб, що загрожують нацбезпеці.</p>
<p>Саме ця Нацрада дозволяє Президенту Зеленському безкарно нищити іномовлення, створивши натомість російськомовний пропагандистський канал "Дом". Хіба Нацрада не знає, що Дом практично не мовить на окупованій території, що влада незаконно перетворює його на інструмент зомбування глядачів по всій країні, на інструмент саме державної пропаганди? Щоб крутити "ватні" канали, шоу Пальчевського, щоб співати дифірамби Зеленському і поливати брудом опозицію, на це йдуть наші кошти? І все це за бюджетні кошти, які за рік Дом витрачено майже мільярд! При хронічному недофінансуванні суспільного телебачення, суспільного мовника. Хіба Нацрада не бачить, що ще в один рупор пропаганди влади перетворюється канал "Рада"?</p>
<p>"Європейська солідарність" не голосуватиме за людей, відповідальних за цю руйнівну політику.</p>
<p>Дякую за увагу.</p>
<p></p>
<p>ГОЛОВУЮЧИЙ. Слово надається народному депутату України Костенку Роману Васильовичу, фракція політичної партії "Голос".</p>
<p></p>
<p>11:28:28</p>
<p>КОСТЕНКО Р.В.</p>
<p>Прошу передати Сергію Івановичу Рахманіну.</p>
<p></p>
<p>ГОЛОВУЮЧИЙ. Сергій Іванович Рахманін, будь ласка.</p>
<p></p>
<p>11:28:40</p>
<p>РАХМАНІН С.І.</p>
<p>Дякую. Шановні колеги, ну, по-перше, коли держава не здатна протягом двох років заповнити вакантні місця в конституційному органі – це ганьба для цілої держави. Незалежно від того, COVID, не COVID, є на це об'єктивні причини чи суб'єктивні, це справді ганьба. Я вже не кажу про те, що з точки зору права рішення, яке ухвалювалося, у тому числі і членами, які два роки виконували свої повноваження після завершення їх, це щонайменше питання з правової точки зору.</p>
<p>По-друге, я погоджуюся з колегами, що достатньо довільно, м'яко кажучи, Національна рада з питань телебачення і радіомовлення виконувала свої функції, у тому числі головні функції – нагляд за дотриманням законодавства. І направду, якби вона сумлінно виконувала свої обов'язки, то не було б великої кількості питань щодо того, наскільки законними чи незаконними є рішення Ради національної безпеки і оборони. Тому що фактично вона заміщувала своїми рішеннями те, що мала би робити Нацрада. Це по-друге. </p>
<p>По-третє. Те, що у нас відбувається з інформаційним простором, насправді це ганьба, і це стосується не тільки Національної ради з питань телебачення і радіомовлення. Я погоджуюся з тим, що незрозуміло, неприйнятно і, як на мене, незаконно, що канал, який створювався на базі іномовника, нагадаю, якому дозволили працювати російською мовою виключно для того, щоб він сприяв деокупації і реінтеграції, фактично перетворився на загальнодержавний канал російськомовний, який ще, не дай боже, бо я знаю, що такий намір є, провести через Верховну Раду рішення про те, щоб він входив в так званий безкоштовний пакет, тобто надавався споживачам контент безкоштовно. Я кажу про канал "Дом". Даруйте, але якщо токшоу з Пальчевським, серіал "Те, що повертається зранку" або гумористичне шоу "Просмажка" - це шалені кроки на шляху до реінтеграції, то тоді простіше призначити Ані Лорак міністром культури, а Медведчука міністром оборони, це буде ще потужніший крок до реінтеграції і деокупації.</p>
<p>Тому незалежно від того, якими будуть сьогодні підсумки голосування, я сподіваюсь, що сьогоднішнє наше обговорення - це зайве нагадування членам Нацради про те, що вони все ж таки не департамент Банкової, а незалежний конституційний орган, регуляторний орган з важливими функціями.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату України Колтуновичу Олександру Сергійовичу, фракція "Опозиційна платформа - За життя".</p>
<p></p>
<p>11:31:19</p>
<p>КОЛТУНОВИЧ О.С.</p>
<p>Пане Голово, прошу передати слово Шуфричу Нестору Івановичу.</p>
<p></p>
<p>ГОЛОВУЮЧИЙ. Нестор Іванович Шуфрич, будь ласка.</p>
<p></p>
<p>11:31:31</p>
<p>ШУФРИЧ Н.І.</p>
<p>Дякую, шановний пане Голово.</p>
<p>Шановні колеги, більше двох років потрібно було Верховній Раді дев'ятого скликання, щоб виконати свій конституційний обов'язок і почати розглядати питання щодо призначення за квотою Верховної Ради України членів Національної ради з питань телебачення і радіомовлення. І що чекала Україна? Україна чекала нові обличчя. А про що говорять в кулуарах? Що ми знову побачимо і пана Черниша, а, саме головне, людину, яку зараз вважають ворогом свободи слова і журналістики, пані Ольгу Герасим'юк.</p>
<p>Ви знаєте, я в свій час мав честь і можливість, коли вона ще була справжнім журналістом, говорити з нею в "Без табу". Готовий зараз очі в очі говорити, захищаючи права наших журналістів. Знищення журналістики і свободи слова – от чим запам'яталася пані Герасим'юк, яку ви сьогодні призначите.</p>
<p>А в мене питання виникає логічне. Коли її призначали Порошенко, Яценюк, ми це бачили, невже ви не змогли найти нові обличчя, а переобирайте до болі знайомі старі? Тим паче ті, відносно яких вже починається, розслідується кримінальна справа про розграбування 100 мільйонів гривень бюджетних. Ми не знаємо, як вона закінчилась і чи закінчилась взагалі.</p>
<p>І коли люди під таким тиском знищують журналістику, виконуючи забаганки влади, то я хочу сказати: 171 стаття не відмінена і відповідальність за неї обов'язково наступить.</p>
<p>Шановні "слуги народу", я хочу вам дати щиру пропозицію. Якщо ви підтримуєте Порошенка і Яценюка і їх кандидатури, то що вам залишається – вступайте у фракцію Петра Порошенка. Це буде чесно, відверто, і ви можете сказати: так, ви голосували за Зеленського, але отримали Порошенка, наполовину принаймні точно.</p>
<p>Тому, шановні колеги, той, хто зараз буде голосувати за тих, хто знищує свободу слова, за тих, хто працює в Нацраді вже біля восьми років, переходили свої повноваження, той буде тиснути проти журналістів, буде тиснути проти свободи слова. І це не тільки позиція "Опозиційної платформи – За життя". Це позиція компетентних уповноважених органів Організації Об'єднаних Націй, ОБСЄ, журналістів без кордонів, Freedom House, які сьогодні говорять, що в Україні знищується свобода слова. А підтримавши саме ці кандидатури, про які загальновідомо, ви це підтвердите і зробите власними руками.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення від фракцій. Залишилося обговорення від народних депутатів. Прошу записатися на виступи від народних депутатів, на це відводиться до 9 хвилин. І після цього переходимо до голосування. Через 9 хвилин голосуємо. Будь ласка, записуйтесь.</p>
<p>Слово надається народному депутату України Морозу Володимиру Вікторовичу, фракція "Опозиційна платформа... ". <i>(Шум у залі)</i></p>
<p>Будь ласка. Вибачте, в мене трошки, на секунду швидше вискочило. Мороз Володимир Вікторович, фракція...</p>
<p></p>
<p>11:35:15</p>
<p>МОРОЗ В.В.</p>
<p>Передайте, будь ласка, Павленку Юрію.</p>
<p></p>
<p>ГОЛОВУЮЧИЙ. Будь ласка, Юрій Павленко.</p>
<p></p>
<p>11:35:30</p>
<p>ПАВЛЕНКО Ю.О.</p>
<p>Шановні народні депутати, шановний пане Голово, надзвичайно важливе рішення ми сьогодні розглядаємо і будемо приймати у Верховній Раді, бо надзвичайно важливим є орган - Національна рада з питань телебачення і радіомовлення, орган, від якого залежить, як працюють теле- і радіоорганізації, яким чином захищається інформаційне поле України, яким чином захищається право українського громадянина на отримання правдивої, оперативної, об'єктивної інформації. І саме ці важливі повноваження є у Національної ради з питань телебачення і радіомовлення. І, на жаль, кожна влада завжди бачить в Нацраді не орган, який захищає людей, а бачить той орган, який буде виконувати репресивну функцію по відношенню до тих засобів масової інформації, які не подобаються владі, які говорять правду, які намагаються дати більше інформації громадянину з тим, аби він відчував себе захищеним і міг ухвалювати те чи інше рішення, зокрема і під час виборчої кампанії.</p>
<p>Ситуація, яка склалася протягом двох останніх років, на жаль, є ганебною в діяльності Національної ради з питань телебачення і радіомовлення. Не було ще такого прецеденту, коли в Україні закривалися незалежні теле- і радіоорганізації. Переконаний, буде темною ганебною плямою на діяльності Нацради ті рішення, які ухвалені хай і не ними, а Радою національної безпеки і оборони, рішення про фактичне знищення найбільш довірливих, найбільш чесних інформаційних каналів, якими були "112", NewsOne, ZIK. І, на жаль, тут Національна рада не зробила нічого, щоб захистити, захистити не просто канали, не просто журналістські колективи, а захистити право українських громадян на отримання об'єктивної і чесної, неупередженої інформації, інформації, яка би не подавалася під диктовку влади, а яка би формувалася за рахунок роботи журналістів і виходячи з потреб українських громадян.</p>
<p>Саме тому сьогодні, ухвалюючи рішення, в першу чергу треба зробити так, щоб нові члени Національної ради, які будуть представляти Верховну Раду України – найвищий законодавчий орган, були максимально неупередженими, були максимально незалежними, могли ухвалювати ті рішення, які відповідають Конституції, закону, ті рішення, які би захищали право українського громадянина на інформацію і захищали український інформаційний простір. "Опозиційна платформа - За життя" закликає голосувати за кандидатів…</p>
<p></p>
<p>ГОЛОВУЮЧИЙ. Слово надається Бурмічу Анатолію Петровичу, фракція політичної партії "Опозиційна платформа - За життя".</p>
<p></p>
<p>11:38:42</p>
<p>БУРМІЧ А.П.</p>
<p>Прошу передати слово депутату Колтуновичу Олександру.</p>
<p></p>
<p>ГОЛОВУЮЧИЙ. Олександр Сергійович Колтунович, будь ласка.</p>
<p></p>
<p>11:39:02</p>
<p>КОЛТУНОВИЧ О.С.</p>
<p>Дякую, шановний пане Голово.</p>
<p>Шановні колеги, не менший подив викликає побачити серед кандидатів нові старі обличчя, всі ті, кому ви були вироком у 2019 році. Ще більшого подиву в мене викликає той факт, що ви сьогодні збираєтесь підтримати нові старі обличчя. А я хочу нагадати, що відбувалось за ці останні роки, чому так погано було до 2019 року, чому ми виступали проти цього. Згадайте незаконні перевірки, постійні, телеканалів, будь-які надумані приклади, будь-що. Телеканал NewsOne, телеканал "112", телеканал ZIK - позапланові перевірки, знову позапланові на позапланові, ще позапланові перевірки телеканалів. Різномовний контент, будь-які зауваження по відношенню до гостей, які приходять на телеканали. Це вже мова навіть не про редакційну політику телеканалів – мова йде про гостей і представників різних політичних партій. Всі ці підходи, вони були виключно політично вмотивовані і не мали нічого спільного з незалежним регулюванням відповідного ринку.</p>
<p>Тому, на наш погляд, обирати нові старі обличчя є злочинним, з цієї точки зору це нагадує більше тиск на свободу слова, ніж регулювання цього процесу всередині країни. Ми запропонували свої кандидатури, які будуть незалежними, на наш погляд, і будуть впливати на незалежну політику саме в сфері телебачення і радіомовлення всередині країни. І ми застерігаємо вас, щоб ви не підтримували і не повторювали ті кроки, які робили ваші попередники, попередня влада. Почуйте те, що казав мій колега Нестор Іванович Шуфрич. Це ті попередники, які вісім років знаходяться в Раді з питань телебачення і радіомовлення, які в незаконний спосіб втручаються в участь і телеканалів, і в медіавидання, і так далі.</p>
<p>Другий момент, дуже важливий. А де була Нацрада, коли закривались незалежні інформаційні телеканали, коли закривали інтернет-видання Шарий.net, Страна.ua? Ви що не бачите, що відбувається? Де позиція регулятора щодо цих важливих питань? Чому Організація з безпеки і співробітництва в Європі, Організація Об'єднаних Націй, інші міжнародні інститути дають свою оцінку і засуджують ці дії, а у нас немає жодної позиції відповідної регулятора щодо незаконного введення санкцій щодо юридичних осіб всередині країни в неконституційний спосіб?</p>
<p>Тому, на наш погляд, необхідно підтримувати і унеможливлювати на майбутнє подібні події, і нам необхідно обирати нові обличчя, а не повертатись назад.</p>
<p>Дякую за увагу.</p>
<p></p>
<p>ГОЛОВУЮЧИЙ. Слово надається народному депутату України Швачку Антону Олексійовичу, і це буде завершальний виступ, "Слуга народу", будь ласка.</p>
<p></p>
<p>11:41:55</p>
<p>ШВАЧКО А.О.</p>
<p>Прошу передати слово Федієнку Олександру.</p>
<p></p>
<p>ГОЛОВУЮЧИЙ. Олександр Федієнко.<b> </b></p>
<p></p>
<p>11:42:11</p>
<p>ФЕДІЄНКО О.П.</p>
<p>Дякую. Шановний Голово, шановні колеги! Олександр Федієнко, фракція політичної партії "Слуга народу".</p>
<p>Шановні колеги, Україна повинна мати цей орган. Нещодавно я з колегами повернувся з територій, на яких ведеться практично війна. Це прифронтові території, які граничать з тимчасово окупованими територіями, Луганським і Донецьким регіонами. На жаль, на тих територіях практично немає нашого телебачення, друзі мої. Саме тому особисто я і мої колеги закликаємо як діючу Національну раду, так і тих представників до Національної ради, яких сьогодні ми будемо голосувати, і особисто я буду підтримувати цих кандидатів, для того, щоб вони втрутились в ту ситуацію і розібрались, чому нашого телебачення немає на тій території, чому наше телебачення не дивляться наші громадяни на тій території. На жаль, дуже багато телебачення Російської Федерації, країни-агресора, яке знаходиться на тій території і промивають мозок нашим громадянам.</p>
<p>Ще раз хочу наголосити, що ми будемо підтримувати, особисто я буду підтримувати нових членів до Національної ради, і сподіваюсь, що вони приділять цьому питанню багато уваги.</p>
<p>Дякую, друзі, прошу підтримати.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Шановні колеги, ми завершили обговорення… <i>(Шум у залі)</i></p>
<p>Включіть, будь ласка, час ще залишився. Просто ми розраховували на три народних депутати, 1 хвилина залишилася. Просто в нас ще є від "Опозиційної платформи - За життя", я дам час Нестору Івановичу, він має заявити конфлікт інтересів, і якраз це увійде в…</p>
<p>Нестор Іванович, будь ласка. Нестор Іванович, "Опозиційна платформа - За життя", будь ласка.</p>
<p></p>
<p>11:44:01</p>
<p>ШУФРИЧ Н.І.</p>
<p>Дякую.</p>
<p>Шановний Голово, по-перше, є ще 3 хвилини для народного депутата Павленка, просили би дати йому слово. Але я хочу перед голосуванням заявити, що є багато спекуляцій щодо якогось конфлікту інтересів під час цього голосування з мого боку. Тому я заявляю, що утримуюсь від голосування, враховуючи ймовірну можливість конфлікту інтересів під час призначення членів Національної ради з питань телебачення та радіомовлення.</p>
<p>А колезі Павленку прошу надати слово, у нього було 3 хвилини.</p>
<p></p>
<p>ГОЛОВУЮЧИЙ. Я перепрошую, пан Павленко виступав, і ви підняли руку, я передав вам. Ви використали її для того, щоб заявити конфлікт інтересів, і на цьому ставимо крапку.</p>
<p>Але я знаю, що ще хочуть заявити про конфлікт інтересів. Будь ласка, Геращенко Ірина Володимирівна, 30 секунд. І хто ще буде? І Сюмар. По 30 секунд. І Ар'єв, і Фріз. Добре. Будь ласка.</p>
<p>Спочатку Геращенко Ірина Володимирівна, 30 секунд для конфлікту інтересів.</p>
<p></p>
<p>11:45:18</p>
<p>ГЕРАЩЕНКО І.В.</p>
<p>Дякую. Шановний пане Голово, я хочу заявити про можливий конфлікт інтересів під час голосування за Нацраду з питань телебачення і радіомовлення. Тому попри своє бажання натиснути червону кнопку проти деяких персонажів я буду утримуватись.</p>
<p>А до вас, пане Голово, ми хочемо звернутися відносно початку роботи сьогоднішньої сесії, коли ви рекламували телеканал "Рада". І хочемо заявити, що вже є ролик, який ми будемо вимагати вивести на екрани в сесійній залі для того, щоб…</p>
<p></p>
<p>ГОЛОВУЮЧИЙ. Шановні колеги, будь ласка, народна депутатка Сюмар для заявлення конфлікту інтересів.</p>
<p></p>
<p>11:45:58</p>
<p>СЮМАР В.П.</p>
<p>Заявляю про власний конфлікт інтересів. Не буду брати участі у голосуванні за членів Національної ради з питань телебачення і радіомовлення. Хоча вважаю ситуацію, яка зараз відбувається в інформаційному просторі, просто знищенням реформ і творенням державної пропаганди.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, народний депутат Ар'єв, я правильно розумію, теж для заявлення конфлікту інтересів? 30 секунд, будь ласка.</p>
<p></p>
<p>11:46:25</p>
<p>АР’ЄВ В.І.</p>
<p>Заявляю, що з огляду на наявність конфлікту інтересів я не буду брати участь в цьому голосуванні. Хоча закликаю парламент робити зважений вибір і не дати в одні руки право керування Національною радою телебачення і радіомовлення. Тому що ми йдемо зараз вже навіть не в авторитаризм, а в монархію. І ситуація з телеканалом "Рада" і "Дом" тому підтвердження.</p>
<p></p>
<p>ГОЛОВУЮЧИЙ. І завершальний хто хотів би? Фріз, Ірина Фріз, будь ласка.</p>
<p></p>
<p>11:46:59</p>
<p>ФРІЗ І.В.<b> </b></p>
<p>Заявляю про конфлікт інтересів і не буду брати участі в голосуванні за кандидатів на посади в Нацраду телебачення і радіомовлення. Разом з тим, звертаюся до всіх колег в цьому залі звертати увагу на те, що відбувається в нашому інформаційному просторі і в який спосіб монобільшість фактично монополізує інформаційний простір.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Всі висловили свої застереження щодо конфлікту інтересів?</p>
<p>Шановні колеги, переходимо до рейтингового голосування, прошу зайняти місця. Переходимо до рейтингового голосування в алфавітному порядку по кожній кандидатурі окремо. Я буду називати прізвище, ім'я та по батькові, а ви, будь ласка, визначайтеся щодо підтримки кандидата.</p>
<p>Ітак, перше. На рейтингове голосування ставиться кандидатура Бурмагіна Олександра Олександровича.</p>
<p>Шановні колеги, готові голосувати? Прошу голосувати.</p>
<p></p>
<p>11:48:06</p>
<p>За-272</p>
<p>Наступна кандидатура. На рейтингове голосування ставиться кандидатура Герасим'юк Ольги Володимирівни. Шановні колеги, прошу народних депутатів голосувати.</p>
<p></p>
<p>11:48:31</p>
<p>За-262</p>
<p>Наступна на рейтингове голосування ставиться кандидатура Глущенка Олександра Леонідовича. Прошу народних депутатів голосувати.</p>
<p></p>
<p>11:48:54</p>
<p>За-50</p>
<p>Наступна на рейтингове голосування ставиться кандидатура Єліферова Олександра Борисовича. Прошу народних депутатів голосувати.</p>
<p></p>
<p>11:49:16</p>
<p>За-24</p>
<p></p>
<p>Наступне. На рейтингове голосування ставиться кандидатура Ільяшенка Олександра Борисовича. Прошу народних депутатів голосувати. </p>
<p></p>
<p>11:49:39</p>
<p>За-82</p>
<p>Наступне. На рейтингове голосування ставиться кандидатура Кіфлюка Романа Миколайовича. Прошу народних депутатів голосувати.</p>
<p></p>
<p>11:50:04</p>
<p>За-28</p>
<p>Наступне. На рейтингове голосування ставиться кандидатура Куліш Ольги Володимирівни. Прошу народних депутатів голосувати.</p>
<p></p>
<p>11:50:26</p>
<p>За-34</p>
<p>Наступне. На рейтингове голосування ставиться кандидатура Лахна Євгена Леонідовича. Прошу народних депутатів голосувати.</p>
<p></p>
<p>11:50:48</p>
<p>За-21</p>
<p>Наступне. На рейтингове голосування ставиться кандидатура Лоташевського Ігоря Олександровича. Прошу народних депутатів голосувати.</p>
<p></p>
<p>11:51:09</p>
<p>За-56</p>
<p>Наступне. На рейтингове голосування ставиться кандидатура Малазонії Лаврентія Теймуразовича. Прошу народних депутатів голосувати.</p>
<p></p>
<p>11:51:31</p>
<p>За-53</p>
<p>Наступне. На рейтингове голосування ставиться кандидатура Паславського Ігоря Івановича. Прошу народних депутатів голосувати.</p>
<p></p>
<p>11:51:54</p>
<p>За-43</p>
<p>Наступне. На рейтингове голосування ставиться кандидатура Червакової Ольги Валеріївни. Прошу народних депутатів голосувати.</p>
<p></p>
<p>11:52:17</p>
<p>За-198</p>
<p>І на рейтингове голосування ставиться завершальна сьогодні кандидатура - Черниша Олега Миколайовича. Прошу народних депутатів голосувати.</p>
<p></p>
<p>11:52:48</p>
<p>За-271</p>
<p>Процедура рейтингового голосування завершена. Переходимо до прийняття рішення.</p>
<p>Відповідно до вимог частини 8 статті 5 Закону України "Про Національну раду України з питань телебачення і радіомовлення" голосування щодо призначення на вакантні посади членів Національної ради відбувається відкрито по кожній кандидатурі у послідовності, визначеній попереднім рейтинговим голосуванням. Голосування припиняється у разі заповнення всіх вакантних посад членів наглядової ради за квотою Верховної Ради України. Решта кандидатур вважається такими, що відхилені.</p>
<p>Тому відповідно до рейтингового голосування у нас є три особи. Перше місце по рейтингу з результатом 272 – Бурмагін Олександр Олександрович. Друге місце по рейтинговому голосуванню – Черниш Олег Миколайович з результатом 271. І третє – Герасим'юк Ольга Володимирівна з результатом 262. В такому ж порядку я буду ставити ці кандидатури.</p>
<p>Тому, шановні колеги, відповідно до статті 85 Конституції України, статті 210 Регламенту Верховної Ради України, статей 4 і 5 Закону України "Про Національну раду України з питань телебачення і радіомовлення" ставлю на голосування пропозицію про призначення членом Національної ради України з питань телебачення і радіомовлення Бурмагіна Олександра Олександровича. Шановні колеги, прошу народних депутатів голосувати.</p>
<p></p>
<p>11:54:20</p>
<p>За-283</p>
<p>Рішення прийнято. </p>
<p>Відповідно до статті 85 Конституції України, статті 210 Регламенту Верховної Ради України, статей 4, 5 Закону України "Про Національну раду України з питань телебачення і радіомовлення" ставлю на голосування пропозицію про призначення членом Національної ради України з питань телебачення і радіомовлення Черниша Олега Миколайовича.</p>
<p>Шановні колеги, прошу народних депутатів голосувати.</p>
<p></p>
<p>11:54:55</p>
<p>За-273</p>
<p>Рішення прийнято.</p>
<p>І відповідно до статті 85 Конституції України, статті 210 Регламенту Верховної Ради України, статей 4, 5 Закону України "Про Національну раду України з питань телебачення і радіомовлення" ставлю на голосування пропозицію про призначення членом Національної ради України з питань телебачення і радіомовлення Герасим'юк Ольгу Володимирівну.</p>
<p>Прошу народних депутатів голосувати.</p>
<p></p>
<p>11:55:29</p>
<p>За-268</p>
<p>Отже, Верховна Рада України призначила членами Національної ради України з питань телебачення і радіомовлення наступних осіб: Черниша... перепрошую, Бурмагіна Олександра Олександровича, Черниша Олега Миколайовича та Герасим'юк Ольгу Володимирівну.</p>
<p>Шановні колеги, давайте привітаємо членів Національної ради України з питань телебачення і радіомовлення з призначенням на відповідальні посади і побажаємо успіхів і наснаги у нелегкій роботі. <i> (Оплески)</i></p>
<p>Прошу головний комітет разом з Апаратом оформити постанови за наслідком прийнятих нами рішень.</p>
<p>Шановні колеги, у нас залишається 4 хвилини. Є така пропозиція, якщо можна, звернулися колеги з тим, щоб зараз без обговорення розглянути 6378, про перейменування Володимир-Волинського у Володимир, якщо немає заперечень. Немає.</p>
<p>Тому, шановні колеги, я ставлю пропозицію прийняти в цілому проект Постанови про перейменування міста Володимир-Волинський Володимир-Волинського району Волинської області (реєстраційний номер проекту 6378). Прийняти в цілому.</p>
<p>Шановні колеги, прошу голосувати.</p>
<p></p>
<p>11:57:00</p>
<p>За-348</p>
<p>Рішення прийнято. Вітаю, колеги.</p>
<p>Шановні колеги, оголошується перерва на 30 хвилин.</p>
<p></p>
<p align=center><i>(Після перерви)</i></p>
<p align=center><b> </b></p>
<p>12:35:13</p>
<p>ГОЛОВУЮЧИЙ.</p>
<p>Шановні колеги, ми завершили нашу перерву, продовжуємо розгляд питань порядку денного. Шановні колеги, йдемо далі, рухаємося.</p>
<p>Далі у нас Закон 5572 - це проект Закону про внесення змін до Закону України "Про ефективне управління майновими правами правовласників у сфері авторського права і (або) суміжних прав" щодо забезпечення збору доходу від прав організаціями колективного управління.</p>
<p>Я запрошую за трибуну голову Комітету з питань економічного розвитку Дмитра Андрійовича Наталуху. Це друге читання.</p>
<p>Шановні колеги, прошу зайняти місця, тому що… Чи будуть народні депутати, які будуть ставити свої спочатку поправки? <i>(Шум у залі)</i></p>
<p>Окрема думка, це не суд, вона не передбачена у Верховній Раді. Є можливість виступити по своїх питаннях.</p>
<p>Давайте так, дивіться, ми, як завжди, йдемо: спочатку поправки, які будуть ставитися на врахування; коли ми завершимо це, ми будемо ставити ті поправки, які будуть ставитися на підтвердження.</p>
<p>Тому я запитую: хто з народних депутатів, поправки яких не враховані, вимагає... Є, двоє, так? <i>(Шум у залі)</i></p>
<p>Добре, троє народних депутатів. Тоді будемо йти. <i>(Шум у залі)</i></p>
<p>Ні, я розумію, да, спочатку ті, хто відхилені. Спочатку на врахування.</p>
<p>Цимбалюк, поправка номер 3. Будь ласка, Михайло Михайлович.</p>
<p></p>
<p>12:37:05</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Дякую, пане Голово. В мене будуть чотири поправки.</p>
<p>Поправка номер 3. Ми вважаємо, що недоцільно вилучати з тексту пункт 3.2 розділу VI закону дату, до якої організації колективного управління, внесені до реєстру організацій колективного управління, мають право здійснити добровільне колективне управління майновими правами правовласників у сферах, передбачених абзацами четвертим і п'ятим частини п'ятої статті 12 цього закону.</p>
<p>Ми пропонуємо, щоби дати їм термін до 31 грудня 2022 року, і вважаємо, що це буде реальний час для того, щоби цей закон був, насправді, цілісним і допомагав у сфері добровільного колективного управління.</p>
<p>Дякую. Прошу поправку поставити на голосування.</p>
<p></p>
<p>ГОЛОВУЮЧИЙ. Буде комітет щось доповідати з цього приводу? Будь ласка. Коротко, будь ласка.</p>
<p></p>
<p>12:38:14</p>
<p>НАТАЛУХА Д.А.</p>
<p>Я можу дуже коротко.</p>
<p>Шановний Михайло Михайловичу, дуже дякую вам і за поправку, і за коментар. Ми просто в поправці 1 і поправці 19 пішли по трошки іншій моделі і запропонували інші строки. По-перше, там перший зі строків, він говорить про те, що після прийняття законопроекту протягом одного місяця, а не до 31 грудня, ми говоримо. А в 1 поправці ми даємо ще 60 днів на управління з моменту публікації на офіційному сайті установи оголошення про встановлення тарифу. Тому в якомусь сенсі ця проблема там адресована.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Михайло Михайлович, наполягаєте, щоб поставити? Ні. Дякую. Оце компроміс, коли є запитання, пояснення. Це те, для чого існує парламент. Дякую, Михайло Михайлович.</p>
<p>4-а. Кабанов. Не наполягає.</p>
<p>Далі. 5-а. Олена Костівна Кондратюк, будь ласка.</p>
<p></p>
<p>12:39:20</p>
<p>КОНДРАТЮК О.К.</p>
<p>Дякую. Олена Кондратюк, віцеспікерка парламенту.</p>
<p>Шановні колеги, прошу звернути увагу на те, що ситуація, коли збір і розподіл винагороди, яка так потрібна нашим авторам, заблокована, може бути повторюватися така ситуація. Тому що ні базовий Закон про ОКУ, ні цей законопроект не дають нам відповідей, що робити, коли в майбутньому конкурс буде визнано таким, що не відбувся, або уповноважений ОКУ, наприклад, достроково припиняє свої там повноваження. І в цій ситуації тоді постраждала сторона знову ж буде постраждалою, це наші автори.</p>
<p>Тому я прошу врахувати мою 5 поправку і проголосувати за неї. Дякую.</p>
<p></p>
<p>ГОЛОВУЮЧИЙ. Шановні колеги, позиція комітету, будь ласка.</p>
<p></p>
<p>12:40:00</p>
<p>НАТАЛУХА Д.А.</p>
<p>Дякую. Шановна Олена Костянтинівна, ми врахували частково, але знов-таки трошки інший підхід по правці 19, тому що там фактично визнаються такими, що втратили чинність організації з акредитацією колективного управління з моменту прийняття рішення комісії. Але під час перезапуску конкурсу ми надаємо місяць для того, щоб фактично ця система діяла. Тому я думаю, що у них не виникне проблеми з приводу здійснення своїх повноважень.</p>
<p>Дякую.</p>
<p></p>
<p>ГОЛОВУЮЧИЙ. Олена Костівна, ви наполягаєте, да?</p>
<p>Шановні колеги, підготуйтесь до голосування. Ставлю поправку 5 народної депутатки Кондратюк і колег. Вона комітетом відхилена. Будь ласка, прошу голосувати.</p>
<p></p>
<p>12:41:01</p>
<p>За-79</p>
<p>Рішення не прийнято.</p>
<p>Наступна поправка 6. Задорожній, будь ласка.</p>
<p></p>
<p>12:41:08</p>
<p>ЗАДОРОЖНІЙ М.М.</p>
<p>Пане Голово, у мене три поправки, прошу 2 хвилини і одну поставити на підтвердження.</p>
<p></p>
<p>ГОЛОВУЮЧИЙ. Будь ласка, 2 хвилини.</p>
<p></p>
<p>12:41:17</p>
<p>ЗАДОРОЖНІЙ М.М.</p>
<p>Доброго дня, шановні колеги, Микола Задорожній, 162 виборчий округ, Сумщина, фракція "Слуга народу".</p>
<p>Я як співголова міжфракційного об'єднання "За музичну індустрію" провів досить багато зустрічей з представниками музичної, і не тільки, індустрії стосовно авторських прав і збору роялті.</p>
<p>Дійсно, погоджуюсь з тим, що нинішня система не дає повної картини і повного задоволення авторам у частині виплати роялті згідно їх доходів. Тим не менш, даний законопроект має ризики принести ще більший хаос і колапс в цій сфері. Дуже сподіваюсь, що ті прийняті поправки комітетом, за що окремо дякую, тому що частково врахували і мої поправки стосовно того, що ми відтерміновуємо введення в дію даного законопроекту, я дуже сподіваюсь, що ми спільними зусиллями, разом з Міністерством економіки, зможемо швидко і якісно організувати і провести акредитації і все ж таки визначити ті ОКУ, які будуть збирати і прозоро, чесно розподіляти роялті серед авторів.</p>
<p>Тим не менше, підтримуючи деякі поправки, введені комітетом, я хотів би поставити на підтвердження. І прошу зал підтримати поправку номер 6, яка говорить, що до часу, поки буде введений і проведений конкурс, ті ОКУ, які вже мають ліцензію на діяльність, щоб вони вважались як акредитовані. Це дозволить ОКУ, які мають авторські права від багатьох авторів, в разі порушення авторських прав більш якісно в судовому порядку відстоювати свої права і права авторів.</p>
<p>Дякую. Прошу підтримати поправку номер 6.</p>
<p></p>
<p>ГОЛОВУЮЧИЙ. Дякую. Єдине, що не на підтвердження, а на врахування я поставлю поправку номер 6.</p>
<p>Шановні колеги, прошу приготуватися. Ставлю поправку номер 6 народного депутата Задорожнього. Вона комітетом відхилена. Прошу визначатись та голосувати.</p>
<p></p>
<p>12:43:44</p>
<p>За-89</p>
<p>Рішення не прийнято.</p>
<p>Так, Гетманцев не наполягає.</p>
<p>8 поправка, Буймістер, будь ласка.</p>
<p></p>
<p>12:43:51</p>
<p>БУЙМІСТЕР Л.А.</p>
<p>Людмила Буймістер, 223 округ, Київ, позафракційна. Панове, по-перше, пане Голово, окрема думка передбачена Регламентом Верховної Ради України. І якщо вона не роздана народним депутатам України разом з порівняльною таблицею, то її виголошення з трибуни також передбачено Регламентом Верховної Ради України. Тому зараз хочу зафіксувати, що це порушення Регламенту, що мені не дається право виголосити окремо думку, внесену на засіданні комітету.</p>
<p>Друге. Панове, цей законопроект суперечить нормотворчій техніці, адже він порушує низку законів України, зокрема Конституцію України. Немає у Верховної Ради повноважень скасовувати рішення органів виконавчої влади і рішення суду.</p>
<p>Якщо так вже пішло, то давайте відміняти рішення суду по Коломойському, по якому йому віддається український газ із газосховищ. Давайте відміняти низку інших рішень, які не влаштовують сьогодні український народ. Чомусь вибірковість в цьому...</p>
<p></p>
<p>ГОЛОВУЮЧИЙ. Да, я теж би хотів звернути вашу увагу на Регламент, тому що окрема думка передбачена для повного розгляду питань, а не для другого читання. Це раз.</p>
<p>І друге. Доповідаючи по поправці, я все-таки просив би, щоб ви більш ретельно доповіли по цій поправці. Може, вона і мала шанс бути врахованою.</p>
<p>Шановні колеги, я ставлю на голосування 8 поправку народної депутатки Буймістер. Вона відхилена комітетом. Прошу визначатись та голосувати.</p>
<p></p>
<p>12:45:38</p>
<p>За-58</p>
<p>Рішення не прийнято.</p>
<p>Наступна поправка 9, Цимбалюк Михайло Михайлович. Михайло Михайлович, будь ласка.</p>
<p></p>
<p>12:45:43</p>
<p>ЦИМБАЛЮК М.М.</p>
<p>Дякую. Шановний пане Голово, шановні колеги, насправді наша команда, коли готувала правки до цього законопроекту, ми хотіли, щоб все-таки він став більш збалансованим і більш досконалим. Бо насправді ми будемо його підтримувати, але хотіли би, щоб все-таки наші правки також були враховані.</p>
<p>По 9 правці нам не зрозуміло, і наша позиція, що недоцільно в тексті пункту 3 розділу VI закону замінювати слова – увага! - "відповідними організаціями" на слова "належною організацією". Така заміна недоцільна. По-перше, значення термінів однакове, а по-друге, тому що в тексті закону мова йде про договори, які, очевидно, мають укладатись не однією, а низкою організацій. Через те я просив би голову комітету пояснити позицію.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, позиція комітету.</p>
<p></p>
<p>12:46:42</p>
<p>НАТАЛУХА Д.А.</p>
<p>Дякую, шановний Михайло Михайлович.</p>
<p>Справа в тому, що якщо ми врахуємо поправку, запропоновану вами, і приберемо "між належною організацією", як це запропоновано в поправці, фактично це призведе до того, що в нас виключиться один з учасників договору як такого, тому що тоді текст звучатиме наступним чином: "із тарифами, що визначаються в договорах колективного управління та користувачами творів". Тобто в договорах колективного управління та користувачами творів немає другої сторони договору, тому що поправка фактично пропонує просто викреслити "між належною організацією". Тому вона була відхилена. </p>
<p></p>
<p>ГОЛОВУЮЧИЙ. Дякую.</p>
<p>Є необхідність? Ні. Дякую, Михайло Михайлович.</p>
<p>10-а, Мінько. Не наполягає.</p>
<p>11-а. Цимбалюк Михайло Михайлович, будете, наполягаєте? Будь ласка.</p>
<p></p>
<p>12:47:29</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Ми вважаємо, що недоцільно в тексті пункту 3 розділу 6 закону додавати слова "творів з каталогу такої організації колективного управління" після слова "користувачами". Тому що, коли додаємо до тексту закону слів "творів з каталогу такої організації колективного управління" після слова "користувачами", зашкодить розумінню, на нашу думку, закону і роботі з ним. Адже термін "користувач", визначений в статті 1 даного закону, яка називається "Визначення термінів", запропоновано в законопроекті всупереч логіці нормотворення, вводиться невизначене в законі поняття, увага: "користувачі творів з каталогу такої організації колективного управління". Внесення такої зміни до закону, на нашу думку, ускладнить його розуміння. Будь ласка, якщо ви поясните, то ми, можливо…</p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>12:48:37</p>
<p>НАТАЛУХА Д.А.</p>
<p>Шановний Михайло Михайлович, дуже дякую. Я вам зізнаюсь відверто, це була одна з найбільш дебатованих правок саме через той нюанс, про який ви зазначили. Тим не менш, прийшли до висновку, що якщо лишити просто "користувач" і далі, виходить, користувач без застосування порядку. Тобто саме слово "користувач" максимально розширює юридичну невизначеність.</p>
<p>І, звісно, що в процесі судових спорів, судових дебатів у разі посилання саме на слово "користувач", може, цей термін може використовуватися для певних спекуляцій, скажімо так, під час оспорювань тих чи інших рішень. Тому було прийнято рішення додати уточнення, користувачами чого саме вони є.</p>
<p>Дякую.</p>
<p></p>
<p>ГОЛОВУЮЧИЙ. Михайло Михайлович, не наполягаєте, так? Дякую.</p>
<p>12 поправка. Будете наполягати? Будь ласка, Цимбалюк Михайло Михайлович, 12 поправка.</p>
<p></p>
<p>12:49:33</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Шановний головуючий, зважаючи на фахове пояснення обґрунтування відхилення правок головою комітету паном Наталухою, я вважаю, що правку 12 нема змісту обговорювати і ставити на підтвердження.</p>
<p>Команда "Батьківщини" в сесійній залі підтримує цей законопроект у другому читанні в цілому. Вважаємо, що він буде слугувати унормуванню тих проблем, які сьогодні існують з авторськими правами, про що і говорить цей закон. Дякую. Поки що проект закону.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, ще попросив слово голова комітету.</p>
<p></p>
<p>12:50:17</p>
<p>НАТАЛУХА Д.А.</p>
<p>Я так само навзаєм хотів подякувати фракції "Батьківщина", особисто пану Цимбалюку, за дуже конструктивний і професійний підхід у процесі подання правок. Це справді один із взірців, коли не було цілі нашкодити, а тільки вдосконалити законопроект.</p>
<p>Дякую.</p>
<p></p>
<p>ГОЛОВУЮЧИЙ. Боже, так відчувається, свята наближаються! Слава богу, шановні колеги! Дякую вам за компроміс і розуміння.</p>
<p>13-а, Рущишин. Не наполягає.</p>
<p>14-а, Тарута. Не наполягає.</p>
<p>15-а, Федієнко. Не наполягає.</p>
<p>16-а, Тарута. Не наполягає.</p>
<p>18-а, Тарута. Не наполягає.</p>
<p>20-а, Кабанов. Не наполягає.</p>
<p>21-а, Задорожній. Вже доповідав.</p>
<p>22-а, Кондратюк. Не наполягає.</p>
<p>23-я, Гетманцев. Не наполягає.</p>
<p>24-а. Буймістер. Будь ласка.</p>
<p></p>
<p>12:51:07</p>
<p>БУЙМІСТЕР Л.А.</p>
<p>У мене залишилося дві правки. Якщо дасте 2 хвилини, потім можна разом поставити на голосування, пане Голово.</p>
<p></p>
<p>ГОЛОВУЮЧИЙ. Ні, давайте по хвилині.</p>
<p></p>
<p>БУЙМІСТЕР Л.А. О'кей.</p>
<p>Панове, ви думаєте, що цей закон вирішить проблему. Насправді це зовсім не так. Наші автори та зірки не будуть отримувати авторської винагороди, тому що цей законопроект повертає нас у той хаос, який існував у системі виплати роялті до 2018 року. І, таким чином, вже медіагрупи підтвердили, що вони не будуть сплачувати в хаос, а підуть у суди і будуть відстоювати свої права в судах. Автори тікатимуть від нас до країни-агресора, до Російської Федерації, де їх зустрінуть з распростертыми, як-то кажуть, объятиями.</p>
<p>Тому, колеги, розумійте, що, голосуючи за цей законопроект, ви зливаєте нашу всю музичну індустрію в руки Кремля. І ті, хто збираються натиснути зелену кнопку, усвідомлюйте, частиною якого процесу ви будете, тому що вам за це нести потім відповідальність. Проблеми він не вирішить, тому що він тільки руйнує і нічого нового...</p>
<p></p>
<p>ГОЛОВУЮЧИЙ. Ви наполягаєте, щоб ставити цю поправку на… </p>
<p>Шановні колеги, ставлю 24 поправку народної депутатки Буймістер, вона комітетом відхилена. Прошу визначатись та голосувати.</p>
<p></p>
<p>12:52:38</p>
<p>За-65</p>
<p>Рішення не прийнято.</p>
<p>25-та, Тарута. Не наполягає.</p>
<p>26-а, Кондратюк Олена Костівна. Будь ласка.</p>
<p></p>
<p>12:52:49</p>
<p>КОНДРАТЮК О.К.</p>
<p>Дякую. Олена Кондратюк, віцеспікерка парламенту.</p>
<p>Шановні колеги, я не буду наполягати на врахуванні поправки в повному обсязі, так. Але однак я хочу звернути вашу увагу на пункт 5, тому що він є дуже і дуже важливим, оскільки ми можемо побачити стурбованість широких кіл громадськості і бізнесу, а також стурбованість наших міжнародних партнерів щодо того, що законопроект, який має врегулювати сферу колективного управління, яка зараз заблокована, може зачепити і інші сфери, де організація була, нормально працює і визначені всі норми, які якраз уможливлюють працювати нашим ОКУ.</p>
<p>Тому, щоб уникнути будь-яких спекуляцій, я прошу підтвердити, що прийняття цього законопроекту не має на меті обнулення усієї системи колективного управління. Я прошу вас, голову комітету, тоді це підтвердити просто, що ми вирішуємо лише вузьку частину цього питання.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, слово за комітетом.</p>
<p></p>
<p>12:53:47</p>
<p>НАТАЛУХА Д.А.</p>
<p>Шановна пані віцеспікерка, дякую. Немає такої мети, і я підтверджую публічно.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, так, 27-а… Ставити на голосування? Ні, не ставимо. 27-а, Гетманцев. Не полягає.</p>
<p>28-а, Буймістер. Це завершальна поправка з тих, які відхилені.</p>
<p></p>
<p>12:54:09</p>
<p>БУЙМІСТЕР Л.А.</p>
<p>Шановні колеги, по-перше, коли ми говоримо про організацію колективного управління, пам'ятайте, це добровільне об'єднання, і тут не може йти жодної мови про якісь повноваження парламенту щодо регулювання, кому управляти цими правами. Не давайте це в руки лобістських організацій.</p>
<p>Друге. А друге - це те, що Україна ганебно є фігурантом 301 санкційного списку досі. Це обмежує інвестиції в нашу країну в найінноваційніші галузі, які потребують захисту авторського права і виплат роялті. Це буде мати негативні наслідки для всієї економіки України, а не тільки для культурної сфери, а культурну сферу взагалі зруйнує.</p>
<p>Тому, будь ласка, подумайте двічі або тричі перед тим, як натиснути зелену кнопку. Ще раз закликаю вас, колеги, до відповідальної позиції.</p>
<p></p>
<p>ГОЛОВУЮЧИЙ. Ви наполягаєте на голосуванні за цю поправку.</p>
<p>Шановні колеги, 28 поправка народної депутатки Буймістер, вона відхилена. Автор просить поставити її на врахування. Комітет наполягає, щоб вона залишилась відхиленою. Прошу голосувати.</p>
<p></p>
<p>12:55:38</p>
<p>За-64</p>
<p>Рішення не прийнято.</p>
<p>Санченко на підтвердження 1-а і 19-а, я так розумію, да? Дайте, будь ласка, народний депутат Санченко.</p>
<p></p>
<p>12:55:49</p>
<p>САНЧЕНКО О.В.</p>
<p>Дві хвилини, там дві правки.</p>
<p></p>
<p>ГОЛОВУЮЧИЙ. Дві хвилини, будь ласка.</p>
<p></p>
<p>САНЧЕНКО О.В. Однієї вистачить насправді.</p>
<p></p>
<p>ГОЛОВУЮЧИЙ. Одна хвилина.</p>
<p></p>
<p>САНЧЕНКО О.В. Колеги, рідко беру слово, але тут унікальний випадок, дуже важливий для музичних індустрій. Я як голова підкомітету музичних індустрій мушу про це сказати. В даний момент заблокована фактично сфера отримання авторами своєї авторської винагороди. І цей закон розблоковує цю історію. І фактично з моменту його прийняття буде можливість збирати спочатку по каталогам тих організацій, які управляють авторськими… і визначає конкретний термін визначення і конкурсу, представлення єдиної організації, яка має право збирати.</p>
<p>Хочу сказати дві важливі речі. Перше: саме за провалення цього закону була спроба дати хабар 100 тисяч доларів, яка зафіксована СБУ. І відповідно подумайте ви двічі, чому вони давали за провалення. Відповідно я пропоную підтримати цей законопроект. Велика кількість артистів, організацій більше 110 підтримують: Go-A, ТНМК, найбільший фестиваль, найбільші радіостанції…</p>
<p></p>
<p>ГОЛОВУЮЧИЙ. Тобто ви не наполягаєте, щоб ми їх ставили на…</p>
<p>Шановні колеги, я дуже радий, ми обговорили всі питання. Переходимо до прийняття рішення.</p>
<p>Шановні колеги, прошу зайняти свої місця. Я ставлю пропозицію комітету прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про ефективне управління майновими правами правовласників у сфері авторського права і (або) суміжних прав" щодо забезпечення збору доходу від прав організаціями колективного управління, реєстраційний номер проекту 5572.</p>
<p>Шановні колеги, готові голосувати? Прошу голосувати.</p>
<p></p>
<p>12:57:50</p>
<p>За-253</p>
<p>Рішення прийнято. Закон прийнятий в цілому.</p>
<p>По фракціях покажіть, будь ласка.</p>
<p>Так, йдемо далі, шановні колеги. Наступний законопроект у нас 6306, це перше читання, це проект Закону про внесення змін до деяких законодавчих актів України щодо удосконалення надання медичної допомоги.</p>
<p>Шановні колеги, я пропоную розглянути це питання за скороченою процедурою, потрібно 150 голосів. Шановні колеги, прошу проголосувати розгляд цього питання за скороченою процедурою.</p>
<p></p>
<p>12:58:39</p>
<p>За-246</p>
<p>Рішення прийнято.</p>
<p>Шановні колеги, я запрошую до слова доповідачку, народну депутатку України Стефанишину Ольгу Анатоліївну. Будь ласка, Ольга Анатоліївна.</p>
<p></p>
<p>12:59:10</p>
<p>СТЕФАНИШИНА О.А.</p>
<p>Шановні колеги, по-перше, цей законопроект є дуже терміновим, і нарешті в нас дійшли руки до медичних законопроектів. Чому він є терміновим? Тому що якщо ми його не встигнемо проголосувати, фактично 200 тисяч людей з діабетом можуть залишитися без інсулінів вже з січня 2022 року. Наш законопроект дасть їм можливість далі отримувати свої життєво необхідні ліки. Серед цих 200 тисяч людей є також і діти.</p>
<p>Крім того, цим законопроектом ми вводимо нові стимули для реалізації медичної реформи в Україні. В першу чергу це моніторинг тих послуг, які надаються пацієнтам з боку держави. Завдяки нашим змінам держава зможе дивитися, наскільки якісно і в повному обсязі пацієнтам надаються медичні послуги за кошти державного бюджету України. Це важливо для захисту пацієнтів і для того, щоб вони були задоволені тими послугами, які надаються сьогодні в лікарнях.</p>
<p>Друге. На Програму медичних гарантій сьогодні виділяється вдвічі менше коштів, ніж потрібно, але і ці кошти час від часу витрачаються не на цю програму. Ця програма покликана надавати людині медичні послуги та ліки за кошти держави. Цим законом ми закріплюємо, що кошти, виділені на Програму медичних гарантій, мають витрачатися лише на Програму медичних гарантій.</p>
<p>Також ми вводимо поняття реєстру орфанних хворих. Його зараз немає, тому держава не може нормально і правильно вираховувати потреби в ліках і послугах. Ми робимо досконалою систему паліативної медичної допомоги, так, як це відбувається сьогодні, бо законодавство застаріле. Також ми вдосконалюємо норму про електронну систему охорони здоров'я.</p>
<p>Я дуже прошу підтримати цей законопроект, бо він є…</p>
<p></p>
<p>ГОЛОВУЮЧИЙ. Слово надається співдоповідачеві, голові Комітету з питань здоров'я нації медичної допомоги та медичного страхування Радуцькому Михайлу Борисовичу.</p>
<p>Будь ласка, Михайло Борисович.</p>
<p></p>
<p>13:01:28</p>
<p>РАДУЦЬКИЙ М.Б.</p>
<p>Шановний головуючий, шановні колеги! Розробка проекту Закону про внесення змін до деяких законодавчих актів України щодо удосконалення надання медичної допомоги (6306) обумовлена необхідністю підвищення ефективності діяльності Національної служби здоров'я як єдиного державного закупівельника медичних послуг, поліпшення медичного обслуговування населення, а також виконання рішення Ради національної безпеки і оборони України від 30 липня 2021 року.</p>
<p>Що пропонує законопроект? Вдосконалити механізм проведення моніторингу дотримання надавачами медичних послуг умов договорів, врегулювати питання забезпечення розвитку електронної системи охорони здоров'я, запровадити кластерний принцип організації госпітальних округів, об'єднати вторинну та третинну медичну допомогу в один вид.</p>
<p>За результатами засідання комітет ухвалив рішення рекомендувати Верховній Раді України законопроект 6306 за результатами розгляду в першому читанні прийняти за основу з урахуванням необхідності внесення змін до інших статей законодавчих актів та інших законів України, що не були предметом розгляду в першому читанні, відповідно до частини першої статті 116 Регламенту Верховної Ради України.</p>
<p>Також комітет рекомендує Верховній Раді України відповідно до частини другої статті 116 Регламенту Верховної Ради України скоротити наполовину строк подання суб'єктами права законодавчої ініціативи пропозицій і поправок при підготовці цього законопроекту до другого читання.</p>
<p>Колеги, прошу підтримати позицію комітету. Дякую.</p>
<p></p>
<p>ГОЛОВУЮЧИЙ. Шановні колеги, є необхідністю обговорювати це питання? Немає, так? Є. Тоді прошу записатися: два – за, два – проти. Будь ласка.</p>
<p>Слово надається народному депутату Дануці Олександру Анатолійовичу, фракція політичної партії "Слуга народу".</p>
<p></p>
<p>13:03:37</p>
<p>ДАНУЦА О.А.</p>
<p>Прошу передати слово Ладі Булах.</p>
<p></p>
<p>ГОЛОВУЮЧИЙ. Лада Булах, будь ласка.</p>
<p></p>
<p>13:03:44</p>
<p>БУЛАХ Л.В.</p>
<p>Колеги, хочу простими словами трішечки розлого розказати про цей законопроект. Він дійсно напрацьовувався у Комітеті здоров'я нації. Але найголовніша його мета – це виконання Указу Президента України 261, в якому ми маємо створити в наступному році такі умови, щоб кожен лікар мав зарплату не менше 20 тисяч гривень і кожна медична сестра або медичний брат (середній медичний персонал) не менше 13,5 тисяч гривень. Це в руках парламенту. І саме в рамках цього законопроекту ми реалізуємо засади цього наказу нашого Президента і гарантуємо всім працівникам медичної сфери зарплати не менше наведених цифр. Це по-перше.</p>
<p>По-друге, дійсно, що означає об'єднання вторинної і третинної медичної допомоги? На сьогоднішній день третинна медична допомога – це наші медичні інститути, які, на жаль, замість того, щоб займатися науковою діяльністю, вивчати проблеми громадського здоров'я, вивчати захворювання і нові підходи в їх лікуванні, просто надають рутинну медичну допомогу. Для того, щоб у кожного українця був однаковий і доступ до медичних послуг, і їх якість також була гарантована і однакова, ми об'єднуємо вторинну і третинну медичну допомогу. Це гарантує кожному українцю однакову якість медичної допомоги, і не буде більш якісної або менш якісної. Цінність здоров'я у нас однакова для всіх громадян України, тому ми об'єднуємо вторинний і третинний рівень медичної допомоги.</p>
<p>Також там багато інших питань, які дійсно покращують роботу Національної служби здоров'я, яка є державним закупівельником всіх медичних послуг. Бенефіціаром є третя особа – це громадянин України.</p>
<p>Дуже прошу вас підтримати цей законопроект в першому читані.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату Цимбалюку Михайлу Михайловичу, фракція "Батьківщина".</p>
<p>Юлія Володимирівна, будь ласка, Тимошенко.</p>
<p></p>
<p>13:05:52</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Прошу передати слово лідеру фракції Юлії Тимошенко.</p>
<p></p>
<p>13:06:07</p>
<p>ТИМОШЕНКО Ю.В.</p>
<p>Юлія Тимошенко, фракція "Батьківщина". Шановні колеги, я знаю, що дуже багато депутатів не читають закони. Ну, в принципі, воно й не дуже потрібно, щоб кнопку натиснути. Але я хотіла би пояснити насправді, що в цьому законі є, і ви мусите бути просто свідомі, за що ви тиснете кнопки.</p>
<p>Ви всі прекрасно знаєте, що таке реформа охорони здоров'я Уляни Супрун. Ви прекрасно знаєте, що це призвело до того, що в нас скорочено безліч лікарень, ФАПів, амбулаторій, скорочені лікарі, які масово сьогодні виїжджають з України, і по суті медицина під цим гаслом зачищається.</p>
<p>Ви мусите, коли будете голосувати за цей закон, дати собі відповідь на одне-єдине питання: ви за платну медицину для людей чи ви за страхову медицину? Якщо ви за платну медицину для людей, то голосуйте за оце багно, яке вам пропонують. Тому що тут фінансування насправді буде здійснюватися не тільки державою, не тільки місцевими бюджетами, а ще і людьми, тобто це по суті співфінансування.</p>
<p>Так я хочу вам нагадати, що всі нормальні цивілізовані країни мають страхову медицину. І жодна людина в нормальній, цивілізованій, в тому числі європейській країні, не витягує з кишені гроші і не платить за охорону здоров'я. Якщо ви зараз це голосуєте, ви насправді підтримуєте те, що люди будуть платити за охорону здоров'я, за те, щоб лікувати своїх дітей, батьків і так далі.</p>
<p>Просто дайте собі звіт: ви це підтримуєте чи ні. Ви підтримуєте знищення третього рівня системи охорони здоров'я - там, де спеціалізовані туберкульозні, психіатричні лікарні, де наука медична? Якщо підтримуєте, голосуйте за це, що вам дають, якщо ні – не дайте жодного голосу. Нам потрібна страхова медицина, а не утопія, яка сьогодні вбиває людей!</p>
<p></p>
<p>ГОЛОВУЮЧИЙ. Слово надається народному депутату Осадчуку Андрію Петровичу, фракція політичної партії "Голос".</p>
<p></p>
<p>13:08:14</p>
<p>ОСАДЧУК А.П.</p>
<p>Прошу передати слово Ользі Стефанишиній.</p>
<p></p>
<p>ГОЛОВУЮЧИЙ. Ольга Стефанишина, будь ласка.</p>
<p></p>
<p>13:08:23</p>
<p>СТЕФАНИШИНА О.А.</p>
<p>Значить, абсолютно очевидно, що Юлія Володимирівна зовсім не розбирається в тому, що вона говорить з трибуни, як завжди, говорить неправду. <i>(Шум у залі)</i> А правда в тому, що сьогодні медичні послуги надаються в рамках Програми медичних гарантій. Ця програма є абсолютно безоплатною і не потребує додаткових коштів з кишень пацієнтів. Все, що стосується додаткових послуг, за які не може заплатити держава, ми даємо можливість лікарням і українським лікарям легально забезпечувати для пацієнтів, цього зараз не відбувається.</p>
<p>Тому, Юлія Володимирівна, я вас дуже прошу читати закони і не збивати корисні ініціативи для пацієнтів і для українських лікарів, і не брехати з трибуни, те, що ви зараз говорите, бо це абсолютна неправда. Якщо ви не хочете покращити медичну допомогу для пацієнтів, так одразу і скажіть. А те, що ви постійно говорите неправду про медичну реформу, це вже факт, ніхто вам в цій країні більше вже не вірить.</p>
<p></p>
<p>ГОЛОВУЮЧИЙ. Слово Тимошенко для репліки, будь ласка.</p>
<p></p>
<p>13:09:40</p>
<p>ТИМОШЕНКО Ю.В.</p>
<p>Саме головне, щоб вірили вам.</p>
<p>Я хочу нагадати, що ця людина, яка щойно тут намагалася когось принизити або образити, вона була заступницею пані Уляни Супрун і робила все, що сьогодні привело до знищення системи охорони здоров'я. Я хочу сказати, що ця людина рано чи пізно буде відповідати за геноцид українського нації разом з Уляною Супрун.</p>
<p>А те, що ви продовжуєте цю справу, так ви вибачтесь перед українським народом, що, коли ви йшли до влади, ви говорили, що ви виправите цю ситуацію і запровадите страхову медицину. І тому ви обманули системно український народ. І якщо ви хочете реально побачити довіру до вас сьогодні, виїздіть в регіони і послухайте, що говорять про вас і про вашу систему охорони здоров'я.</p>
<p>А ця пані рано чи пізно по Кримінальному кодексу буде відповідати за руйнацію української системи охорони здоров'я.</p>
<p>Тільки страхова медицина!</p>
<p></p>
<p>ГОЛОВУЮЧИЙ. Шановні колеги, давайте все-таки… Ми так гарно почали з конструктиву, давайте все-таки конструктивно це завершимо.</p>
<p>Будь ласка, Констанкевич Ірина Мирославівна. Потім Нестор Іванович Шуфрич. Хто ще бажає виступити? І після цього переходимо до голосування.</p>
<p>Будь ласка, Ірина Мирославівна.</p>
<p></p>
<p>13:11:03</p>
<p>КОНСТАНКЕВИЧ І.М.</p>
<p>Ірина Констанкевич, "Партія "За майбутнє", Волинь, 23 виборчий округ. Шановне товариство, я погоджуюся з колегами у тому, що в даному законопроекті є позитивні речі. І вони дві. Це мета - підвищити ефективність діяльності Нацслужби здоров'я України та попередити ризики порушення прав громадян на медичну допомогу. Це мета, але вона декларативна. Тому що даним законопроектом якраз ці питання і не будуть вирішені.</p>
<p>Ми уже не перший рік перебуваємо в зоні високої турбулентності внаслідок тої реформи, яка запущена в системі охорони здоров'я. Я представляю мажоритарний округ Волині, сільські території. І я так само кажу: народ, поїдьте до людей, і ви почуєте, що вони говорять і як вони лікуються.</p>
<p>Насправді це велике лихо – сучасна система охорони здоров'я. Все, що за містами, все, що для незаможних людей, все, що для бідних людей, кожна зустріч на окрузі – це одні проблеми з охороною здоров'я, люди не мають можливості лікуватися. А даний законопроект відкриває дорогу для платної медицини, це зелене світло для платних послуг, а не для лікування звичайних українців, які живуть від зарплати до зарплати.</p>
<p>Тому, шановні "слуги народу", якщо ви дбаєте за багатих, за надбагатих, які зможуть собі дозволити лікуватися відповідно до цього закону, голосуйте. Група "Партії "За майбутнє" не буде голосувати, тому що ми за тих людей, які живуть за мінімальні зарплати.</p>
<p>І далі. Ми не можемо досі завершити реформу з тими опорними лікарнями, опорні лікарні не отримали ні…</p>
<p></p>
<p>ГОЛОВУЮЧИЙ. Слово надається народному депутату Шуфричу Нестору Івановичу. Після цього ще Лариса Білозір, і після цього переходимо до голосування. Прошу народних депутатів зайняти свої місця.</p>
<p>Будь ласка, Нестор Іванович Шуфрич.</p>
<p></p>
<p>13:13:22</p>
<p>ШУФРИЧ Н.І.</p>
<p>Дякую, шановний Голово.</p>
<p>Шановні колеги, Конституцією України чітко написано, що громадяни України мають право на безоплатне лікування. Воно може бути в два способи: державне (це ми вже забули, що воно таке), або страхове (це ми ще не змогли забезпечити). Яким цинізмом треба керуватися, щоб примушувати людей бути співплатниками медичних послуг! У них є конституційне право отримати медичну допомогу.</p>
<p>І, ви знаєте, я хочу відмітити однозначність і єдність всіх мажоритарних депутатів, усіх фракцій, які не сприймають цей закон. Той, хто за це буде голосувати, буде проклятий людьми, прізвище знайдуть кожного проголосувавшого.</p>
<p>Тому, прошу вас, схаменіться, відкиньте цей закон і вболівайте за людей, вболівайте за те, щоб вони були здоровими і живими.</p>
<p>Дякую за увагу.</p>
<p></p>
<p>ГОЛОВУЮЧИЙ. Слово надається Білозір Ларисі Миколаївні, будь ласка.</p>
<p></p>
<p>13:14:31</p>
<p>БІЛОЗІР Л.М.</p>
<p>Шановні колеги, нас делегували люди для того, щоб ми приймали добрі закони. І завтра нас запитають, що ми тут наприймали і що ми тут наголосували. Так я вам кажу, що ми голосуємо.</p>
<p>Тут під гарною назвою "кластеризація госпітальних округів" маємо оптимізацію, скорочення і об'єднання лікарень. Що це означає? Що ми виводимо це з-під закону і віддаємо Кабміну. А я бачила вже це моделювання. Моделювання кластеризації по Вінницькій області – це навіть не десять опорних лікарень. На моєму окрузі остається одна лікарня, і то не та. А ті, які надають дійсно послуги, ті, які дійсно працюють, із-за цих погано вибраних критеріїв USAID вони випадають.</p>
<p>Далі. Яка співоплата, які платні послуги? Ви хочете, щоб цих 120 мільярдів, які недофінансовані медичні гарантії, люди витягли з кишені, оплатили? Схаменіться! Цей закон приймати не можна. У нас не буде з таким законом взагалі системи охорони і…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, виступили всі, ми обговорили цей законопроект. Переходимо до прийняття рішення. Прошу народних депутатів зайняти свої місця.</p>
<p>Шановні колеги, я ставлю пропозицію комітету прийняти за основу з пропозицією комітету щодо врахування запропонованих уточнень при підготовці до другого читання згідно з першою частиною статті 116 Регламенту проект Закону про внесення змін до деяких законодавчих актів України щодо удосконалення надання медичної допомоги (реєстраційний номер проекту 6306).</p>
<p>Шановні колеги, готові голосувати? Шановні колеги, прошу голосувати.</p>
<p></p>
<p>13:16:38</p>
<p>За-222</p>
<p>Рішення не прийнято.</p>
<p>Шановні колеги, є пропозиція тоді повернути суб'єкту права законодавчої ініціативи на доопрацювання цей законопроект.</p>
<p>Покажіть по фракціях, будь ласка.</p>
<p>Шановні колеги, я ставлю пропозицію повернути суб'єкту законодавчої ініціативи на доопрацювання проект Закону про внесення змін до деяких законодавчих актів України щодо удосконалення надання медичної допомоги (реєстраційний номер 6306).</p>
<p>Готові голосувати? Прошу голосувати.</p>
<p></p>
<p>13:17:29</p>
<p>За-244</p>
<p>Рішення прийнято.</p>
<p>Покажіть по фракціях, будь ласка.</p>
<p>Йдемо далі, шановні колеги. Наступний законопроект 5873 (це друге читання).</p>
<p>Шановні колеги, законопроект 5873 – це проект Закону про внесення змін до деяких законодавчих актів України щодо удосконалення системи управління сферою охорони здоров’я та забезпечення медичного обслуговування населення.</p>
<p>Шановні колеги, сказали, що є можливість проголосувати його без поправок, тому що ніхто не буде на них наполягати. Хтось буде наполягати на поправках? Так у вас немає поправок. Чого ж ви кричите? Хто буде? Скорик, так? У вас є поправки?</p>
<p>Будь ласка, народний депутат Скорик. Називайте спочатку номер своєї поправки. Будь ласка.</p>
<p></p>
<p>13:18:29</p>
<p>СКОРИК М.Л.</p>
<p>Правка 42.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>СКОРИК М.Л. Шановні колеги, я пропоную викласти частину другу статті 24 закону в такій редакції. "Доступ до даних пацієнта, що містяться в електронній системі охорони здоров'я, можливий лише у разі отримання згоди такого пацієнта або його законного представника у письмовій формі або у формі, що дає змогу зробити висновок про надання згоди. Без згоди доступ до інформації про пацієнта можливий у випадках наявності ознак прямої загрози життю пацієнта та за рішенням суду". Ці умови, які ви даєте на розкриття конфіденційних даних пацієнта, говорять про те, що в нас взагалі такого розуміння, як конфіденційність, з вашим цим життям в смартфоні взагалі воно відсутнє.</p>
<p>Я дуже прошу підтримати цю правку. </p>
<p></p>
<p>ГОЛОВУЮЧИЙ. Позиція комітету, будь ласка.</p>
<p></p>
<p>13:19:30</p>
<p>ДМИТРІЄВА О.О.</p>
<p>Ми прорахували всі ризики і ситуації. І чітко прописали, коли можливий доступ лікаря до інформації без згоди пацієнта. Тобто коли пацієнт може знаходитися… потрапив у аварію і він не може дати цю згоду, хто тоді і як лікар може взяти його інформацію, є у нього алергія чи немає?</p>
<p>Ми все чітко прописали. Давайте не будемо маніпулювати.</p>
<p></p>
<p>ГОЛОВУЮЧИЙ. Ви наполягаєте на тому, щоб поставити поправку?</p>
<p>Шановні колеги, 42 поправка народного депутата Скорика, комітетом вона відхилена. Будь ласка, прошу визначатись та голосувати.</p>
<p></p>
<p>13:20:18</p>
<p>За-71</p>
<p>Рішення не прийнято.</p>
<p>Шановні колеги, всі поставили поправки, хто хотів. Я можу переходити до прийняття рішення, правильно? Шановні колеги, прошу приготуватися до голосування.</p>
<p>Я ставлю пропозицію комітету прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо удосконалення системи управління сферою охорони здоров’я та забезпечення медичного обслуговування населення (реєстраційний номер проекту 5873).</p>
<p>Шановні колеги, готові голосувати? Прошу голосувати.</p>
<p></p>
<p>13:21:13</p>
<p>За-304</p>
<p>Рішення прийнято. Закон прийнятий в цілому. Вітаю, колеги.</p>
<p>Наступний законопроект – це ратифікація, проект Закону про ратифікацію Угоди між Україною та Європейським Союзом про участь України у програмі "Креативна Європа" (2021 – 2027 рік) (реєстраційний номер проекту 0138). Шановні колеги, є необхідність обговорювати це питання? Є, так?</p>
<p>Тому давайте ми розглянемо це питання за скороченою процедурою. Ставлю пропозицію розглянути за скороченою процедурою. Прошу голосувати.</p>
<p></p>
<p>13:22:02</p>
<p>За-249</p>
<p>Рішення прийнято.</p>
<p>Я запрошую до слова доповідача - заступника міністра культури та інформаційної політики Чуєву Катерину Євгенівну. Будь ласка, Катерино Євгенівно.</p>
<p></p>
<p>13:22:19</p>
<p>ЧУЄВА К.Є.</p>
<p>Шановний пане Голово, шановні народні депутати! Отже, проект Закону України про ратифікацію Угоди між Україною та Європейським Союзом про участь України у програмі "Креативна Європа" розроблений Міністерством культури та інформаційної політики та внесений Президентом України на розгляд Верховної Ради України задля вчасного виконання всіх внутрішніх процедур, необхідних для набрання чинності Угоди між Україною та Європейським Союзом про участь у найбільшій грантовій програмі Європейського Союзу, яка дає можливість кроссекторальної міжнародної співпраці для українських культурних інституцій з європейськими партнерами.</p>
<p>Ця програма є найбільшою грантовою програмою ЄС. Гранти, які отримують організації, міжнародні проекти в рамках цієї програми, сягають від 200 тисяч до 2 мільйонів євро. Україна щороку має сплачувати свій внесок, який базується на динамічній формулі. І, власне, ратифікація цього проекту закону нам необхідна в першу чергу для того, щоб запустити процес і Україна могла сплатити внесок за 21-й рік.</p>
<p>У програмах "Креативної Європи" українці, представники креативних індустрій, культурного сектору, аудіовізуального сектору мають можливість долучитися до міжнародної співпраці, а також до європейських премій в галузі літератури, музичного мистецтва, охорони культурної спадщини, архітектури та інших ініціатив і відповідно брати участь у міжнародних проектах. За попередні роки таких проектів було понад 117 і сума грантів складала понад 5,5 мільйона євро.</p>
<p>Від імені Міністерства культури дуже просимо підтримати законопроект та дати можливість українській культурі розвиватися далі в європейському контексті.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Запрошую до слова першого заступника голови Комітету з питань інтеграції України з Європейським Союзом Вадима Сергійовича Галайчука. Будь ласка.</p>
<p></p>
<p>13:24:19</p>
<p>ГАЛАЙЧУК В.С.<b> </b></p>
<p>Шановний пане Голово, колеги депутати, до розгляду запропоновано зараз внесений Президентом України проект Закону про ратифікацію Угоди між Україною та Європейським Союзом про участь України у програмі "Креативна Європа" (2021 – 2027). Президент визначив цей законопроект як невідкладний для позачергового розгляду Верховною Радою України.</p>
<p>Як уже говорилося, метою цього законопроекту є виконання всіх необхідних внутрішньодержавних процедур для того, аби ця угода набрала чинності. Україна бере участь у цій програмі Євросоюзу ще з 2016 року. Програма спрямована на підтримку і посилення конкурентоспроможності європейського культурного, креативного і аудіовізуального секторів, а також розвитку і просування культурного, мовного розмаїття й збереження культурної спадщини країн Європи. Результатом участі України в програмі у 2016-2020 роках є 38 міжнародних проектів за участю наших українських організацій, реалізованих у співпраці із 117 партнерськими інституціями із майже 30 країн Євросоюзу. Загальний бюджет програми на 2021-2027 роки становитиме 2,4 мільярда євро.</p>
<p>Наш Комітет з питань інтеграції України до Євросоюзу 8 грудня 21-го року розглянув текст проекту Закону про ратифікацію даної угоди з Євросоюзом і ухвалив рішення рекомендувати Верховній Раді прийняти його за основу і в цілому. Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, є необхідність обговорювати це питання, прошу записатися: два – за, два – проти.</p>
<p>Слово надається народній депутатці України Мошенець Олені Володимирівні, політична партія "Слуга народу". фракція "Слуга народу".</p>
<p></p>
<p>13:26:27</p>
<p>МОШЕНЕЦЬ О.В.</p>
<p>Прошу передати слово Марії Мезенцевій.</p>
<p></p>
<p>ГОЛОВУЮЧИЙ. Мезенцева Марія Сергіївна, будь ласка.</p>
<p></p>
<p>13:26:33</p>
<p>МЕЗЕНЦЕВА М.С.</p>
<p>Дякую, Олена. Дякую, пане Голово.</p>
<p>Друзі, це не просто цифри, про які ми сьогодні говоримо, культура об'єднує всі європейські держави на нашому субконтиненті. І в такі важливі часи викликів, як пандемія, доступ до програми 2021-2027 в розмірі 2,7 мільярда євро за незначний внесок є вагомими для нашого кінематографу, для літератури, для культури. І ми повинні підтримувати українську культуру і ширити її світом.</p>
<p>Тому наш Комітет з європейської інтеграції в синергії з Мінкультом дуже швидко опрацював цей проект рішення і рекомендує Верховній Раді підтримати даний внесок для того, щоб наш культурний фонд поповнювався, для того, щоб це було надалі не всього 117 проектів, хоча це дуже велика кількість, а набагато більше.</p>
<p>Закликаю, колеги, підтримати даний законопроект, підтримати "Креативну Європу", підтримати креативну Україну.</p>
<p>Дуже дякую, пане Голово.</p>
<p></p>
<p>ГОЛОВУЮЧИЙ. Дякую.</p>
<p>Запрошую до слова народну депутатку Клименко Юлію Леонідівну, фракція політичної партії "Голос".</p>
<p></p>
<p>13:27:48</p>
<p>КЛИМЕНКО Ю.Л.</p>
<p>Клименко, "Справедливість". Шановні колеги, безумовно, ми будемо підтримувати і входження України, і оплати членського внеску України в "Креативну Європу" програму. Але я хочу нагадати, що Україна насправді є членом дуже багатьох європейських програм, таких програм підприємництва, як COSME, розміром в 3 мільярди, як "Креативна Європа", як багато інших програм. Але, на жаль, ми як держава і як виконавчий орган влади, Кабінет Міністрів України, не вчить наших підприємців, а також наших громадян активно приймати участь у цих програмах і вигравати гранти, і бути активними учасниками, для того щоб провадити як українську культуру, так і українське підприємництво. Насправді лічені, лічені підприємці українські і лічені представники креативної індустрії приймають участь у цих програмах.</p>
<p>Тому закликаю перш за все Кабінет Міністрів, а також відповідні міністерства: Міністерство культури, Міністерство економіки, Міністерство фінансів – організувати навчання підприємців креативної індустрії для того, щоб вони якісно у великій кількості могли приймати участь в цих грантових програмах, і таким чином українська культура і підприємництво буде ширитись на європейському континенті. Якщо ми цього не зробимо, на жаль, шанси наші перемогти в конкурентному, достатньо конкурентному середовищі цих грантових програм будуть дуже-дуже маленькі. Тому закликаю все-таки створити бюджетну окрему програму і робити навчальні курси для того, щоб наші підприємці і культурна індустрія приймали тут активну участь.</p>
<p>Дякую.</p>
<p></p>
<p>ГОЛОВУЮЧИЙ. Слово надається Нестору Івановичу Шуфричу, фракція "Опозиційна платформа – За життя".</p>
<p></p>
<p>13:29:41</p>
<p>ШУФРИЧ Н.І.</p>
<p>Дякую, шановний пане Голово.</p>
<p>Прошу надати слово вельмишановному народному депутату Олександру Колтуновичу.</p>
<p></p>
<p>ГОЛОВУЮЧИЙ. Олександр Сергійович Колтунович, вельмишановний народний депутат.</p>
<p></p>
<p>13:29:53</p>
<p>КОЛТУНОВИЧ О.С.</p>
<p>Дякую, вельмишановний Нестор Іванович.</p>
<p>Шановні народні депутати, я завжди наполягаю на обговоренні подібних ратифікацій та інших документів, оскільки вони пов'язані з фінансовим аспектом.</p>
<p>А про що йде мова? Ну, дивіться, наприклад, у цьому році ми маємо сплатити внесок в рамках цієї програми 738 тисяч євро, близько 1 мільйона євро – це до 30, в районі 30 мільйонів гривень. В наступні роки ми так само будемо сплачувати 883 тисячі євро, 752 тисячі євро, 805, і так до 2027 року. Тобто щороку ми будемо вносити внесок тільки в одну програму "Креативна економіка" близько 1 мільйона євро. Так, це тільки одна програма, вдумайтесь, а які є ще інші і наскільки вони важливі. Перший момент.</p>
<p>Другий момент, Президент вносить невідкладний законопроект. А я хочу побачити невідкладний законопроект по врегулюванню конфлікту на Донбасі. Де його законопроекти по особливому статусу, по імплементації "формули Штайнмайєра"? Де його законопроекти по Паризькому саміту? Він уже там підписував зобов'язання, які він має вносити як невідкладні. Ось чим має займатися Президент України, а не вносити документи, які стосуються "Креативної економіки".</p>
<p>І третє, що стосується євроінтеграції України. Замість того, щоб приймати участь в програмі "Креативна Європа" (це теж непогано), ви дайте, будь ласка, нам пропозиції щодо того, як подолати сировинну економку, асиметрію в торгівлі з Європейським Союзом, як подолати ту нерівність, коли з вас вимагають, і ви голосуєте, скасування мораторію на експорт лісу-кругляку, коли в Закон про локалізацію ви вносите вилучення для країн Європейського Союзу і США, щоби їх цей закон не стосувався. Ось які документи мають заходити у Верховну Раду як невідкладні від Президента України. Тоді від цього буде економічний ефект, а не тільки економічні витрати і зростання державного боргу.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, народний депутат Герасимов Артур Володимирович, фракція "Європейська солідарність".</p>
<p>Геращенко Ірина Володимирівна.</p>
<p></p>
<p>13:32:02</p>
<p>ГЕРАЩЕНКО І.В.</p>
<p>Дякую. Шановні колеги, ось це "Креативна Європа", і подібної книжки в жодній європейській країні неможливо собі уявити, коли влада, користуючись своїм узурпаційним становищем у Верховній Раді, ось таке робить. А наступна креативна ідея цієї "зеленої" влади – це телеканал "Рада", який зараз перетворюється на рупор Банкової.</p>
<p>Ми пишаємося тим, що ще в часи Януковича нам, опозиції, тоді вдалося зробити з телеканалу "Рада" нормальний європейський телеканал, який має просто інформувати про роботу Верховної Ради України, показуючи доступність для кожного українського громадянина те, що тут відбувається: як проходять засідання комітетів, як відбувається засідання Верховної Ради України. Сьогодні щодня ми отримуємо сигнали від медіаекспертів, зокрема, дякуємо пані Тетяні Катюжинській, яка розказала про чергову креативну ідею цієї команди, що під час виступу Зеленського у нас показували тільки Зеленського і не показали жодного представника опозиції із жодної фракції.</p>
<p>Далі. Я буду вимагати, щоб завтра пан Голова Верховної Ради, так само, як пані, яка тут книжку демонструвала і ролик демонструвала, дали можливість нашій фракції продемонструвати ролик, який за невідомо які кошти невідомо хто зробив, про телеканал "Рада", і який починається зі слів, де принижують опозицію, а опозиція сьогодні – це 73 відсотки громадян України, які в опозиції до цієї влади.</p>
<p>Чи знаєте ви, що сьогодні на телеканалі "Рада" працює людина, яка ставила канал Медведчука? Тобто Зеленський і "Ко" однією рукою закривають канали Медведчука, а другою рукою менеджера телеканалу Медведчука запрошують сюди створювати новий, оновлений телеканал "Рада". Чи знаєте ви, що ви проголосували 450 мільйонів гривень з бюджету з голосу для того, щоб телеканалу "Рада" надати гроші? Я це говорю…</p>
<p></p>
<p>ГОЛОВУЮЧИЙ. Далі, шановні колеги. До слова запрошується народний депутат Крулько Іван Іванович. І після цього переходимо до голосування.</p>
<p></p>
<p>13:34:22</p>
<p>КРУЛЬКО І.І.</p>
<p>Іван Крулько, фракція "Батьківщина". Безумовно, цей законопроект, цю ратифікацію фракція "Батьківщина" підтримає. Але, знаєте, я хотів би до всіх колег, які зараз в цьому залі слухають виступаючих, а особливо до громадян України, звернутися ось з чим.</p>
<p>Всі ви повинні знати, що насправді реалізація в Україні технічної допомоги, яка йде від Європейського Союзу, зокрема через Європейський інвестиційний банк, через Європейський банк реконструкції і розвитку, є абсолютно незадовільною. Я вам приведу тільки один приклад. До 23-го року діє програма на 400 мільйонів євро для інфраструктурних проектів у малих містах України від Європейського інвестиційного банку. Так от, 400 мільйонів євро – на цей момент вибрано 4 мільйони, тобто 1 відсоток. І так само, така сама тенденція по проектах ЄБРР, по проектах Східного партнерства, по інших допомогах, які сьогодні мали би працювати для розвитку України і для того, щоб сьогодні…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення…</p>
<p>А, Шахов, звичайно. Будь ласка, Сергій Володимирович. Після цього переходимо до голосування.</p>
<p></p>
<p>13:35:35</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Безумовно, ми підтримуємо цю постанову, але тільки прочитайте: "Креативна Європа". Дійсно, креативна, де в центрі Європи сьогодні, в цивілізованому світі МОЗ переслідує лікарів-інфекціоністів у Миколаївській області, Світлану Федорову, тільки за те, почуйте, за те, що в неї найменша смертність, найменша смертність у державі, переслідують її, за те, що використали два халати, які подарували підприємці, їй враховують 40 тисяч гривень і хочуть відключити взагалі від фінансів лікарню, не давати фінансів.</p>
<p>Те, що стосовно знову "Креативної Європи". Шахтарям досі не виплатили заробітної плати. Головне, що всі заговорили за це сьогодні, слава богу! Колаборанти знаходяться всередині держави, які нанесли збитків державі мільярди доларів, і ніхто досі не покараний. Де "Креативна Європа", скажіть, будь ласка?<b> </b></p>
<p></p>
<p>ГОЛОВУЮЧИЙ. Шановні колеги, ми завершили обговорення цього питання. Прошу народних депутатів зайняти свої робочі місця.</p>
<p>І я ставлю пропозицію комітету… Шановні колеги, ми переходимо до голосування. Я ставлю пропозицію комітету прийняти в цілому проект Закону про ратифікацію Угоди між Україною та Європейським Союзом про участь України у програмі "Кредитна Європа" (2021–2027 рік) (реєстраційний номер проекту 0138).</p>
<p>Шановні колеги, готові до голосування? Прошу голосувати.</p>
<p></p>
<p>13:37:30</p>
<p>За-319</p>
<p>Рішення прийнято. Прийнято в цілому, закон прийнято в цілому.</p>
<p>Шановні колеги, наступне питання - 6373, це проект Постанови про призначення позачергових виборів Золотоніського міського голови Золотоніського району Черкаської області.</p>
<p>Шановні колеги, є необхідність обговорювати це питання? Да, будь ласка. Тоді прошу проголосувати розгляд цього питання за скороченою процедурою. Прошу голосувати.</p>
<p></p>
<p>13:38:14</p>
<p>За-253</p>
<p>Рішення прийнято.</p>
<p>Я запрошую до слова заступника голови Комітету з питань організації державної влади, місцевого самоврядування, регіонального розвитку та містобудування Загоруйко Аліну Леонідівну.</p>
<p>Будь ласка, Аліна Леонідівна.</p>
<p></p>
<p>13:38:32</p>
<p>ЗАГОРУЙКО А.Л.</p>
<p>Доброго дня, шановний головуючий, шановні народні депутати! Комітет з питань організації державної влади, місцевого самоврядування, регіонального розвитку та містобудування на своєму засіданні 1 грудня 2021 року розглянув питання щодо призначення позачергових виборів Золотоніського міського голови Золотоніського району Черкаської області.</p>
<p>Порушене це питання перед Верховною Радою України у зв'язку з достроковим припиненням повноважень Золотоніського міського голови Войцехівського Віталія Олександровича за власним бажанням на підставі звернення з особистою заявою про складення повноважень голови.</p>
<p>За результатами розгляду даного питання комітет ухвалив висновок.</p>
<p>Рекомендувати Верховній Раді України відповідно до пункту 30 частини першої статті 85 Конституції України, частини першої статті 5, частини третьої статті 194, частини першої статті 195 Виборчого кодексу України призначити позачергові вибори Золотоніського міського голови Золотоніського району Черкаської області на неділю 27 березня 2022 року, прийнявши про це відповідну постанову Верховної Ради України в цілому. Прошу колег підтримати.</p>
<p></p>
<p>ГОЛОВУЮЧИЙ. Дякую, шановні колеги.</p>
<p>Будь ласка, є необхідність обговорювати? Прошу: два – за, два – проти, запишіться.</p>
<p>Слово надається народному депутату Люботі Дмитру Валерійовичу, фракція "Слуга народу".</p>
<p></p>
<p>13:40:28</p>
<p>ЛЮБОТА Д.В.</p>
<p>Прошу передати слово Віталію Безгіну.</p>
<p></p>
<p>ГОЛОВУЮЧИЙ. Віталій Безгін, будь ласка.</p>
<p></p>
<p>13:40:33</p>
<p>БЕЗГІН В.Ю.</p>
<p>Віталій Безгін, фракція "Слуга народу". Колеги, мені здається, що в цих питаннях ми взагалі не маємо витрачати велику кількість часу на обговорення, власне, це наша робота – призначати вибори. Колишній мер безпосередньо цієї громади тепер наш колега по парламенту, тому давайте оберемо місту нове самоврядування.</p>
<p>Прохання всіх підтримати, голосувати "за".</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Зінкевич Яна Вадимівна.</p>
<p></p>
<p>13:41:00</p>
<p>ЗІНКЕВИЧ Я.В.</p>
<p>Прошу передати слово Ірині Геращенко.</p>
<p></p>
<p>ГОЛОВУЮЧИЙ. Будь ласка, Ірина Володимирівна Геращенко.</p>
<p></p>
<p>13:41:18</p>
<p>ГЕРАЩЕНКО І.В.</p>
<p>Дорогі українці! Тільки що я отримала ось таку есемес від людей, які моніторять телеканал "Рада", державний телеканал, який поки що існує не за гроші Зеленського, а за гроші платників податків. Ми отримали наступну інформацію, що як тільки пані Геращенко сказала, що сьогодні телеканал "Рада" веде людина, яка створювала канал Медведчука, мене виключили з ефіру.</p>
<p>Я перепрошую, це перший випадок з часів Януковича, коли тут виступає опозиція, і в хвилину, коли я говорю по телеканалу "Рада" про те, що телеканал "Рада" сьогодні, так само як Суспільне мовлення, стає інструментом цензури Банкової, мені телеканал "Рада" вирубає телеканал "Рада".</p>
<p>Так само хочу поінформувати вас, що я чекаю підпису від Голови Верховної Ради того, щоби ролик, який було знято за невідомі кошти невідомим аутсорсингом, який починається зі слів "опозиція щось там бреше…", і це реклама йде телеканалом "Рада", я хочу, щоб його показали тут, і всі громадяни України побачили, в що влада, Банкова, Зеленський і його Голова Верховної Ради намагаються перетворити телеканал "Рада".</p>
<p>Телеканал "Рада" за незрозумілі кошти, а це ви проголосували поправку, передали під час голосування цієї поправки 450 мільйонів на те, щоби створити студію, якою перегородили сьогодні другий поверх, кулуари з історичного приміщення.</p>
<p>Телеканал "Рада" сьогодні в прямому ефірі вирубили, шановні колеги, прямі трансляції, коли там виступала опозиція, і тепер там будуть вести програми на аутсорсингу, які ведуть невідомі люди.</p>
<p>Ми вимагаємо прийняти положення про телеканал "Рада", про невтручання в редакційну політику телеканалу "Рада", про неможливість цензури телеканалу "Рада".</p>
<p>А що було в Золотоноші, то там Президент Зеленський за ручку водив тодішнього кандидата і так само за гроші спонсорів-олігархів в чистому полі…</p>
<p></p>
<p>ГОЛОВУЮЧИЙ. Далі йдемо, шановні колеги.</p>
<p>Слово надається народному депутату Рахмініну Сергію Івановичу, фракція політичної партії "Голос". Будь ласка.</p>
<p></p>
<p>13:43:34</p>
<p>РАХМАНІН С.І.</p>
<p>Прошу передати слово Роману Лозинському.</p>
<p></p>
<p>ГОЛОВУЮЧИЙ. Роман Михайлович Лозинський.</p>
<p></p>
<p>13:43:40</p>
<p>ЛОЗИНСЬКИЙ Р.М.</p>
<p>Роман Лозинський, об'єднання "Справедливість". Якщо повертатися до питання, яке обговорюється все-таки зараз в залі, питання виборів, то я би хотів подякувати за дуже вичерпний виступ Аліні Загоруйко, дуже доступний і дуже зрозумілий. Але є одне "але".</p>
<p>У нас вибори ми призначаємо позачергові з різних причин і різних підстав. Є вибори, які ми призначаємо, коли до Верховної Ради обираємо того, хто вибув з нашого депутатського складу з тих чи інших причин. Є вибори, які ми призначаємо до місцевих рад.</p>
<p>І я хочу нагадати всім випадок, коли 16 грудня відійшов у вічність Геннадій Кернес у Харкові, 16 грудня, а лише 24 лютого міська рада Харкова взяла до відома факт його смерті. 70 днів, пане Голово, місцева рада в злочинний спосіб абсолютно не приймала до відома факт смерті. Вони організували велике дійство вшанування пам'яті, все місто вийшло на вулиці, але міська рада не могла 70 днів цей факт смерті прийняти до відома. Це ганебна схема, яка забирає право в громадян, в мешканців громад, в цьому випадку Харкова, в інших випадках інших громад нашої країни, жити з обраним головою, обраним людьми, не в.о, т.в.о, тих, кого десь там хтось тримає з-під свого рукава чи в своїй кишені, а того, кого обирають люди.</p>
<p>Пане Голово, Руслан Стефанчук, я звертаюсь до вас. Є конструктивне рішення: законопроект 5241, який пройшов перше читання, законопроект 5241, який пройшов комітет, поправки до другого читання, разом з колегою Сергієм Власенком, Аліною Загоруйко ми подали поправки, ми їх врахували, і законопроект готовий до розгляду, я прошу термінового його розглянути.</p>
<p></p>
<p>ГОЛОВУЮЧИЙ. Будь ласка, слово надається Батенку Тарасу Івановичу, "Партія "За майбутнє".</p>
<p></p>
<p>13:45:53</p>
<p>БАТЕНКО Т.І.</p>
<p>Прошу передати слово Сергію Рудику.</p>
<p></p>
<p>ГОЛОВУЮЧИЙ. Сергій Ярославович Рудик, будь ласка.</p>
<p></p>
<p>13:46:07</p>
<p>РУДИК С.Я.</p>
<p>Шановні українці, щось в лісі здохло і наші колеги почали після обрання депутатами проводити чергові вибори швидко, через три місяці, а не через дев'ять місяців, не через рік, як вони робили раніше, коли не знали, хто ж стане переможцем на цих виборах. Коли вони впевнені в своїй перемозі, вони призначають вибори швидко і проводять потрібну людину. Це їх право, вони сьогодні монобільшість, вони сьогодні влада.</p>
<p>Коли пан Войцехівський балотувався і не було там депутата, я таку собі зробив добру справу для мешканців Золотоноші: вибив кошти на те, щоб у чотирьох дитячих садочках ("Берізка", "Ялинка", "Веселка" і "Ромашка") поміняли вікна.</p>
<p>Пройшло пів року - вони не те що не поміняли, вони просять замінити розпорядження, бо вони провели тендер не на ту процедуру, яка була передбачена в розпорядженні. Але це проїхали, вже є депутат, я розумію, йому вже не до того.</p>
<p>У мене велике прохання до вас, пане Войцехівський. Коли ви приведете свого голову, проведіть лікбез, що для того, щоб встановити вікна, треба провести тендер з отим же формулюванням, як воно передбачено в розпорядженні, щоб виграв чесно переможець і їх встановив. Тому що якось у грудні, в січні і в лютому, в зимовий період, міняти вікна в садочках не комільфо як мінімум. Я вже не кажу, що це просто гидко.</p>
<p></p>
<p>ГОЛОВУЮЧИЙ. Право на репліку – народний депутат Войцехівський. Після цього Шуфрич і Власенко. Я правильно розумію, да?</p>
<p>Будь ласка, спочатку хвилина – Войцехівський, право на репліку.</p>
<p></p>
<p>13:48:05</p>
<p>ВОЙЦЕХІВСЬКИЙ В.О.</p>
<p>Шановні колеги, гидко – це коли депутат начебто хоче допомогти, а його помічник дає листочок з фірмою, яка повинна перемогти. Оце гидко.</p>
<p>Шановні колеги, можна багато говорити. Але, дивлячись на це, в мене стажу небагато поки що тут, давайте створимо міністерство демагогії і маніпуляції і комусь з опозиціонерів дамо можливість його очолити.</p>
<p>Дякую. Більше в мене немає слів.</p>
<p></p>
<p>ГОЛОВУЮЧИЙ. Слово надається Нестору Івановичу Шуфричу, будь ласка. Нестор Іванович, ваша хвилина. Потім Сергій Володимирович Власенко. І переходимо до голосування.</p>
<p></p>
<p>13:48:45</p>
<p>ШУФРИЧ Н.І.</p>
<p>Дякую, пане Голово. Я просив би колег не згадувати всує ім'я та прізвище Віктора Медведчука із-за поваги до його статусу народного депутата України, і він не може вам відповісти. Тобто це виглядає, чесно кажучи, так, трусливо.</p>
<p>Друге. Безумовно, ми будемо робити все, щоб телеканал "Рада", який фінансується за рахунок Верховної Ради і бюджету України, пропорційно представляв всі політичні партії.</p>
<p>Але справедливості заради, Іра, цей топменеджер, який налагодив роботу ZIK, а зараз працює на "Раді", до того забезпечив роботу каналу "Прямий". Ну, талановита людина. Ну, просто талановита людина. У нього така робота: запускає рейтинговий канал, а потім йде далі. Тому давайте поважати таланти.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, слово надається Власенку Сергію Володимировичу. Після цього переходимо до голосування. Будь ласка.</p>
<p></p>
<p>13:49:54</p>
<p>ВЛАСЕНКО С.В.</p>
<p>Дякую, шановний пане Голово.</p>
<p>Вибори в Золотоноші треба проводити. Єдине що, дуже цікаво чути моралізаторство від людини, яка підкупом виграла вибори, розумієте. Оце цікаво чути, таке моралізаторство.</p>
<p>Але в мене питання інше. Ще раз підкреслюю, в Золотоноші вибори треба проводити, тут немає жодних питань. А скажіть, будь ласка, а чого не проводяться вибори в інших населених пунктах? Де вибори в Кривому Розі, скажіть, будь ласка? А чому в комітеті лежать документи і до сих пір вони не в залі? Коли загинув мер Кривого Рогу, чому немає виборів до сих пір? Боїтесь програти? Боїтесь програти, "зелені", чи що відбувається там у вас?</p>
<p>Всім місцевим громадам однаковий статус, всюди, де немає мерів, де немає сільських, селищних голів, необхідно негайно провести вибори і необхідно відмовитись від ситуацій, коли вибори до органів місцевого самоврядування лише двічі на рік. Це придумали ви теж, до цього так не було. Як тільки немає мера – одразу вибори.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення. Шахов ще, да? Будь ласка, Шахов Сергій Володимирович. І після цього переходимо до прийняття рішення.</p>
<p></p>
<p>13:51:07</p>
<p>ШАХОВ С.В.</p>
<p>Сергій Шахов, Луганщина, депутатська група "Довіра". Шановні колеги, дійсно, якісь подвійні стандарти. Скажіть, будь ласка, в Луганщині проводили вибори в 2014 році, коли були гучні військові дії, в 15-му році, в 19-му році обирали і Президента Володимира Зеленського, і обирали парламент гучними оплесками, 96 відсотків Луганщина віддала та Донеччина. Скажіть, будь ласка, чому сьогодні більше 500 тисяч людей лишені конституційного права? Сьогодні голови військово-цивільних адміністрацій мають одноосібно керувати областями. А може, треба провести обласні вибори, депутатів обласних призначити? А, може, треба провести сьогодні вибори у Сєвєродонецьку та Лисичанську, де люди бідують, а чиновники класу "А" або військово-цивільних адміністрацій грабують мільярди гривень? Може, треба туди звернути увагу, шановні?</p>
<p>Сергій Шахов, Луганщина, депутатська група "Довіра".</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, все, нарешті переходимо до прийняття рішення. Прошу зайняти свої місця.</p>
<p>Шановні колеги, ставлю пропозицію комітету прийняти в цілому проект Постанови про призначення позачергових виборів Золотоніського міського голови Золотоніського району Черкаської області (реєстраційний номер проекту 6373).</p>
<p>Готові голосувати? Шановні колеги, прошу голосувати.</p>
<p></p>
<p>13:52:51</p>
<p>За-331</p>
<p>Рішення прийнято. Прийнято в цілому, закон прийнятий в цілому… постанова.</p>
<p>Будь ласка, 1 хвилина, Олена Костівна з приводу "Ради".</p>
<p></p>
<p>13:53:12</p>
<p>КОНДРАТЮК О.К.</p>
<p>Шановні колеги, продовжуючи тему телекомпанії "Рада" нашої. Я хочу наголосити наступне, що телекомпанія "Рада" – це державний телеканал, в якому працює редакційна рада, є редакційний статут. Більше того, він керується, як висвітлювати і нашу роботу відповідною постановою, яка проголосована Верховною Радою України.</p>
<p>Я в свою чергу хочу вам сказати наступне. Я пильно буду стежити і моніторити, як висвітлюється зараз робота, з сьогоднішнього дня телекомпанією "Рада" нашої роботи. Я повідомлю вам завтра про сьогоднішні всі збої, якщо вони були, відповідним своїм виступом завтра. Прошу дуже всіх долучитися до того. Ми повинні розуміти, що об'єктивність і неупередженість, а також паритетне висвітлення, повинно бути продовжено на телекомпанії "Рада".</p>
<p>Дякую.</p>
<p></p>
<p>ГОЛОВУЮЧИЙ. Дякую.<b> </b></p>
<p>Шановні колеги, дивіться, в нас залишилося 6 хвилин. У нас йде два законопроекти в другому читанні. Чи будуть до них якісь зауваження?</p>
<p><a href="http://w1.c1.rada.gov.ua/pls/zweb2/webproc4_2?pf3516=3474&skl=10" target=_blank>3474</a> - це проект Закону про внесення змін до деяких законодавчих актів України щодо скасування маркування контрольними марками примірників аудіовізуальних творів, фонограм, відеограм, комп'ютерних програм, баз даних. Можемо голосувати?</p>
<p>Тому, шановні колеги, ставлю пропозицію комітету прийняти в другому читанні та в цілому з необхідними техніко-юридичними поправками проект Закону про внесення змін до деяких законодавчих актів України щодо скасування маркування контрольними марками примірників аудіовізуальних творів, фонограм, відеограм, комп'ютерних програм, баз даних (реєстраційний номер проекту 3474).</p>
<p>Готові голосувати? Прошу голосувати.</p>
<p></p>
<p>13:55:02</p>
<p>За-288</p>
<p>Рішення прийнято.</p>
<p>Шановні колеги, наступний законопроект (просто я хочу запитати, чи будемо входити, чи ні?) 4147, проект Закону про внесення змін до деяких законодавчих актів України щодо функціонування національної системи кваліфікацій. Це друге читання.</p>
<p>Можемо голосувати, так? Не можемо голосувати? <i>(Шум у залі) </i>По поправках. А скільки поправок у вас, щоб ми знали? Багато поправок? У нас 5 хвилин залишилося. <i>(Шум у залі) </i>Це що означає, що ви не будете ставити, так? <i>(Шум у залі)</i></p>
<p>Друзі, ми не зайшли ще в питання. Я просто запитав, чи будуть наполягати. Тобто ми не можемо зараз його розглянути. Давайте 5 хвилин чи 4 використаємо. Яка пропозиція?</p>
<p>Мотовиловець з процедури, будь ласка, тоді.</p>
<p></p>
<p>13:56:04</p>
<p>МОТОВИЛОВЕЦЬ А.В.</p>
<p>Ми просимо перейти зараз до розгляду питання Закону 5323. Я прошу скористатися вашим правом та продовжити засідання на 15 хвилин, щоб розглянути технопарки. Вони вже декілька разів у порядку денному. Ми дуже просимо їх проголосувати в першому читанні. Два закони: 5678, 5679.</p>
<p>Дякую.</p>
<p></p>
<p>13:57:07</p>
<p>ГОЛОВУЮЧИЙ. Шановні колеги, технопарки зможемо проголосувати? Ні, немає.</p>
<p><a href="http://w1.c1.rada.gov.ua/pls/zweb2/webproc4_2?pf3516=4323&skl=10" target=_blank>4323</a> зможемо проголосувати тоді? А 5323 про засади державної регіональної політики? <i>(Шум у залі)</i></p>
<p>Все, друзі, все, почався базар. Давайте так, ми не можемо, немає компромісу, ви розумієте? <i>(Шум у залі)</i></p>
<p>5323, так? Дві хвилини Цимбалюк і можемо голосувати? Ні, ну, що ви домовилися?</p>
<p>Шановні колеги, все. Я дякую всім за конструктив. Пленарне засідання Верховної Ради оголошую закритим. Завтра зустрінемося о 10 годині.</p></div>
