Засідання 8 (продовження)
15. 08. 2022
            
<div>
<p align=center>ЗАСІДАННЯ ВОСЬМЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>15 серпня 2022 року, 12 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p><b> </b></p>
<p>12:01:05</p>
<p>ГОЛОВУЮЧИЙ. Слава Україні!</p>
<p>Шановні колеги, перед тим, як ми перейдемо до розгляду питань порядку денного і продовження нашого засідання, я хотів би ще раз вкотре звернутися до наших колег, до всіх народних депутатів з приводу розміщення в соціальних мережах інформації про проведення засідань Верховної Ради України. Шановні колеги, небезпека вона нікуди не зникла. Тому на Погоджувальній раді, я звертаюся в першу чергу до деяких наших колег, які постійно прямо в прямому ефірі ведуть трансляцію Верховної Ради, я звертаюся з проханням. У нас прийняте правило: завершується пленарне засідання, через 30 хвилин ми викладаємо інформацію про це пленарне засідання. Я підкреслюю, колеги, ще раз: 30 хвилин після завершення пленарного засідання ми можемо публікувати інформацію про його результати. Домовились, колеги?</p>
<p>А зараз переходимо до початку. Ще раз: слава Україні!</p>
<p>Шановні народні депутати, я нагадую, що Верховна Рада України працює в режимі пленарного засідання безперервно. Тому сьогодні відповідно до прийнятих нами постанов: про організацію роботи Верховної Ради України в умовах дії воєнного стану та "Про організацію роботи Верховної Ради України у зв'язку з актом збройної агресії Російської Федерації проти України 24 лютого 2022 року" – за пропозицією Погоджувальної ради депутатських фракцій і груп ми продовжуємо пленарне засідання.</p>
<p>За доброю традицією давайте розпочнемо його з виконання Державного Гімну України.</p>
<p><i>(Лунає Державний Гімн України)</i></p>
<p>Шановні народні депутати, сьогодні вже 173-й день повномасштабної агресії держави-терориста проти України. Український народ та його героїчні Збройні Сили продовжують методично ламати хребет армії окупантів. На превеликий жаль, серед захисників і захисниць України є загиблі. Тому я прошу хвилиною мовчання вшанувати світлу пам'ять воїнів, полеглих в боях за вільну, суверенну і незалежну Україну. Вічна слава героям. Вшануємо також пам'ять всіх мирних жителів, які стали жертвами російської агресії.</p>
<p><i>(Хвилина мовчання)</i></p>
<p>Дякую. Прошу сідати.</p>
<p>Шановні народні депутати, на Погоджувальній раді ми за традицією домовились перед початком розгляду питань порядку денного надати час до 3 хвилин для виступів уповноважених представників депутатів фракцій та груп. Тому я прошу представників фракцій і груп записатися на виступи. Будь ласка.</p>
<p>Будь ласка, від депутатської групи "Довіра" Павло Андрійович Бакунець. Будь ласка.</p>
<p></p>
<p>12:06:33</p>
<p>БАКУНЕЦЬ П.А.</p>
<p>Дякую. Шановний пане Голово, шановні народні депутати України, дорогий український народе! За цей день, котрий кожен з нас працює на своїх робочих місцях, ми насамперед висловлюємо низький уклін і подяку нашим Збройним Силам України, нашим захисникам і захисницям, котрі на різних фронтах, виконуючи надважку працю, роблять можливим цей день для праці кожного українця і вашої праці, зокрема.</p>
<p>Сьогодні життя в умовах війни є надзвичайно непростим для багатьох українських родин. Воно є непростим і для місцевих громад, котрі лише почали розвиватися, і їх молодих, новостворених застала ця війна. Звичайно, що нам потрібно в цей сесійний тиждень звернути увагу на органи місцевого самоврядування. Нам потрібно допомогти їм накопичувати місцеві бюджети, тобто повернути ці розміри податків до місцевих бюджетів, які ми ж з вами і знімали в перші дні цієї війни. Це допоможе органам місцевого самоврядування як мінімум полатати дірки в дорогах, те, що бачить кожен українець, це допоможе закупити енергоносії, світло, газ, аби пройти опалювальний сезон, це однозначно допоможе закупити необхідні медикаменти для лікарень, які є тепер в органах місцевого самоврядування, це допоможе обігріти наші школи. Адже ми віримо, що вже з вересня більша частина шкіл запрацюють і українська молодь зможе здобувати освіту офлайн. Це надважливо.</p>
<p>Рівно ж важливо те, що до нас звертаються місцеві громади і говорять, що інфляція і курс долара, звичайно, зменшують можливість української гривні. І тому потрібно зробити спрощену процедуру закупівель для лікарень, для шкіл в органів місцевого самоврядування, аби вони змогли купити цей газ, світло, перевезення, пальне за спрощеною процедурою, і так прожити цей рік, котрий очікує нас. Це надважливо.</p>
<p>Тому закликаю сьогодні зал, є зареєстровані відповідні законопроекти про спрощену процедуру закупівель енергоносіїв для органів місцевого самоврядування, прошу його врахувати, підтримати і тим допомогти пройти опалювальний…</p>
<p></p>
<p>ГОЛОВУЮЧИЙ. Дякую.</p>
<p>Будь ласка, слово надається народній депутатці України Плачковій Тетяні Михайлівні, депутатська група "Відновлення України".</p>
<p></p>
<p>12:09:52</p>
<p>ПЛАЧКОВА Т.М.</p>
<p>Шановний пане Голово! Шановні колеги! Серпень – традиційний час, який українські сім'ї використовують для підготовки до 1 вересня, до нового навчального року. Зрозуміло, що цей рік, цей навчальний рік, буде дуже важкий для нас, для батьків, для всіх українських громадян. За останніми даними Міносвіти, внаслідок бойових дій в Україні повністю зруйновано 286 навчальних закладів, ще більше 2 тисяч постраждали від обстрілів. Донбас, Харківщина, Миколаївщина, Київщина, Чернігівщина – це ті регіони, які постраждали найбільше. Країна майже вся усіяна уламками освітніх будівель.</p>
<p>Якщо станом на початок повномасштабного вторгнення нараховувалося близько 4 мільйонів 200 тисяч учасників освітнього процесу, то станом на зараз, за даними Міносвіти, більше ніж 640 тисяч учнів знаходяться за кордоном, велика частина є тимчасово переселених осіб, є частина дітей, які залишилися на тимчасово окупованих територіях. І для них буде складно розпочати цей навчальний процес, цей навчальний рік. Такі обставини потребують надзвичайної уваги з боку влади, з боку органів місцевого самоврядування, з нашої з вами уваги.</p>
<p>Що стосується очного навчання? Ми розуміємо, що найперше питання – це питання безпеки. Ми маємо чітко сьогодні казати батькам, що лише 40 відсотків навчальних закладів готові взагалі до освітнього процесу.</p>
<p>За даними ДСНС зазначається, що лише 11 відсотків українських шкіл мають власні укриття, інші мають укриття десь поблизу. Але навіть не це є проблемою, проблемою є те, що ці питання будуть вирішувати органи місцевого самоврядування та батьки, які самостійно визначать, чи має дитина йти в школу, чи не буде. Тому цей рік знову, на жаль, буде роком дистанційного навчання. І ми маємо як держава, яка має таку серйозну діджиталізацію, приділити цьому велику увагу. Ми маємо нарешті створити таку єдину національну освітню онлайн-платформу, яка задоволить усі потреби і буде комфортною і зручною для використання. Онлайн-платформа сьогодні потрібна дітям, які будуть навчатися за кордоном за іншою освітньою системою, потрібна дітям, які знаходяться на тимчасово окупованих територіях і не зможуть розпочати цей процес за українською програмою, потрібна педагогам, які залишися поза межами країни або залишилися на тимчасово окупованих територіях.</p>
<p>Тому наша група "Відновлення України" виступає сьогодні за збереження єдиного національного освітнього процесу. Ми маємо створити і забезпечити правом на освіту кожну дитину України, кожного українського громадянина.</p>
<p>Дякую за увагу.</p>
<p></p>
<p>ГОЛОВУЮЧИЙ. Будь ласка, Лис Олена Георгіївна, фракція "Слуга народу".</p>
<p>Я розумію, Пушкаренку Арсенію передаєте, да?</p>
<p>Арсеній Пушкаренко, будь ласка.</p>
<p><b> </b></p>
<p>12:13:08</p>
<p>ПУШКАРЕНКО А.М.</p>
<p>Дякую, Руслан Олексійович.</p>
<p>Шановна президія, шановні колеги, дорогі українці! Я хочу почати свій виступ з того, що подякувати нашим військовим, волонтерам, медикам, рятувальникам, правоохоронцям, комунальникам за те, що щодня стійко і героїчно наближають нашу перемогу.</p>
<p>До широкомасштабного вторгнення у влади було кілька пріоритетів. Поряд з розбудовою професійної сучасної армії, створенням цифрової держави йшла розбудова абсолютно нової сучасної інфраструктури в рамках "Великого будівництва". Сьогодні ворог знищує нашу інфраструктуру, тисячі і тисячі зруйнованих будинків, шкіл, садочків, лікарень, мостів, доріг – щодня по всій території України. Процес майбутньої відбудови довгий та складний, але сьогодні маємо вже це робити, де дозволяє безпекова ситуація завдяки нашим Збройним Силам України.</p>
<p>Якщо одразу після перемоги ми хочемо швидкого відновлення нашої інфраструктури, адже ми заслуговуємо жити в абсолютно новій сучасній Україні з новою сучасною інфраструктурою, ми повинні проходити і робити цей шлях вже сьогодні. Адже заклик Президента до всіх міжнародних партнерів долучитися до відбудови України, власне, і є ідеєю майбутньої нової сучасної інфраструктури нашої держави за сучасними технологіями і стандартами, найкращими рішеннями, які сьогодні використовуються в Європейському Союзі і по всьому світу.</p>
<p>Першою, хто відгукнувся на заклик Президента і прохання всієї України долучитися до відбудови України, стала наш надійний партнер і друг України – це Естонія. Саме Естонія перша була в озброєнні, саме Естонія – перша в санкціях, саме Естонія – перша в політичних рішеннях. І в плані відбудови Естонія також стала першою.</p>
<p>Ви знаєте, що в квітні місяці разом з Оленою Шуляк ми перебували в Таллінні, ми розпочали перемовний процес щодо залучення Естонії до відбудови України, а саме Житомирщини. І ось днями за участі міністра закордонних справ Естонії Урмаса Рейнсалу в прикордонному Овручі, який постраждав від десятків, десятків бомб ворога, ворожих ракет, ми заклали перший об’єкт відбудови, капсулу, разом з Кирилом Тимошенком, Оленою Шуляк до дитячого садочка, і цей об’єкт – перший об’єкт відбудови України. І символічно, що це саме дитячий садочок, що це про дітей, це про майбутнє, те, за що сьогодні ми, всі українці, воюємо. Днями ми очікуємо наступний об’єкт відбудови, і це також буде Житомирщина, і це також буде Естонія.</p>
<p>Я закликаю всі країни долучитись до відбудови України і на вересень готуємо перший регіональний форум відбудови на Житомирщині.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату України Борту Віталію Петровичу, депутатська група "Платформа за життя і мир".</p>
<p>Михайло Михайлович, будь ласка.</p>
<p></p>
<p>12:16:29</p>
<p>ПАПІЄВ М.М.</p>
<p>Дякую. Шановні народні депутати України, шановні колеги! Ви знаєте, в цей час потрібно, щоб кожен з нас і кожен українець на своєму робочому місці, у своєму населеному пункті всіляко сприяв тому, щоб перемога була за Україною, з тим, щоб ми протистояли російській агресії як у військовому плані, так і в соціальному плані.</p>
<p>Що я маю на увазі в соціальному плані? Справа в тому, що я от спілкувався з соціологами, які проводили дослідження біженців України, і вони поділяють їх на три хвилі. Перша хвиля біженців – це на початку війни ті українські сім’ї, які могли власним автомобілем виїхати або за межі України, або переїхати в західні області України, які мали якийсь невеличкий достаток. Потім друга хвиля. І зараз найбільш небезпечна і найбільш соціально вразлива це третя хвиля біженців, тобто це ті люди, які або пішки покидали території військових дій, або ті люди, яких вивозили на автобусах, тобто які не могли з собою взяти ні пожитків, ні грошей, і в них сьогодні практично немає, і вони потребують сторонньої допомоги.</p>
<p>Наша "Платформа за життя та мир", ми багато не говоримо, от минулого тижня почали збирати теплий одяг. Тому що це на перший погляд кажеться така невеличка проблема, але давайте порахуємо: у нас 15 днів лишається до початку нового навчального року, дотепер Міністерство освіти та науки не може дати ясну відповідь, як буде відбуватись навчання не те що дітей біженців, але й простих наших українських дітей, які живуть на тих територіях, де вони сьогодні живуть.</p>
<p>Друге питання. Через два місяці, лишилося тільки два місяці до початку зимового опалювального сезону, і на цей період наші біженці з їхніми дітьми виходять абсолютно не підготовленими. І сьогодні саме вони потребують у першу чергу допомоги не тільки з боку держави, а й з боку політичних сил, з боку народних депутатів України, з боку депутатів усіх рівнів. У кожного народного депутата України, я впевнений у тому, що вдома є теплий одяг. І я впевнений у тому, і я хотів би, щоб ми цю соціальну ініціативу, і нехай наш якраз Комітет з питань соціальної політики може взяти на себе цю ініціативу, щоб ми почали навіть з цього невеличкого, щоб ми почали збирати у нас навіть у Верховній Раді України теплий одяг для біженців і для їхніх дітей. І в такий спосіб показати приклад для всіх громадян України, для депутатів усіх рівнів. В кожної політичної сили є депутати обласних, районних, міських рад. Давайте зробимо цю ініціативу і давайте реально підтримувати наших українців, наші сім'ї українців, наших біженців.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Федина Софія Романівна, фракція "Європейська солідарність".</p>
<p>А, будь ласка, Яна Зінкевич. Просто передайте тоді слово. Яна Зінкевич, будь ласка.</p>
<p>Включіть мікрофон для Яни Вадимівни Зінкевич. Працює. Одну секундочку.</p>
<p>Шановні колеги, на Погоджувальній раді ми окремо просили підготувати всі засоби для виступу народних депутатів. Я попрошу після цього відповідальних осіб після засідання зайти до мене.</p>
<p></p>
<p>12:20:42</p>
<p>ЗІНКЕВИЧ Я.В.</p>
<p>Дякую.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>12:21:28</p>
<p>ЗІНКЕВИЧ Я.В.</p>
<p>Я з такими цікавими новинами, колеги. Вчора мені стало відомо, що одна славнозвісна депутатка Безугла, яка, до речі, керує підкомітетом в Комітеті нацоборони, який займався в тому числі реформуванням СБУ, після того, як я прокоментувала її пост, подала заяву в СБУ відносно мене та ще декількох волонтерів, стверджуючи, що ми здійснили на неї атаку і тому вона хоче, щоб в СБУ перевірили наші зв'язки.</p>
<p>Знаєте, наші зв'язки очевидні: ми ті люди, які з 2014 року робимо все для перемоги для нашої країни, ми – добровольці, волонтери, меценати, благодійники.</p>
<p>Пані Безугла, якщо ви дійсно зареєстрували дану заяву проти волонтерів в СБУ, опублікуйте її, тоді ми всі разом сходимо на одночасні допити і тоді ви будьте готові своє пустослів'я підтвердити підписом у протоколі. А я зі свого боку разом з захисниками подам заяву про завідомо неправдиві покази і буду себе захищати, адже коли представник влади використовує державний ресурс в політичній боротьбі, навантажуючи СБУ у воєнний час своїми вигадками, то це повна дурниця. І нагадую, коли будь-хто – волонтер, цивільна особа, депутат – критикує владу і реагує на її неадекватну поведінку, вона це все називає мережею, яка здійснює, на її думку, якусь злочинну діяльність, показує, наскільки вона є подібною на псевдодепутатів Росії, і через неї я замість того, щоб займатися пораненими, буду зайнята допитами в СБУ.</p>
<p>А тепер відносно мене. Можливо, хтось з вас мало що про мене знає. Мені нещодавно виповнилося 27 років і все життя, починаючи з 18 років, я присвячую порятунку людей. У 14-му році…<i> (Оплески)</i> Дякую. У 14-му році одразу після школи я вирушила добровольцем на фронт, де виносила на собі, вивозила і змогла вивезти понад 200 поранених бійців. І я це б і далі продовжувала, якби, на жаль, не сталася моя цивільна травма. Але навіть після інвалідності я продовжила рятувати життя разом зі своїми Госпітальєрами. Я не залишила свій підрозділ і продовжувала робити все для того, щоб врятувати якомога більше людей. За ці роки я здобула таку репутацію, що в 23 роки я балотувалася в Верховну Раду, була обраною. Мене та мій підрозділ знають та шанують сотні тисяч людей, і я щодня кладу своє життя і здоров'я заради нашої перемоги. Шкода, що є депутати, які займаються іншим.</p>
<p>Наостанок хочу додати важливі тези про роботу нашої фракції, яка постійно знецінюється. Наша фракція "Європейська солідарність" всі місяці перед початком повномасштабної війни кричала про те, що треба збільшувати, готувати бомбосховища, проводити просвітницьку роботу серед цивільних та ще безліч чого. Натомість ви всі казали, що ми істерим, що ми це використовуємо в якихось своїх політичних іграх. Через це ваші спікери щодня на ефірах та в соцмережах, знаючи правду, обманювали. Я особисто мала багато ефірів, де мала суперечки…</p>
<p></p>
<p>ГОЛОВУЮЧИЙ. Яна Вадимівна, я перепрошую, 3 хвилини завершилися.</p>
<p>Шановна "Рада", наведіть, будь ласка, порядок. Ви або не включаєте мікрофон, або не виключаєте в той час, який відводиться.</p>
<p>Давайте ще… Завершіть, будь ласка, але…</p>
<p></p>
<p>ЗІНКЕВИЧ Я.В. Не встигла, одне речення.</p>
<p></p>
<p>ГОЛОВУЮЧИЙ. 30 секунд.</p>
<p></p>
<p>ЗІНКЕВИЧ Я.В. Дякую, колеги. Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Шановні колеги, йдемо далі. Батенко Тарас Іванович, депутатська група "Партія "За майбутнє".</p>
<p><b> </b></p>
<p>12:25:34</p>
<p>БАТЕНКО Т.І.</p>
<p>Шановні колеги, важлива і вчасна ініціатива Президента України щодо заборони видачі громадянам Російської Федерації шенгенських віз. Жодного туризму з Російської Федерації в цивілізовані країни світу, в країни Європейського Союзу в умовах триваючої збройної агресії не може бути. Виняток можуть становити лише політичні дисиденти з Росії, якщо їм безпосередньо загрожує життю президент Путін. Заборона віз – це та ахіллесова п'ята Росії, яка може обернутися негативом до діючої влади, до президента Путіна, який веде свою країну шляхом самоізоляції, саморуйнування і самознищення. Ми очікуємо, що наші міжнародні партнери вироблять механізм, який кінцево опустить важку "залізну завісу" на Росію, що, як ми знаємо, було в минулому столітті однією з причин, яка призвела до руйнування Радянського Союзу.</p>
<p>Україна сьогодні показує всьому світові справжнє обличчя Російської Федерації, яка не здатна йти демократичним шляхом, а також викривлене обличчя Європи минулого, яка вірила Путіну, піддавалася на його улесливі слова і корупційні подарунки. Ми воюємо не тільки за себе, але й за європейську демократію і за європейські спільні цінності. Тому сподіваємося, що кожен європейський політик це розуміє, це цінує і це буде пам'ятати. Не тільки символічними є слова Генрі Кіссінджера, що після звірств Росії до України треба ставитися як до члена НАТО, це війна, яка впритул і безпосередньо торкається Північноатлантичного альянсу. І виживання України як держави прямо пропорційне силі і безпековій ситуації в Європі, яку сьогодні забезпечує цей альянс.</p>
<p>Ми не знаємо, скільки ця війна триватиме, ми не знаємо, скільки людей ще загине з нашого боку, скільки воїнів, скільки мирних мешканців, але ми показали усім, що Україна не здасться, що вона не лише відзначить 31-у річницю своєї незалежності, але в умовах війни реалізує усі поставлені завдання, щоб стати повноцінним членом Європейського Союзу і повноправним суб'єктом європейської політики. І в цьому контексті важливо, що сьогодні парламент продовжує накладати санкції на країну-агресора, зокрема це стосується тих законопроектів, що застосовують до Російської Федерації секторальні спеціальні економічні санкції, спрямовані на заборону будь-яких економічних фінансових операцій громадян Росії, повну і тотальну. Треба це зробити раз і назавжди.</p>
<p>Також ми розширюємо на кілька тисяч персональні санкції щодо осіб, причетних до збройної агресії проти України. Я вважаю, що це буде стосуватися так само і санкцій стосовно ядерних…</p>
<p></p>
<p>ГОЛОВУЮЧИЙ. Дякую, Тарасе Івановичу.</p>
<p>Шановні колеги, завершальний виступ – Клименко Юлія… А, ще від "Батьківщини" буде хтось?</p>
<p>Будь ласка, Юлія Леонідівна Клименко. І після цього ще Сергій Володимирович Власенко.</p>
<p>Будь ласка, Юліє Леонідівно.</p>
<p></p>
<p>12:28:52</p>
<p>КЛИМЕНКО Ю.Л.</p>
<p>Клименко, "Голос". Я би хотіла привернути, колеги, сьогодні вашу увагу до питання українських військовополонених. Два тижні тому був завданий удар, чи стався вибух, у колонії в Оленівці, де утримуються наші військовополонені. На жаль, за період більше ніж два тижні жодна міжнародна організація, жодна спільна організація не потрапила на територію, не змогла визначити, скільки наших військовополонених було вбито, хто з них, а також Червоний Хрест і міжнародні організації де-факто самоусунулися від цієї події.</p>
<p>Аналогічна ситуація зараз розгортається з судилищем в Маріуполі, яке призначено на 24 серпня 2022 року, на День Незалежності України, коли наших воїнів, мужніх гордих воїнів будуть судити фактично за законами XI сторіччя, за дикими варварськими законами, ні за що – за те, що вони захищали життя і захищали свою Батьківщину. Міжнародна спільнота мовчить, Україна і влада недостатньо прикладає зусиль для того, щоб мобілізувати Червоний Хрест, міжнародні організації, парламенти, уряди різних країн, лідерів, щоб зупинити це жахливе судилище, так само, як і розібратися, що сталося в Оленівці і що відбувається взагалі цілком з нашими військовополоненими. На даний момент у нас існує велика проблема з тим, що багато органів в Україні займається військовополоненими, різні люди, але де-факто ніхто не може відповісти ні сім'ям, де знаходяться їх люди, де знаходяться їх сини, де знаходяться їх батьки і що з ними відбувається. Це не є закритою інформацією, якщо військові є військовополоненими. Будь ласка, наведіть з цим порядок. СБУ відписує сім'ям абсолютно бюрократичні листи і навіть не може повідомити, чи член родини є військовополоненим. Аналогічно ГУР взяв на себе лідируючу роль займатися військовополоненими. Центр не створений, відповіді сім'ям не надаються, ніякої публічної комунікації не існує спільної.</p>
<p>Будь ласка, я звертаюся до влади, організуйте все так, щоб військовополонені були всі відомі, їх сім'ї знали, де знаходяться їх рідні. А також наша влада і ми всі разом повинні займатися військовополоненими і що відбувається. Так само, як міжнародні організації, які де-факто самоусунулися від цих подій і від українських військовополонених, закривають очі, як закривали очі на евакуацію із Київської області, кількість вбитих і геноцид, який там відбувався. Тому давайте всі разом поставимо це на порядок денний.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, зараз ще виступ Сергія Володимировича Власенка і після цього ми переходимо до питань порядку денного.</p>
<p>Я прошу народних депутатів, займіть свої місця. Ми переходимо після цього до вирішення питань порядку денного. І я все-таки прошу зберігати елементарну повагу до осіб, які виступають з трибуни, тому що теми, про які вони говорять, є надзвичайно важливими. І я хотів би, щоб вони дійшли адресата.</p>
<p>Я надаю Сергію Володимировичу, будь ласка. Після цього переходимо до питань порядку денного.</p>
<p></p>
<p>12:32:29</p>
<p>ВЛАСЕНКО С.В.</p>
<p>Дякую, пане Голово.</p>
<p>Насправді ви розпочали сьогоднішнє засідання із нагадування, що 173-й день Україна чинить героїчну відсіч незаконній, аморальній збройній агресії Російської Федерації. Звичайно, що ми всі як громадяни України очікували, що за ці 173 дні Україна згуртується, Україна почне використовувати весь свій можливий потенціал, тому що ми розуміємо, що ми даємо відсіч економіці і армії, яка є потужніша, ніж економіка України і ніж армія України. Лише зусиллями героїчних Збройних Сил України нам вдається надавати не просто гідну відсіч, а в тому числі і контратакувати на низці напрямків. Натомість суспільство чекає від Верховної Ради все-таки впровадження якихось серйозних реформ.</p>
<p>Сьогодні ми будемо обирати членів Вищої ради правосуддя, але хочу нагадати, що Вища рада правосуддя в Україні не працює з серпня місяця минулого року, немає жодної реформи. Вища кваліфікаційна комісія суддів не працює майже три роки. Суддівська влада не може поповнюватися новими суддями. Суддівська влада не може звільнятися від тих суддів, які порушують присягу судді. На жаль, жодних дій в цьому напрямку не відбувається. І навіть, якщо ми оберемо сьогодні представників Вищої ради правосуддя, то Вища рада правосуддя не запрацює з сьогоднішнього дня.</p>
<p>Так само від нас чекають змін в економіці, змін, які би допомогли українському бізнесу утримувати себе, утримувати свої родини, утримувати найманих працівників і так далі. Натомість ми отримуємо законопроекти, які продовжують певну лобістську стежинку в нашій роботі, зокрема давайте згадаємо, що на попередніх засіданнях було прийнято рішення про фінансування Нафтогазу. Це ті хлопці, які нам розповідали, що вони видатні менеджери сучасності, що вони можуть підняти на ноги нафтогазову галузь. Це ті хлопці, які мільйонами доларів відправляли мамам, дружинам в якості премій невідомо за що. Натомість знов-таки не міняється практика роботи цього органу, на жаль, не використовується потенціал України і українців, не використовується потенціал попередніх менеджерів, не використовується нічого. Далі продовжується все, як воно і відбувалося.</p>
<p>Тому я закликаю всіх на 173-й день відсічі збройної агресії повернутися до розуму і здорового глузду, об'єднатися і все-таки розпочати…</p>
<p></p>
<p>ГОЛОВУЮЧИЙ. Дякую, Сергій Володимирович.</p>
<p>Шановні народні депутати, час для виступів вичерпано.</p>
<p>Відповідно до статті 28… <i>(Шум у залі) </i> З приводу чого одна хвилина? З порядку денного? Немає такого "з порядку денного". З приводу чого? З порядку ведення мною? Це називається "з процедури".</p>
<p>Будь ласка, Геращенко.</p>
<p></p>
<p>12:36:04</p>
<p>ГЕРАЩЕНКО І.В.</p>
<p>Дякую. Шановні колеги, ми з вами всі багато зробили для того, щоб Україна отримала статус кандидата в члени ЄС. Але європейська інтеграція починається з політичної культури. В жодному залі жодного європейського парламенту немає такого ставлення до виступаючих, як є зараз.</p>
<p>Яна Зінкевич розповідає про Госпітальєрів, четверо з яких знаходяться…</p>
<p></p>
<p>ГОЛОВУЮЧИЙ. Виключіть, будь ласка, мікрофон.</p>
<p>Ірина Володимирівна, більше цього жульнічества не буде в залі. Я ще раз кажу, ви взяли з процедури, говоріть з процедури, а моральствувати надається 3 хвилини тут. Йдемо далі, шановні колеги.</p>
<p>Відповідно до статті 28 Регламенту Верховної Ради України пропоную провести сигнальне голосування для прогнозування результатів голосувань питань порядку денного. Я прошу народних депутатів взяти участь у сигнальному голосуванні і натиснути на зелену кнопку "За". Я нагадую, що необхідно, утримуючи сенсорну кнопку, натиснути кнопку "За" і утримувати одночасно до появи результатів на табло. Голові голосувати?</p>
<p>Шановні колеги, сенсорне голосування. Прошу народних депутатів голосувати. Ой, боже, сигнальне, сигнальне голосування. Перепрошую.</p>
<p></p>
<p>12:37:31</p>
<p>За-252</p>
<p>Дякую. 252.</p>
<p>Переходимо до роботи. Шановні колеги, перелік питань, який був попередньо узгоджений Погоджувальною радою, вам надано. Тому переходимо до розгляду питань порядку денного. До вашого розгляду пропонується питання про обрання членів Вищої ради правосуддя.</p>
<p>Шановні народні депутати, на ваш розгляд виноситься питання про обрання на посаду членів Вищої ради правосуддя. Відповідно до статті 131 Конституції України Вища рада правосуддя складається з 21 члена, з яких двох обирає Верховна Рада України. Наразі за квотою Верховної Ради України вакантними є дві посади членів Вищої ради правосуддя.</p>
<p>Комітетом Верховної Ради України з питань правової політики спільно з Апаратом Верховної Ради проведено конкурс на вакантні посади членів Вищої ради правосуддя, за результатом якого на розгляд Верховної Ради України подано чотири кандидатури.</p>
<p>Відповідно до вимог частини восьмої статті 208 зі значком прим. Регламенту Верховної Ради України, рішення головного комітету довідку про результат спеціальної перевірки, висновок Етичної ради, а також документи, подані кандидатами на посаду членів Вищої ради правосуддя, вам було надано в електронному вигляді через СЕДО 15 липня 2022 року.</p>
<p>Ми домовилися на Погоджувальній раді, що відповідно до статті 208 зі значком прим. Регламенту Верховної Ради буде такий порядок розгляду цього питання. Доповідь голови Комітету Верховної Ради з питань правової політики – до 5 хвилин; виступ кандидатів на посаду Вищої ради правосуддя – до 12 хвилин, тобто по 3 хвилини кожному кандидату; відповіді кандидатів на запитання від народних депутатів України – до 24 хвилин, по 6 хвилин на запитання до кожного кандидата; 1 хвилина на питання, 2 хвилини для відповіді; виступи від депутатських фракцій і груп – до 16 хвилин, по 2 хвилини на виступ; виступи народних від народних депутатів – до 6 хвилин, по 2 хвилини на виступ; і прийняття рішення. Всього регламент – до 1 години 10 хвилин.</p>
<p>Приймаємо такий порядок денний? Тоді переходимо до розгляду питання.</p>
<p>Шановні колеги, переходимо до першого регламентного виступу. Я запрошую до слова голову Комітету з питань правової політики Дениса Вячеславовича Маслова.</p>
<p>Будь ласка, Денис Вячеславович.</p>
<p></p>
<p>12:39:56</p>
<p>МАСЛОВ Д.В.</p>
<p>Шановна президія, колеги народні депутати, дорогий український народе! Свій виступ я хотів би почати словами нашого Президента, який я повністю розділяю і підтримую. В Україні судова реформа розпочата не вперше, сказав він, але вперше її буде доведено до кінця. Кожен громадянин України хоче нарешті побачити реальну судову реформу, адже саме вона є тим базовим елементом, без якого неможливо реалізувати будь-які структурні, реальні структурні перебудови в країні. Без ефективно функціонуючої судової гілки влади, без довіри суспільства до суддів не буде панувати справедливість, за яку багато хто віддав своє життя на Майдані, а зараз наші захисники продовжують віддавати свої життя на фронті. Саме відчуття справедливості є базовою цінністю, яка відрізняє справжні демократичні країни від авторитарних і тоталітарних режимів, які використовують людей виключно як інструмент і як ресурс.</p>
<p>Наші партнери, які допомагають України у відстоюванні військової агресії, у війні з Російською Федерацією, теж хочуть бачити реалізацію судової реформи. Вперше за 30 років нашої незалежності посли Євросоюзу, Великої Британії, Сполучених Штатів Америки побачили політичний імпульс і готовність політичних лідерів країни до перезавантаження, зокрема і судової гілки влади. Ми маємо тримати цей імпульс і зробити сьогодні важливий крок, якого від нас чекає українське суспільство. Нарешті ми маємо призначити членів Вищої ради правосуддя від Верховної Ради України.</p>
<p>Нагадаю, що 5 серпня 2021 року набрав чинності Закон України щодо порядку призначення на посади членів Вищої ради правосуддя та діяльності дисциплінарних інспекторів Вищої ради правосуддя. Вже у вересні минулого року було оголошено про проведення конкурсу на посаду членів Вищої ради правосуддя. Всього до Апарату Верховної Ради України надійшло 25 заяв від кандидатів на посади членів Вищої ради правосуддя. Документи 15 осіб було визнано такими, що відповідають встановленим законом вимогам. Після проведення спецперевірки їх було рекомендовано для обрання на посади членів Вищої ради правосуддя.</p>
<p>29 червня 2022 року до Комітету з питань правової політики Верховної Ради України надійшли рішення Етичної ради, відповідно до яких кандидати на посади членів Вищої ради правосуддя (колеги, тут увага): Маселко Роман Анатолійович, Мороз Микола Володимирович, Талько В'ячеслав Валентинович, Заічко Олена Вікторівна – визнані такими, що відповідають критеріям професійної етики та доброчесності для зайняття посади члена Вищої ради правосуддя.</p>
<p>Разом із вказаним рішення до комітету надійшло рішення Етичної ради, яким затверджено список зазначених кандидатів і рекомендованих для обрання Верховною Радою на посаду члена Вищої ради правосуддя.</p>
<p>Комітет з питань правової політики Верховної Ради України, виконавши необхідні процедури, за результатами попереднього обговорення з урахуванням відповідей кандидатів на запитання на своєму засіданні 13 липня 2022 року вирішив рекомендувати Верховній Раді України визначитися шляхом голосування щодо обрання Маселка Романа Анатолійовича, Мороза Миколу Володимировича, Талька В'ячеслава Валентиновича на посаду члена Вищої ради правосуддя та не рекомендувати Верховній Раді України обирати Заічко Олену Вікторівну на посаду члена Вищої ради правосуддя.</p>
<p>Колеги, дуже... <i> </i></p>
<p></p>
<p>ГОЛОВУЮЧИЙ. Дякую. До 5 хвилин, а у вас це перший тренировочный, да.</p>
<p>Шановні колеги, як ми і говорили, зараз переходимо до виступів кандидатів. Ми їх запрошуємо в алфавітному порядку.</p>
<p>Тому до виступу запрошується кандидатка на посаду члена Вищої ради правосуддя Олена Вікторівна Заічко.</p>
<p>Будь ласка, Олено Вікторівно.</p>
<p></p>
<p>12:45:40</p>
<p>ЗАІЧКО О.В.</p>
<p>Доброго дня! Шановні депутати України, шановний пане Голово Верховної Ради України! Свою промову хочу розпочати з того, що я дякую, велике дякую на адресу наших захисників, які кожен день, ризикуючи своїм власним життям, боронять наші рідні міста від агресора. Окрема вдячність волонтерам та народу України, які своєю підтримкою вкотре доводять, що є гідною опорою наших Збройних Сил України.</p>
<p>У ці важкі часи на кожного, від кого це залежить, покладається особлива відповідальність у зміцненні авторитету органів державної влади та підвищення довіри до них у суспільстві. Вважаю, що продовження судової реформи є одним іі кроків, які Україна повинна виконати, щоб стати повноцінним членом Європейського Союзу. Основна мета даної судової реформи є відбір суддів на посади, контроль за дотриманням ними законодавства та звільнення в разі його порушення.</p>
<p>Судова реформа, в тому числі і конституційна, є найнеобхіднішим кроком, адже це є важливо не лише для отримання можливості стати членом Європейського Союзу, а й для України та громадян в цілому. Ефективна перевірка суддів та прозорого і законного функціонування судової системи підвищить довіру суспільства до неї та надасть впевненість у справедливому суді для громадян і бізнесу.</p>
<p>Досвід моєї роботи в галузі права складає більше 25 років, з них на посаді судді – більше 12 років. Крім того, я є кандидатом юридичних наук, тобто займаюся викладацькою та науковою діяльністю.</p>
<p>Шановні народні депутати, звертаю вашу увагу на те, що мені відомо, що до вас надходить дуже багато звернень від ваших виборців з проханням здійснити депутатське реагування на неправомірні рішення суддів. А тому я відкрита до кожного депутата, адже тільки спільними зусиллями згідно вимог діючого законодавства ми будемо в змозі змінити судову систему на краще. Вашу довіру обіцяю виправдати.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Олено Вікторівно.</p>
<p>Шановні колеги, прошу народних депутатів України записатися на запитання до кандидатки. Нагадую, 1 хвилина на кожне усне запитання і до 2 хвилин для відповіді на нього. Будь ласка, записуємося.</p>
<p>Артуре Володимировичу, одну секундочку. Вельмишановна Олено Вікторівно, дивіться, і, шановні колеги, які будуть кандидувати. Коли ви знаходитеся там, є такий навушничок, який ви можете вдягнути для того, щоб краще чути питання, які вам задаються. Він знаходиться ліворуч від вас, ліворуч знизу. Знизу має бути навушничок такий. Знайшли? Я попрошу, колеги з "Ради", допоможіть. Зараз-зараз. А, є, знайшли. Так? Все, будь ласка, вдягніть його, щоб краще було чути.</p>
<p>Будь ласка, першим записався Артур Володимирович Герасимов, фракція політичної партії "Європейська солідарність".</p>
<p>Будь ласка, Артуре Володимировичу.</p>
<p></p>
<p>12:49:39</p>
<p>ГЕРАСИМОВ А.В.</p>
<p>Прошу передати слово Ірині Геращенко. Дякую.</p>
<p></p>
<p>ГОЛОВУЮЧИЙ. Ірина Володимирівна Геращенко, будь ласка.</p>
<p></p>
<p>12:49:44</p>
<p>ГЕРАЩЕНКО І.В.</p>
<p>Дякую. Шановна пані кандидуюча, ви знаєте, я хотіла би звернути увагу на політичну культуру, яка зараз демонструється в цій сесійній залі. Я хотіла звернути на це увагу і головуючого на засіданні, але так дивно трапилося, що зауваження зробили мені, а не колегам, які просто не слухають ані виступаючих, ані присутніх навіть тоді, коли мова йде про наших військовополонених чи ситуацію на фронті. І, власне, це таке дуже показове ставлення до опозиції в цій сесійній залі, до того, що все має бути залежним, от знаєте, як "кладбищенский порядок", якщо його порушує не опозиція.</p>
<p>В цьому контексті от як ви вперше в Верховній Раді України зараз присутні, як ви би охарактеризували оці слухання, в якій атмосфері вони відбуваються – європейській, за якою шкалою за 12-бальною системою ви би оцінили тут політичну культуру, і наскільки це відповідає так само європейським принципам і практикам?</p>
<p>Дуже дякую.</p>
<p></p>
<p>12:50:49</p>
<p>ЗАІЧКО О.В.</p>
<p>Дякую за запитання.</p>
<p>Я вважаю, що, перш за все, перебуваючи на будь-якій посаді, головне – це високопрофесійність, яка повинна стати для всіх викликом, яка покаже нашому суспільству, втілюючи кожний етап будь-яких реформ, під пильним громадським контролем.</p>
<p>Дякую.</p>
<p></p>
<p>ГОЛОВУЮЧИЙ. Слово надається народному депутату Осадчуку Андрію Петровичу, фракція політичної партії "Голос".</p>
<p></p>
<p>12:51:20</p>
<p>ОСАДЧУК А.П.</p>
<p>Будь ласка, передайте слово харків'янину Олександру Бакумову.</p>
<p></p>
<p>ГОЛОВУЮЧИЙ. Олександр Бакумов, будь ласка.</p>
<p></p>
<p>12:51:28</p>
<p>БАКУМОВ О.С.</p>
<p>Добрий день, шановні колеги, шановна пані кандидатка! Скажіть, будь ласка, у нас основними базовими принципами судочинства є принцип верховенства права і принцип верховенства закону. Я хотів би почути, що у вашому розумінні означає принцип верховенства права.</p>
<p>І друге питання. Суди при здійсненні судочинства, зокрема суди загальної системи нашої, можуть використовувати принцип верховенства права чи тільки ширму верховенства закону і таким чином відтісняючи на другий ряд сам принцип верховенства права?</p>
<p>Дякую вам за відповідь.</p>
<p></p>
<p>12:52:19</p>
<p>ЗАІЧКО О.В.</p>
<p>Дякую за запитання.</p>
<p>Поняття верховенства права зазначає те, що кожна особа рівна перед законом і ніхто не може бути покараний інакше, окрім як це передбачено діючим законодавством згідно вимог Конституції, законів і притягнуті до кримінальної відповідальності лише на підставі рішення суду.</p>
<p>Дякую за запитання.</p>
<p></p>
<p>ГОЛОВУЮЧИЙ. Будь ласка, Ірина Володимирівна Геращенко, фракція "Європейська солідарність".</p>
<p></p>
<p>12:52:38</p>
<p>ГЕРАЩЕНКО І.В.</p>
<p>Дякую. Шановна пані, як ми знаємо, згідно Регламенту для обрання членів Вищої ради правосуддя потрібно, щоб кандидували принаймні дві пари. Ваша кандидатура не пройшла навіть профільний комітет. Чи означає це, що ваша участь тут є формальність для того, щоб забезпечити відповідну цифру?</p>
<p>І ви знаєте, також друге моє запитання, от вперше в моїй такій довгій політичній практиці я бачу випадок, коли головуючий замість того, щоб зауважити присутнім, які не слухають сьогодні ані ваш виступ, ані виступ своїх колег, і закликати їх до високої політичної культури, яка відповідала би парламенту країни-кандидата в члени ЄС, робить зауваження опозиції щодо того, що опозиція не має права все-таки закликати колег бути парламентом.</p>
<p>Скажіть, будь ласка, як ви себе, от комфортно почуваєте в залі, де вас опозиція слухає, а більшість, ми бачимо, да, вона спілкується, сміється, переговорюється, і це парламент воюючої країни, і головуючому на це начхати.</p>
<p>Дуже дякую.</p>
<p></p>
<p>ГОЛОВУЮЧИЙ. Я перепрошую, я скористаюся правом на репліку, тому що головуючий один сьогодні, а я маю право тоді відповісти.</p>
<p>Якщо хтось погано чув, якраз буквально 7 хвилин тому я закликав в залі, щоб був порядок. А якщо хтось маніпулює своїм моралізаторством, прикриваючись європейськістю, то це просто видає вашу власну негідність і ницість. Дякую.</p>
<p>Будь ласка, відповідайте на питання.</p>
<p></p>
<p>12:54:06</p>
<p>ЗАІЧКО О.В.</p>
<p>Дякую за запитання.</p>
<p>Хочу зазначити, незважаючи на те, що я не рекомендована комітетом, проте я хочу зазначити, що я як особа, яка, можливо, буде призначена на цю посаду, та як діючий суддя, яка зсередини розуміє усі наші щоденні проблеми, вважаю, що зможу здійснити гідний внесок щодо розбудови правової держави, де буде діяти сильний та незалежний суд.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>І заключне питання. Яна Вадимівна Зінкевич, фракція "Європейська солідарність".</p>
<p></p>
<p>12:54:48</p>
<p>ЗІНКЕВИЧ Я.В.</p>
<p>Прошу передати слово Ірині Геращенко.</p>
<p></p>
<p>ГОЛОВУЮЧИЙ. Ірина Геращенко.</p>
<p></p>
<p>12:54:54</p>
<p>ГЕРАЩЕНКО І.В.</p>
<p>Дякую. Шановні колеги, я дуже втішена тим, що фракція "Європейська солідарність" дуже серйозно ставиться до обрання кандидатів на посаду Вищої ради правосуддя. Ми зустрічалися з кандидатами, ми уважно слухаємо всі виступи, ми задаємо питання. І саме так мають поводитися депутати європейського парламенту.</p>
<p>Безумовно, наша фракція не потребує ніяких коментарів щодо того, як ми маємо поводитися в сесійній залі, якщо ми не порушуємо Регламент. І нам би дуже хотілося, щоб все-таки, я до колег зараз хочу звернутися, ми не голосували за президію, як ви знаєте, ви її обирали, шануйте, будь ласка, цю президію. Головуючий на засіданні звернувся до вас, шановні колеги, з проханням, щоб ви поводилися так, як має поводитися європейський український парламент. Тут має бути все-таки повага до виступаючих, повага до президії. Давайте ми будемо слухати одне одного, сядемо на наші робочі місця. Адже такого немає в жодному європейському парламенті світу, де ви маєте можливість бувати.</p>
<p></p>
<p>ГОЛОВУЮЧИЙ. Дякую.</p>
<p>Ми завершили такою серйозною фаховою дискусією. Я не знаю, чи ви будете відповідати на восьмий раз на запитання, яке задається вам, чи ні. Професійна дискусія. Дякую, колеги. Займіть своє місце.</p>
<p>До виступу запрошується кандидат на посаду члена Вищої ради правосуддя Роман Анатолійович Маселко.</p>
<p>Будь ласка, Романе Анатолійовичу. </p>
<p><i> </i></p>
<p>12:56:30</p>
<p>МАСЕЛКО Р.А.</p>
<p>Доброго дня, шановні народні депутати! Насамперед я хочу подякувати вам за те, що ви проголосували за судову реформу, яка покликана перш за все якісно змінити Вищу раду правосуддя, а також виконати наші міжнародні зобов'язання щодо вступу в ЄС. Від цього також залежить те, яким буде наше правосуддя на наступні десятиліття.</p>
<p>У часи Майдану я захищав понад десяток учасників відомої акції "Автомайдану" до Межигір'я Януковича. Усі вони нічого не порушили, всі рапорти даїшників були сфальшовані, однак судді за вказівкою влади свідомо засуджували невинних. Саме тоді я дав обіцянку і собі, і Небесній Сотні, що докладу всіх зусиль для справедливого покарання суддів, які тоді вбили довіру до правосуддя. Не для помсти я це роблю, а для того, щоб таке свавілля не повторилося ніколи знову.</p>
<p>Однак, щоб змінити систему, самого покарання недостатньо – потрібна комплексна реформа, яка почалася у 2016 році. Я був представником, учасником Громадської ради доброчесності протягом 4 років, основним завданням якої була перевірка усіх суддів. Однак, ВРП і ВККС закривали очі на сотні фактів недоброчесності, які були нами виявлені. Чому? Бо не можуть очистити систему "яскраві" представники цієї ж системи, це як бджоли проти меду. Тому я разом з колегами активно виступав за нову реформу, і завдяки вам вона зараз втілюється. Зараз головне завдання не просто заповнити вакансії у Вищій раді правосуддя – потрібно обрати таку ВРП, яка спроможна реалізувати цю реформу. І дуже важливо, щоб у ній були представники громадського сектору.</p>
<p>Я чув, що єдина претензія до мене у тому, що я начебто йду на посаду, щоб переслідувати суддів. Дійсно, я 8 років борюся за те, що ті, хто порочить звання суддів, зазнали покарання, борюся проти корупційних схем у суді. Однак, ті судді, які зазнали справжнього переслідування, приходили до мене за захистом, і я їх захищав. Тому я і йду у ВРП для того, щоб реалізувати головне завдання судової реформи – очистити від недоброчесних, захистити доброчесних і набрати чесних і незалежних професіоналів. А головне – відновити довіру до судової системи та реалізувати очікування суспільства на чесні суди.</p>
<p>Справедливе правосуддя і високий авторитет кожного судді у суспільстві – це є моя мрія і моя ж відповідальність. Я готовий її взяти на себе і вірю, що і ви готові усвідомлювати свою відповідальність за мрію…</p>
<p></p>
<p>ГОЛОВУЮЧИЙ. Дякую, Романе Анатолійовичу.</p>
<p>Шановні колеги, прошу народних депутатів записатися на запитання до кандидата. І хотілось би почути фахові питання і дискусію. Будь ласка, записуйтеся, колеги.</p>
<p>Будь ласка, Степан Іванович Кубів, фракція "Європейська солідарність".</p>
<p></p>
<p>12:59:57</p>
<p>КУБІВ С.І.</p>
<p>Пане головуючий, доброго дня всім, прошу слово передати Марії Іоновій.</p>
<p></p>
<p>ГОЛОВУЮЧИЙ. Будь ласка, Марія Миколаївна Іонова. Будь ласка.</p>
<p></p>
<p>13:00:05</p>
<p>ІОНОВА М.М.</p>
<p>Доброго дня! Ми вам дякуємо за вашу позицію і захист учасників Євромайдану. Але хотіли б зазначити, що насправді судова реформа розпочалася при восьмому скликанні, а, на жаль, це дев'яте скликання. Ми пам'ятаємо славнозвісний Закон 1008, він насправді заблокував роботу і ВККС, і ВРП. І до цих пір не розблокована робота, як ви знаєте, і ВККС, і ВРП.</p>
<p>Тому моє питання наступне. Скажіть, будь ласка, як ви вважаєте, а чи потрібно функції ВККС об'єднати у ВРП або лишити ВККС окремою структурою? Ваша думка? Дякую.</p>
<p></p>
<p>13:00:49</p>
<p>МАСЕЛКО Р.А.</p>
<p>Дякую. Така ідея дійсно є, щоб зробити ВККС частиною ВРП, але я вважаю, що не на часі зараз. Чому? Тому що зараз запущені процеси, паралельно іде формування ВККС. І от 22 числа закінчується конкурс, ну, подання заявок на кандидатство у ВККС. Конкурсна комісія за участю міжнародників чекає ці заявки. Вона прекрасно стартувала. Я вірю, що там буде хороший конкурс, достойні кандидати. Треба дати можливість цій ВККС сформуватися, запрацювати, набрати кадри і після того вже знову можна повертатися до дискусії, чи потрібно, чи непотрібно об'єднувати. Наразі я такої потреби не бачу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Яна Вадимівна Зінкевич, фракція "Європейська солідарність".</p>
<p></p>
<p>13:01:33</p>
<p>ЗІНКЕВИЧ Я.В.</p>
<p>Прошу передати слово Олексію Гончаренку.</p>
<p></p>
<p>ГОЛОВУЮЧИЙ. Олексій Олексійович Гончаренко, будь ласка.</p>
<p></p>
<p>13:01:38</p>
<p>ГОНЧАРЕНКО О.О.</p>
<p>Олексій Гончаренко. У мене наступне питання. Була пропозиція з боку Президента України про розформування Окружного адміністративного суду міста Києва. Ця тема десь кудись зникла, пропала, щось всі загубилися і повна тиша. Хотілось би почути вашу думку щодо цього і взагалі, що нам робити з цим судом?</p>
<p>Дякую.</p>
<p></p>
<p>13:02:06</p>
<p>МАСЕЛКО Р.А.</p>
<p>У цьому питання я не дуже буду об'єктивний, тому що значна частина моєї боротьби йшла і стосувалася окружного адміністративного суду міста Києва. Як на мене, цей суд дискредитував повністю поняття правосуддя. Відновити довіру до цього суду буде неможливо. Тому єдиний можливий варіант, дійсно, реорганізувати чи якимось чином зробити все для того, щоб суспільство побачило, що ці судді пройшли відповідну перевірку і понесли відповідне покарання за те, що вони вчинили. А що робити з ОАСКом, мені здається, що воно, дійсно, це як поняття дискредитувало саме розуміння суду, правосуддя і тому подібне. Тому це питання треба закривати найближчим часом, щоб не дискредитувати судову владу.</p>
<p></p>
<p>ГОЛОВУЮЧИЙ. Будь ласка, Артур Володимирович Герасимов, фракція "Європейська солідарність".</p>
<p></p>
<p>13:03:00</p>
<p>ГЕРАСИМОВ А.В.</p>
<p>Прошу передати слово Ірині Геращенко. Дякую.</p>
<p></p>
<p>ГОЛОВУЮЧИЙ. Передайте слово Геращенко.</p>
<p></p>
<p>13:03:07</p>
<p>ГЕРАЩЕНКО І.В.</p>
<p>Дякую, шановний пане кандидат. Ми дякуємо вам за те, що ви згадали важливі реформи парламенту восьмого скликання, які розпочалися, і реформа судів, і антикорупційна реформа. І, власне, важливо би, щоб сьогоднішні дебати по обранню представників Верховної Ради від Вищої ради правосуддя продемонстрував канал "Рада", тому що довіра до судів – це важлива складова європейської держави. На жаль, сьогодні суддівська система дуже залежить від Банкової і там продовжується такий дуже серйозний вплив "портновщини". Ми знаємо, що в нас і досі є кримінальні провадження, які були створені Портновим, написані ним і впроваджені протягом цих років, і написані в Кремлі, по суті.</p>
<p>От як ви бачите вплив і позицію Вищої ради правосуддя щодо забезпечення незалежності судової гілки влади в першу чергу від інституту, який називається, вірніше, це не інститут, а вулиця, яка називається Банкова?</p>
<p>Дуже дякую.</p>
<p></p>
<p>13:04:11</p>
<p>МАСЕЛКО Р.А.</p>
<p>Дякую за питання. Для мене принципово важливо, щоб кожен суддя і кожен член Вищої ради правосуддя був незалежний від будь-кого і незалежно від того, хто його обирає: депутати, прокурори, Президент, він має бути незалежним. Ми чули всі плівки Вовка, де були впливи, були вказівки і вони, на жаль, виконувалися. Я йду у ВРП для того, щоб цього не було, я цього не допущу і я не буду давати це іншим. Якщо я буду знати про такі факти, я буду про них повідомляти публічно.</p>
<p>Тому це вважаю своїм першочерговим завданням зробити незалежними, справді незалежними, кожного члена ВРП і кожного суддю.</p>
<p></p>
<p>ГОЛОВУЮЧИЙ. Будь ласка, народний депутат Саврасов, фракція "Європейська солідарність".</p>
<p></p>
<p>13:05:00</p>
<p>САВРАСОВ М.В.</p>
<p>Прошу передати слово Сергію Алєксєєву.</p>
<p></p>
<p>ГОЛОВУЮЧИЙ. Будь ласка, Алєксєєв.</p>
<p></p>
<p>13:05:08</p>
<p>АЛЄКСЄЄВ С.О.</p>
<p>Доброго дня! Скажіть, будь ласка, раніше існував в законі випробувальний термін для судді 5 років, потім він перепризначався на свою посаду. Зараз після судової реформи такого вже не існує. Але є чимало суддів, які закінчили свій 5-річний термін і зараз перебуваючи в статусі судді не мають повноважень на здійснення правосуддя. І тим більше получають чималу заробітну плату, а по факту не здійснюють правосуддя, тобто нічого не роблять.</p>
<p>Скажіть, будь ласка, яке ваше ставлення, як вирішити цю проблему? Дякую.</p>
<p></p>
<p>13:05:55</p>
<p>МАСЕЛКО Р.А.</p>
<p>Дійсно, така проблема є і вона дуже, ну, фактично виглядає дивно, тому що у нас дуже брак кадрів у судах. І тому ті 300 людей, які зараз є суддями, але не здійснюють правосуддя, це дуже дивно.</p>
<p>Єдине що, я вважаю, що на даний момент потрібно все-таки запустити Вищу кваліфікаційну комісію і якомога швидше, першочерговим завданням її має бути, перевірити цих суддів і запустити, дати рекомендації стосовно їх призначення і вирішити цю проблему. Насправді, я вважаю, що це можна зробити доволі швидко і щоб ці судді повернулися до здійснення правосуддя.</p>
<p>Я на посаді члена ВРП бачу, що я, напевно, буду докладати зусиль для того, щоб ця проблема була вирішена якомога швидше. Хоча я особисто бачу, що все-таки треба дочекатися ВККС.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, дякую. Ми завершили обговорення. Нуль, нуль, нуль – бачите, треба своєчасно жати і брати слово, шановні колеги.</p>
<p>Дякую вам, Роман Анатолійович. Сідайте, будь ласка.</p>
<p>До виступу запрошується кандидат на посаду члена Вищої ради правосуддя Микола Володимирович Мороз. Будь ласка. Виступ – до 3 хвилин. А потім запитання, шановні колеги, до 6 хвилин. Тому треба тиснути, щоб попасти, бо це не від фракцій і груп, а від народних депутатів.</p>
<p>Будь ласка, Микола Володимирович.</p>
<p><b> </b></p>
<p>13:07:20</p>
<p>МОРОЗ М.В.</p>
<p>Доброго дня, шановний пане Голово, шановні народні депутати! Хочу представитися для початку. Микола Володимирович Мороз. Понад 25 років я викладаю в Національному юридичному університеті імені Ярослава Мудрого, кандидат юридичних наук, доцент. Я вважаю, що маю необхідну кваліфікацію, свідченням чого є участь моя у конкурсах до Верховного Суду. Я двічі брав участь в таких конкурсах і пройшов всі їх етапи, був визнаний здатним здійснювати правосуддя у Касаційному господарському суді та у Касаційному цивільному суді у складі Верховного Суду. Вважаю, що основним мотивом волевиявлення і стати членом Вищої ради правосуддя є бажання взяти участь у процесі реформ, які б сприяли встановленню України як правової держави, підвищення авторитету судової влади в очах суспільства, переконали б його у справедливості, в доступності та ефективності судочинства.</p>
<p>Багато хто із противників судової реформи говорить про те, що у судовій системі все добре, за виключенням якихось окремих поодиноких випадків. В той же час це не так, проблеми є, і це проблеми, які носять системний характер. Вони існували практично весь час незалежності України. На необхідності такої реформи, яка має величезне значення для розвитку економіки нашої держави, для розвитку громадянського суспільства неодноразово наголошувало і керівництво держави, і народні депутати. Ця реформа судова є однією з ключових умов для вступу України до Євросоюзу.</p>
<p>Проблемою є низький рівень довіри суспільства до органів судової влади, довіри іноземних інвесторів. Ця довіра має бути відновлена за рахунок наступних заходів. По-перше, за рахунок оновлення та формування корпусу суддів, відповідно до міжнародних стандартів. Ефективно здійснювати правосуддя може лише незалежний безсторонній компетентний та доброчесний суд.</p>
<p>Пов'язана з цим є загальновідома проблема кадрового голоду у судовій системі. Зазначене призводить до надмірного навантаження суддів, які продовжують здійснювати правосуддя. У свою чергу перевантаженість суддів призводить до чисельних порушень як матеріального, так і процесуального права.</p>
<p>У разі обрання мене членом Вищої ради правосуддя у процесі відбору суддів докладатиму усіх зусиль задля перемоги в конкурсах на посади суддів виключно доброчесних та компетентних кандидатів.</p>
<p>Також хочу звернути увагу на те, що особливою проблемою в цей період, саме в цей період є те, що з'явилися так звані судді-зрадники України. В разі обрання мене членом ВРП буду безкомпромісним і зроблю все залежне від мене до притягнення таких суддів зрадників до відповідальності.</p>
<p>Дякую.</p>
<p></p>
<p>ГОЛОВУЮЧИЙ. Дякую, Миколо Володимировичу.</p>
<p>Шановні колеги, прошу народних депутатів записатися на запитання до кандидата, будь ласка.</p>
<p>Будь ласка, Бакумов, "Слуга народу".</p>
<p>Олександр Сергійович, будь ласка.</p>
<p></p>
<p>13:10:54</p>
<p>БАКУМОВ О.С.</p>
<p>Добрий день шановний пане кандидате! Хотів би сказати, от було вже запитання стосовно Окружного адміністративного суду міста Києва, але, на превеликий жаль, наша вся судова система не має сьогодні підтримки українського суспільства. І це питання не тільки в законодавчих процесах, це не питання тільки самих суддів, які є іноді недоброчесними і створюють таку ситуацію. Це також і ставлення українського суспільства, це також і ставлення членів ВРП до відповідної судової системи.</p>
<p>Тому в мене є до вас таке питання. Скажіть, будь ласка, які першочергові заходи мала б чи, на вашу думку, мала б вжити Верховна Рада, Вища рада правосуддя для того, щоб все ж таки підтримати судову систему, відновити рівень довіри українського суспільства до всієї судової системи України.</p>
<p>Дякую вам за відповідь.</p>
<p></p>
<p>13:11:53</p>
<p>МОРОЗ М.В.</p>
<p>Дякую вам. Справа в тому, що я вже про це говорив. Так, дійсно, що низький рівень довіри суспільства до органів судової влади є, мабуть, найбільшою проблемою. Досягнути планую мету відновлення суспільної довіри наступним чином. Я вже говорив, що за допомогою оновлення та формування корпусу суддів відповідно до міжнародних стандартів.</p>
<p>По-друге, скажімо так, якомога швидше наповнити судову систему новими суддями, відібраними на чесних конкурсах, що у свою чергу підвищить якість здійснення правосуддя.</p>
<p>По-третє, вважаю, що потрібно все ж таки ВРП більш активно підтримувати зв'язок із громадянським суспільством, потрібно пояснювати свої рішення, можливо, можна… можливо, деякі рішення, в принципі, або багато з них є і абсолютно нормальними, абсолютно правомірними, однак суспільство потрібно переконати і вести роз'яснювальну роботу, тому потрібно приділяти увагу, значну увагу комунікації із суспільством.</p>
<p>Вважаю, що практика притягнення суддів до дисциплінарної відповідальності має бути єдиною та сталою. І це, на мою думку, теж є чинником для можливості відновлення довіри суспільства до суддів.</p>
<p>Ну, і відповідно хочу зазначити, що раніше, на жаль, Вища рада правосуддя не відрізнялася конструктивністю у роботі із органами законодавчої та виконавчої влади. Вважаю, що це потрібно змінювати, потрібно шукати, скажімо так, у цій співпраці конструктив. І ця робота має бути спрямована на ось розвиток сучасної системи судової України, на покращення її, ну, і в цілому на поліпшення життя простих українців.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, народний депутат Швачко Антон Олексійович, фракція політичної партії "Слуга народу". Будь ласка.</p>
<p></p>
<p>13:13:59</p>
<p>ШВАЧКО А.О.</p>
<p>Прошу передати слово Денису Маслову.</p>
<p></p>
<p>ГОЛОВУЮЧИЙ. Денис Маслов, будь ласка.</p>
<p></p>
<p>13:14:04</p>
<p>МАСЛОВ Д.В.</p>
<p>Шановні кандидати, вітаю вас! Бажаю, як і всім кандидатам, успіху в голосуванні.</p>
<p>І скажіть, будь ласка, в разі вашого обрання на посаду члена Вищої ради правосуддя скажіть, будь ласка, яким чином, ви маєте великий досвід роботи в науковій установі, в університеті, яким чином ви збираєтесь реалізувати ваші знання, ваш досвід як науковця в роботі Вищої ради правосуддя?</p>
<p>Дякую.</p>
<p></p>
<p></p>
<p>13:14:49</p>
<p>МОРОЗ М.В.</p>
<p>Дякую. По-перше, скажімо так, робота в науковій установі, вона передбачає, робота в науковій установі передбачає, що в мене надзвичайно великі контакти з науковцями. Очевидно, що я буду залучати наукову спільноту для того, щоб втілювати найкращі європейські здобутки, світові здобутки для покращення роботи ВРП. Очевидно, що планую бути представником не лише парламенту, а в цьому разі і тих ідей, які вбачають науковці, які спеціалізуються у сфері судочинства.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Кисилевський Дмитро Давидович, фракція політичної партії "Слуга народу".</p>
<p></p>
<p>13:15:35</p>
<p>КИСИЛЕВСЬКИЙ Д.Д.</p>
<p>Прошу передати слово Любові Шпак.</p>
<p></p>
<p>ГОЛОВУЮЧИЙ. Будь ласка, Любов Шпак.</p>
<p></p>
<p>13:15:41</p>
<p>ШПАК Л.О.</p>
<p>В мене достатньо просте питання, але це питання турбує передусім наших виборців, як подолати саме корупцію в наших судах. Хочеться почути вичерпну відповідь і справжні дії, які повинні бути.</p>
<p>Дякую.</p>
<p></p>
<p>13:16:01</p>
<p>МОРОЗ М.В.</p>
<p>Дякую вам. Я вже говорив про те, що корупція в судах, вона, скажімо так, має бути подолана за рахунок не одного, а комплексних заходів, але це не лише заходи Вищої ради правосуддя, яка вживається, хоча Вища рада правосуддя має бути ключовим органом в цій боротьбі з корупцією у частині притягнення суддів, безкомпромісного притягнення суддів до дисциплінарної відповідальності, незважаючи на особистості таких порушників. Я вважаю, що це повинен бути і тиск суспільства, і тиск органів держави в цілому, скажімо так, суспільний резонанс щодо недопустимості таких проявів.</p>
<p>Я вважаю, що в принципі це дає свої позитивні результати. Ми бачили, що кричущих випадків у судовій системі, пов’язаних з корупцією, стає все менше і менше з кожним часом, тобто, скажімо, судді все ж таки теж зважають на такі речі як тиск суспільства, як невідворотність відповідальності і утримуються від вчинення таких правопорушень.</p>
<p>Дякую за увагу.</p>
<p></p>
<p>ГОЛОВУЮЧИЙ. Дякую, Михайле Володимировичу. Сідайте, будь ласка, займіть своє місце.</p>
<p>І завершальний виступ кандидата на посаду члена Вищої ради правосуддя. Я запрошую В'ячеслава Валентиновича Талька.</p>
<p>Будь ласка, В'ячеславе Валентиновичу.</p>
<p></p>
<p>13:17:30</p>
<p>ТАЛЬКО В.В.</p>
<p>Шановний пане Голово! Шановні народні депутати! Запити сьогодення ставлять перед кожним членом Вищої ради правосуддя виклик невідкладно вжити всіх можливих заходів для наповнення вакантних посад суддів, а також забезпечити створення в України доброчесного та високопрофесійного корпусу суддів. Переважна більшість суддів, яка сьогодні працює у надскладних умовах, в умовах війни, в умовах перевантаження, є професійними і, на моє переконання, сумлінними, оскільки щодня забезпечують нашим громадянам право на судовий захист.</p>
<p>Реагування щодо суддів, які підривають авторитет судової влади, має бути невідкладне, рішуче і вмотивоване. Нагальним викликом сьогодні є розробка Вищою радою правосуддя спільно із Верховним Судом узагальнення дисциплінарної практики Вищої ради правосуддя в аспекті правових позицій Великої палати Верховного Суду. Зокрема це дозволить врахувати в роботі дисциплінарного органу зауваження Великої палати щодо достатньої вмотивованості рішень дисциплінарного органу. Також дозволить виробити підходи для предметного розкриття таких широких за змістом понять як "груба недбалість", "підрив авторитету правосуддя", "грубе порушення закону".</p>
<p>Невідкладно має бути розпочатий процес конкурсу на формування служби дисциплінарних інспекторів, завдання і виклики роботи якої для мене відомі і знайомі. У цьому контексті мають бути розроблені практичні матеріали і тести, виконавши які доброчесний кандидат зможе підтвердити свою здатність виконувати повноваження дисциплінарного інспектора. Європейські стандарти та практики у питаннях дисциплінарної відповідальності показують, що до здійснення дисциплінарного провадження залучаються на підставі відкритого конкурсу та виконання практичних завдань найкращих фахівців в деяких країнах виключно судді апеляційної ланки. Хоча тут є теж свої застереження, оскільки існує небезпека корпоратизації дисциплінарного органу. Перед Вищою радою правосуддя…</p>
<p></p>
<p>ГОЛОВУЮЧИЙ. Дякую.</p>
<p>Прошу народних депутатів України записатися на запитання до кандидата. Будь ласка.</p>
<p>Будь ласка, Дирдін Максим Євгенович, фракція політичної партії "Слуга народу".</p>
<p></p>
<p>13:21:00</p>
<p>ДИРДІН М.Є.</p>
<p>Доброго дня! У мене таке от до вас питання як до кандидата на велику посаду державницьку: яка ваша позиція стосовно долі Верховного Суду України і суддів зокрема в контексті рішення Конституційного Суду України?</p>
<p>Дякую.</p>
<p></p>
<p>13:21:27</p>
<p>ТАЛЬКО В.В.</p>
<p>Дякую за запитання.</p>
<p>Наскільки я зрозумів, мова йде про рішення "Гуменюк та інші проти України", де постало питання, що робити з суддями Верховного Суду України. Я вважаю, що у парламенті є комісія відповідна, організовані були Радою суддів певні питання. Тут питання виключно законодавчого врегулювання: переходу суддів Верховного Суду України до Верховного Суду, оскільки за визначенням рішення Європейського суду не відбулася зміна інстанції, відбулася лише зміна назви.</p>
<p>Дякую за запитання.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Олександр Сергійович Бакумов.</p>
<p></p>
<p>13:22:12</p>
<p>БАКУМОВ О.С.</p>
<p>Доброго дня, шановний пане кандидат. У мене до вас два запитання. Я прошу відповісти на два запитання, тому що я не чую відповіді кандидатів на ті професійні питання, які ставить сьогодні зал, не політичні, а саме правові питання, які вам ставлять як кандидатам до складу Вищої ради правосуддя.</p>
<p>Перше питання. Як ви відноситеся до того, що в 2020 році Конституційний Суд виніс рішення, яким визнав неконституційною статтю 375 Кримінального кодексу щодо винесення завідомо неправосудного рішення? Це стосовно притягнення суддів до відповідальності за відповідні дії. Це в мене перше запитання. Як би ви зробили як законодавець, чи підтримаєте ви введення відповідної норми, статті в Кримінальний кодекс?</p>
<p>І друге запитання. Чи підтримуєте ви створення, зокрема в дані часи в нашій державі спеціальної військової юстиції, воєнних судів, воєнних трибуналів, які б зараз би займалися відповідним судовим розглядом справ, які вчинені в сфері військової чи воєнної справи?</p>
<p>Будь ласка. Дякую.</p>
<p></p>
<p>13:23:18</p>
<p>ТАЛЬКО В.В.</p>
<p>Дякую за запитання.</p>
<p>Відповідь на перше. Щодо кримінальної відповідальності суддів за ухвалені ними рішення. Це є неприпустимим. Можливим це є виключно, якщо вдасться довести прямий умисел судді на постановлення завідомо неправосудного рішення. Але це формулювати як статтю в Кримінальному кодексі, я не вважаю, що є необхідним, тому що така стаття, її небезпека полягає в тому, що через цю статтю в подальшому здійснюється тиск на суддю, формально порушуючи кримінальну справу, витребовуючи матеріали справи, – це втручання в незалежність судді.</p>
<p>Стосовно другого питання. Я вважаю, що у військовий час є певна специфіка судочинства, яка стосується військовослужбовців і всіх питань, які пов'язані з військовою службою, а тому, думаю, якщо є необхідні обґрунтування і це на часі, такі питання мають парламентом України бути вирішені. Я думаю, що за парламентом тут не стане.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, народний депутат Швачко Антон Олексійович, фракція "Слуга народу".</p>
<p></p>
<p>13:24:46</p>
<p>ШВАЧКО А.О.</p>
<p>Добрий день! Пане кандидате, я маю до вас два запитання. Перше запитання. Які ви ставите перед собою цілі в разі обрання вас членом ВРП?</p>
<p>І друге питання. Нам всім відомо, що корупція в судах – основна проблема в нашій країні. Як ви бачите для себе вирішення цієї проблеми? Якої допомоги ви потребуєте від нас як від Верховної Ради?</p>
<p></p>
<p>13:25:15</p>
<p>ТАЛЬКО В.В.</p>
<p>Основними цілями будь-якого кандидата і члена, вірніше, члена Вищої ради правосуддя є забезпечення функціонування ефективного корпусу суддів, доброчесного. Я думаю, що є питання, і воно пов'язане буде з другим питанням, це трошки невірного тлумачення судовою системою поняття незалежності суду. Іноді судді вважають, що незалежність, це означає незалежність від усього: від Конституції, від суспільства, від бога. Для цього, я думаю, що першочерговим має бути допрацьована прозорість усіх процесів, має бути напрацьована доброчесність і підзвітність суддів перед суспільством. Лише в цьому випадку, у випадку наявності ефективних механізмів підзвітності, ми будемо мати наслідком незалежність суддів.</p>
<p>Дякую за запитання.</p>
<p></p>
<p>ГОЛОВУЮЧИЙ. Дякую.</p>
<p>І завершальне питання. Любов Олександрівна Шпак.</p>
<p>Будь ласка, Любове Олександрівно.</p>
<p></p>
<p>13:26:28</p>
<p>ШПАК Л.О.</p>
<p>Передаю слово Денису Маслову.</p>
<p></p>
<p>ГОЛОВУЮЧИЙ. Будь ласка, Денис Маслов.</p>
<p></p>
<p>13:26:38</p>
<p>МАСЛОВ Д.В.</p>
<p>Шановний кандидате, з вашої біографії знаємо, що ви працювали на посаді дисциплінарного інспектора у Вищій раді правосуддя. Я хочу вам поставити питання, розкажіть залу, чому ви звільнилися і чи правда, що ви звільнилися за власним бажанням?</p>
<p>Дякую.</p>
<p><b> </b></p>
<p>13:27:06</p>
<p>ТАЛЬКО В.В.</p>
<p>Дякую за запитання.</p>
<p>Я звільнився за власним бажанням. Підставою для прийняття мною такого рішення було постановлення Третьою дисциплінарною палатою 13 січня 2021 року рішення про притягнення до відповідальності судді. 21 січня, коли текст зазначеного рішення з'явився на сайті Вищої ради правосуддя, ознайомившись із ним, я, не вагаючись, одразу написав заяву про звільнення. Оскільки, на моє переконання, означене рішення було повністю немотивованим. В подальшому пів року по тому Велика палата скасувала зазначене рішення Вищої ради правосуддя. Це все, що я маю по цьому питанню.</p>
<p></p>
<p>ГОЛОВУЮЧИЙ. Дякую.</p>
<p>Прошу, займіть своє місце.</p>
<p>Шановні народні депутати, переходимо до виступів від депутатських фракцій і груп. Я прошу записатися фракції і групи, ті, хто бажає, колеги.</p>
<p>Будь ласка, Сергій Володимирович Власенко, фракція "Батьківщина".</p>
<p></p>
<p>13:28:49</p>
<p>ВЛАСЕНКО С.В.</p>
<p>Дякую, пане Голово.</p>
<p>На жаль, дискусія про кандидатів у члени ВРП вчергове перетворилася про обмін якимись політичними гаслами і кричалками замість того, щоб обговорити професійні проблеми. До речі, було непогане питання про те, що зробити для того, щоб знищити корупцію в судах. Відповідь на це дуже проста: по-перше, не несіть гроші в суди; і по-друге, перестаньте дзвонити із головних кабінетів у судові кабінети – і не буде корупції в судах. Це по?перше.</p>
<p>І друге, що треба провести. Треба провести реальну глибоку реформу судової системи. До речі, про реформу. Тут деякі казкарі розказували із трибуни і в запитаннях про видатну реформу 16-го року, так я хочу нагадати цим казкарям про те, що реформа 16-го року визнана неконституційною. Так само, до речі, як і 1008, прийнятий цим складом Верховної Ради, також визнаний неконституційним.</p>
<p>Тому, знаєте, можна багато-багато про що говорити, але треба трошки пам'ятати: єдиний "здобуток" (в лапках) цього парламент – це передача під повний зовнішній контроль обрання органів, які займаються дисциплінарно-кваліфікаційними питаннями по суддях. Оце єдиний був так званий плюс цього всього. Ми вже маємо НАБУ, яке нам призначили іноземці, ми маємо інших очільників правоохоронних органів. Єдине, що немає ефективності в цих органів, а так все інше добре.</p>
<p>Ще раз підкреслюю... До речі, деякі колеги тут ідуть реформувати суддівський корпус, але вони забули, що більшість повноважень цим парламентом передано від Вищої ради правосуддя інспекторам дисциплінарним. І велику кількість повноважень, які ще до сьогоднішнього дня не виконувала, вірніше, виконувала Вища рада правосуддя, тепер будуть виконувати дисциплінарні інспектори.</p>
<p>І останнє. На жаль, сьогоднішнє наше голосування жодним чином не вплине на роботу ВРП, тому що не буде у ВРП сформовано кворум. Кворум у ВРП буде сформовано лише в жовтні-листопаді цього року. Тому голосування сьогодні...</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>13:31:02</p>
<p>ГОЛОВУЮЧИЙ. Будь ласка, "Слуга народу", Дануца.</p>
<p></p>
<p>13:31:03</p>
<p>ДАНУЦА О.А.</p>
<p>Прошу передати слово Денису Маслову.</p>
<p></p>
<p>ГОЛОВУЮЧИЙ. Денис Маслов, будь ласка.</p>
<p></p>
<p>13:31:18</p>
<p>МАСЛОВ Д.В.</p>
<p>Колеги, цьому парламенту вже є чим пишатися. Саме цей склад парламенту в 2021 році прийняв законопроект, який зрештою змінив підходи до формування Вищої ради правосуддя і Вищої кваліфікаційної комісії. Тепер ми це робимо в більш відкритий спосіб з перевіркою доброчесності кандидатів, за участі в тому числі представників міжнародної спільноти. Тому знайте, що вам є чим пишатися. Це по-перше.</p>
<p>По-друге, сьогодні дуже символічний день, тому що саме парламенту належить першому визначитися зі своїми кандидатурами до складу Вищої ради правосуддя за новою процедурою. Ми не маємо змарнувати довіру нашого суспільства і наших людей. Сьогодні, я впевнений, ми зобов'язані обрати двох кращих кандидатів з тих чотирьох, які нам були передані Етичною радою. Ми сьогодні маємо проголосувати і підтримати найкращих. Закликаю сьогодні всі політичні сили, всі фракції, депутатські групи висловити свою позицію і зрештою надіслати представників, делегованих нами, у Вищу раду правосуддя. Знайте, що в нашій сучасній державі буде панувати порядок і закон.</p>
<p>Дякую.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p align=center></p>
<p>13:32:43</p>
<p>ГОЛОВУЮЧИЙ. Дякую.</p>
<p>Будь ласка, Григорій Миколайович Мамка, "Платформа за життя і мир".</p>
<p></p>
<p>13:32:51</p>
<p>МАМКА Г.М.</p>
<p>Шановні колеги, хочу звернути увагу про те, що судова гілка влади в нас реформується, на моїй пам'яті, останні десять років. Але хтось дореформувався до того, що в звичайному селі, простому на 10 тисяч населення, і суддів можна не знайти. Пішли на пенсію, нових не призначили, тому що той недоброчесний і все інше. Повірте, ми будемо обирати членів ВРП, От уявіть собі, з'їзд суддів левову частину ВРП повинен надати кандидатів. На даний час з'їзд суддів переніс розгляд цього питання на невизначену дату. І обрання на даний час членів ВРП… Я хотів задати питання, а чим же ви до цього часу будете займатися, якщо кворуму немає, виконувати свою роботу неможливо згідно з законом, а час буде йти? Я хочу все-таки розвіяти міф, що після сьогоднішнього обрання вперше в історії, як анонсовано, щось буде мінятися. Нічого не буде змінюватися, а необхідно концептуально в цьому залі прийняти раз і назавжди рішення щодо критеріїв суддів, щодо їх відбору, призначити і дати можливість здійснювати правосуддя від імені України. А ті правоохоронні органи, яких уже більше десяти чи одинадцяти, які наділені повноваженнями боротися не з корупцією, а, на жаль, з корупціонерами, виконувати свою функцію, документувати, обирати запобіжні заходи і скеровувати справи до суду. Тоді це буде чітка і ясна модель правосуддя.</p>
<p>Дякую вам.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, будь ласка, Федина Софія Романівна.</p>
<p>Я так розумію, Олексій Олексійович, будь ласка, ви.</p>
<p></p>
<p>13:34:53</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність".</p>
<p>Шановні друзі, нам кажуть, нам є чим в цій залі пишатися. Я щось не зрозумів, а чим пишатися? Цей парламент оголошував судову реформу своєю однією із найголовніших цілей. Скажіть, будь ласка, чим пишатися? Сьогодні в країні не можна ані призначити суддю, ані звільнити суддю, немає ані Вищої кваліфікаційної комісії суддів, ані Вищої ради правосуддя. Вища рада правосуддя втратила кворум 22 лютого – лютого. Зараз серпень місяць. Війна, вторгнення – все зрозуміло. Але чому ми не могли майже пів року обрати ці дві кандидатури від Верховної Ради? Що нам заважало? Де інші члени ВРП? У нас повний колапс судової системи, повний колапс. У нас немає суддів, щоб розглядати справи. У нас немає суддів, ну, просто взагалі. Зате у нас є судді, які мали 5-річний термін. Цей термін завершився. А так як їх призначити не можуть, вони просто сидять вдома і отримують по 70, 80, 90 тисяч гривень зарплати на місяць, нічого не роблячи взагалі. Тобто взагалі нічого не роблячи, не виходячи з дому. І нам кажуть, нам є чим пишатися. Розкажіть, чим, чим нам зараз тут пишатися? Що зроблено в українському судочинстві, що українське судочинство стало схоже на щось людське, а не на якесь знущання? Мені це невідомо.</p>
<p>Тому, звичайно, сьогодні треба обрати двох членів ВРП. Я звертаюся, що давайте нарешті оберемо інших. Давайте розблокуємо з'їзд суддів. Давайте ми отримаємо кворум ВРП. Давайте почнемо виганяти суддів, які є ганьбою для всієї країни. Давайте нарешті призначати суддів, в тому числі молодих, які здатні показати нову якість, бо інакше все це – знову чергові розмови і більше нічого.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, завершальний виступ від фракцій і груп. Я запрошую до слова Ярослава Романовича Юрчишина, фракція політичної партії "Голос". Будь ласка.</p>
<p></p>
<p>13:37:03</p>
<p>ЮРЧИШИН Я.Р.</p>
<p>Погоджуюся з колегами про те, що пишатися варто тим, що зроблено. Зараз ми в процесі здійснення судової реформи, на жаль, скоріше на етапі виправлення попередніх помилок. І справді для того, щоб їх виправити, необхідна повноцінна ВРП. Сьогодні ми як Верховна Рада можемо зробити свою частину роботи, знову ж такий не пишаючись, а виконуючи свої обов'язки, і обрати тих, кого нам відібрали згідно процедури, яку ми з вами погодили, зокрема за участі наших міжнародних партнерів і експертів.</p>
<p>Ми маємо рекомендації Етичної ради, ми маємо рекомендації громадськості, ми маємо рекомендації комітету. І тому закликаємо голосувати, "Голос" буде голосувати за Романа Маселка і пана Мороза, які рекомендовані громадськістю.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, у нас залишаються ще виступи від народних депутатів – до 6 хвилин. Але я дуже попрошу, після цього ми переходимо до голосування. Я ще раз підкреслюю інформацію: давайте таким чином, що вся інформація, всі прийняті рішення, які приймаються в цій залі, ми даємо на оприлюднення через 30 хвилин після завершення цього засідання. Я прошу ще раз: давайте дотримуватися такої корпоративної інформаційної етики.</p>
<p>Шановні колеги, я прошу записатися на виступи від народних депутатів України і після цього будемо переходити до голосування. Будь ласка.</p>
<p>Будь ласка, Іванна Орестівна Климпуш-Цинцадзе, фракція "Європейська солідарність".</p>
<p></p>
<p>13:39:04</p>
<p>КЛИМПУШ-ЦИНЦАДЗЕ І.О.</p>
<p>Прошу передати слово Олексію Гончаренку.</p>
<p></p>
<p>ГОЛОВУЮЧИЙ. Будь ласка, Олексій Гончаренко.</p>
<p></p>
<p>13:39:19</p>
<p>ГОНЧАРЕНКО О.О.</p>
<p>Друзі! Олексій Гончаренко, "Європейська солідарність". Я свою думку головну сказав, я хочу інше зараз вам додати. І я звертаюся зараз до кожного народного депутата, нас все одно ніхто не бачить, крім нас з вами, давайте ми, як на кухні, зараз поговоримо. А скажіть мені, будь ласка, а доколи ця буде зневага до народних депутатів України? До всіх: до мене, до вас, до кожного в незалежності від фракції? У мене просте питання: чому в слоті телеканалу "Рада" можна побачити що завгодно, крім Верховної Ради України. Ну, чому мені може хтось це пояснити? От, Голово Верховної Ради, я дуже би хотів почути відповідь. Іде слот "Рада" на марафоні національному, чому там немає Ради? Чому не можна записати наше зібрання шановне і через декілька годин, як ми розійдемося, безпека дозволить, пустити показати людям, що ми живі, що ми ходимо на роботу, що ми тут щось робимо з вами, бо люди тільки сміються.</p>
<p>Чому над нами можна знущатися і забрати паспорти дипломатичні у 225-и і в кожного з нас з вами? Чому? Коли є стаття Закону "Про статус народного депутата", яка чітко каже, що дипломатичний паспорт дається кожному народному депутату на час його обов'язків, і не можна забрати, взяти. Чому до нас так відноситься Міністерство закордонних справ? Як це можна дозволяти об себе витирати ноги?</p>
<p>Чому у нас… Коли останній раз був уряд? Де уряд? Ми з вами ходимо на роботу. Ми завжди тут з першого дня, 24 лютого ми зібралися і голосували за воєнний стан. Ми тут були в березні, коли російські війська були під Києвом. Де наш уряд? Я забув, як вони виглядають. Чому ми не може навіть задати їм питання? Я розумію, що для піару скоро треба буде кожному нас з вами ще дрючком дати по спині на вході, і люди будуть аплодувати. Але ж, вибачте, це ж тоді не парламент. А що це? Годі вже, друзі, давайте поважати себе!</p>
<p></p>
<p>ГОЛОВУЮЧИЙ. Будь ласка, Лопушанський Андрій… Перепрошую, Кубів Степан Іванович, фракція "Європейська солідарність".</p>
<p></p>
<p>13:41:30</p>
<p>КУБІВ С.І.</p>
<p>Слово прошу передати Ірині Геращенко.</p>
<p></p>
<p>13:41:40</p>
<p>ГЕРАЩЕНКО І.В.</p>
<p>Шановні колеги! Найвищу підтримку, стовідсоткову підтримку українського суспільства, має сьогодні українська армія – Збройні Сили України.</p>
<p>Найнижчу підтримку, одну з найнижчих, на жаль, має судова гілка влади. Чому? Тому що в суспільстві є величезний запит на справедливість, величезний запит на незалежність судової гілки влади. І очевидно, що ми з вами сьогодні, коли, нарешті, як правильно зазначив мій шановний колега Олексій Гончаренко, фракція "Європейська солідарність", знайшли час за пів року обрати представників Вищої ради правосуддя, маємо обрати виключно професійних і незалежних людей.</p>
<p>Серед присутніх тут є люди, з якими ми мали дуже різні дискусії, коли були при владі, іноді гострі, але шануючи їх професіоналізм, незалежність і ту велику роботу, яку як адвокат, наприклад, пан Роман робив для захисту прав родин, постраждалих під час Революції Гідності. І ми з великою радістю підтримаємо його кандидатуру.</p>
<p>В той же час ми чекаємо, що ця сесійна зала нарешті усвідомить власну відповідальність в той час, коли Збройні Сили України захищають європейські принципи розбудови держави для того, щоби ми з вами сприяли незалежності українських суддів. І абсолютно правий Олексій Гончаренко, фракція "Європейська солідарність", коли ми говоримо про те, що українське суспільство хоче знати, кого сьогодні обирає Верховна Рада України, які є аргументи, які питання ми ставили до представників майбутніх Вищої ради правосуддя.</p>
<p>Скажіть, будь ласка, чому на каналі "Рада", який має висвітлювати діяльність Верховної Ради України, немає Верховної Ради України? Там є що завгодно, там радники, порадники, позаштатні прибиральники Офісу Президента, там є коти, собаки, там є хто завгодно, там...</p>
<p></p>
<p>ГОЛОВУЮЧИЙ. Будь ласка, Лопушанський Андрій Ярославович, фракція політичної партії "Європейська солідарність".</p>
<p></p>
<p>13:43:52</p>
<p>ЛОПУШАНСЬКИЙ А.Я.</p>
<p>Прошу слово передати Ірині Геращенко.</p>
<p></p>
<p>13:44:01</p>
<p>ГЕРАЩЕНКО І.В.</p>
<p>Шановні колеги, це надзвичайно серйозна дискусія. Я хочу сказати, що фракція "Європейська солідарність" зареєструвала Постанову про зміни до висвітлення діяльності Верховної Ради України, в якій ми пропонуємо, щоби канал "Рада", який зараз через безпекові питання не може транслювати засідання Верховної Ради в прямому ефірі, в повному обсязі демонстрував ці обговорення в слоті телеканалу "Рада" в марафоні щоденному, тому що цей марафон став не марафоном єднання національної єдності,а, на жаль, марафоном цензури.</p>
<p>І, до речі, дуже важливо, шановні кандидати на посаду Вищої ради правосуддя, звернути вашу увагу на порушення прав людини, які сьогодні відбуваються під гаслом воєнного стану. Воєнний стан, самообмеження, велика відповідальність, воєнна цензура – це все сьогодні виправдано. На жаль, ми маємо найгірший випадок і приклад політичної цензури.</p>
<p>Пане Романе, ми повертаємось в часи Януковича. Коли в нас була політична цензура, чорні списки, закриття рота опозиції навіть у сесійній залі і, на жаль, цьому аплодували, оту сиділи теж в цьому секторі персонажі, які аплодували політичній цензурі і придушенню опозиції, і, власне, ми вважаємо, що сила держави це, в першу чергу, принципи, європейські принципи, незалежність суду, свобода слова, необхідність дати можливість працювати трьом закритим телеканалам і щоб на телеканалі "Рада" припинили принижувати українців дурним гумором, матюками, які там транслюються, і все це знаходить, ви знаєте, підтримку Президії Верховної Ради, ви ж толеруєте цензуру, тому що сьогодні не поставили постанову про висвітлення діяльності Верховної Ради України в записі. Ми вимагаємо цю постанову завтра ставити першою, голосувати за неї і нарешті дати можливість нашим виборцям зрозуміти, що парламент працює, ми не втекли...</p>
<p></p>
<p>ГОЛОВУЮЧИЙ. Шановні колеги. я все-таки як президія, як член президії відреагую. Мені дуже прикро, що людина, яка була членом президії, не спромоглась визначити за стільки років в Регламенті, що порядок формується не президією, а Погоджувальною радою. Дякую, колеги.</p>
<p>Завершуємо. Шановні народні депутати, обговорення питання завершено. Переходимо до прийняття рішення. Прошу народних депутатів зайняти свої місця.</p>
<p>Відповідно до статті 208 із значком прим. Регламенту Верховної Ради України зараз ми проведемо рейтингове голосування по кожному кандидату окремо. Після цього Верховна Рада обирає членів Вищої ради правосуддя списком, визначеним за підсумками рейтингового голосування відповідно до кількості вакантних посад, відкритим голосуванням більшістю голосів народних депутатів від конституційного складу Верховної Ради України. Нагадую, що у нас дві вакантні посади.</p>
<p>Тому переходимо до рейтингового голосування в алфавітному порядку по кожному кандидату окремо.</p>
<p>Я буду називати прізвище, ім'я та по батькові кандидата, а ви будете визначатися щодо його підтримки.</p>
<p>Шановні колеги, отже, перший кандидат.</p>
<p>На рейтингове голосування ставиться кандидатура Заічко Олени Вікторівни. Прошу народних депутатів голосувати.</p>
<p></p>
<p>13:47:47</p>
<p>За-137</p>
<p>Шановні колеги, на рейтингове голосування ставиться кандидатура Маселка Романа Анатолійовича. Прошу народних депутатів голосувати.</p>
<p></p>
<p>13:48:13</p>
<p>За-203</p>
<p>Шановні колеги, на рейтингове голосування ставиться кандидатура Мороза Миколи Володимировича. Прошу народних депутатів голосувати.</p>
<p></p>
<p>13:48:39</p>
<p>За-291</p>
<p>Шановні колеги, на рейтингове голосування ставиться кандидатура Талька В'ячеслава Валентиновича. Прошу народних депутатів голосувати.</p>
<p></p>
<p>13:49:04</p>
<p>За-79</p>
<p>Шановні колеги, отже, за підсумками рейтингового голосування найбільшу кількість голосів набрали Мороз Микола Володимирович та Маселко Роман Анатолійович. </p>
<p>Шановні народні депутати, зараз переходимо до остаточного голосування списком.</p>
<p>Відповідно до статті 131 Конституції України, статті 208 прим. Регламенту Верховної Ради України я ставлю на голосування питання про обрання списком, визначеним за підсумками рейтингового голосування, членами Вищої ради правосуддя Мороза Миколи Володимировича та Маселка Романа Анатолійовича. Прошу народних депутатів голосувати.</p>
<p></p>
<p>13:50:08</p>
<p>За-258</p>
<p>Таким чином я оголошую, що Верховна Рада України обрала членами Вищої ради правосуддя від Верховної Ради України Мороза Миколу Володимировича та Маселка Романа Анатолійовича. Давайте привітаємо колег. <i>(Оплески)</i></p>
<p>Шановні народні депутати, відповідно до статті 217 Регламенту Верховної Ради України, статті 19 Закону України "Про Вищу раду правосуддя" член Вищої ради правосуддя на пленарному засіданні складає присягу невідкладно після його обрання Верховною Радою України.</p>
<p>Шановні народні депутати, для складення присяги на трибуну Верховної Ради України запрошується член Вищої ради правосуддя Мороз Микола Володимирович.<i> (Оплески)</i></p>
<p></p>
<p>13:52:01</p>
<p>МОРОЗ М.В.</p>
<p>Я, Мороз Микола Володимирович, присягаю сумлінно, чесно і неупереджено здійснювати повноваження члена Вищої ради правосуддя для забезпечення незалежності судової влади, її функціонування на засадах відповідальності, підзвітності перед суспільством, формування доброчесного та високопрофесійного корпусу суддів, додержання норм Конституції України і законів України, а також професійної етики у діяльності суддів і прокурорів.</p>
<p>Від себе особисто я хочу подякувати Верховній Раді за таку довіру. Буду усіма силами намагатися її виправдати шляхом своєї добросовісної і кваліфікованої праці на цій посаді.</p>
<p>Дякую щиро. <i> (Оплески)</i></p>
<p></p>
<p>ГОЛОВУЮЧИЙ. Дякуємо. Дякуємо, Микола Володимирович.</p>
<p>Шановні народні депутати, для складення присяги на трибуну Верховної Ради України запрошується член Вищої ради правосуддя Маселко Роман Анатолійович.</p>
<p></p>
<p>13:52:58</p>
<p>МАСЕЛКО Р.А.</p>
<p>Я, Маселко Роман Анатолійович, присягаю сумлінно, чесно і неупереджено здійснювати повноваження члена Вищої ради правосуддя для забезпечення незалежності судової влади, її функціонування на засадах відповідальності, підзвітності перед суспільством, формування доброчесного і високопрофесійного корпусу суддів, додержання норм Конституції України і законів України, а також професійної етики в діяльності суддів і прокурорів. <i> </i></p>
<p>Дякую за довіру. Я обіцяю її виправдати. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, давайте ще раз привітаємо членів Вищої ради правосуддя з обранням на відповідальні посади і побажаємо їм плідної та професійної роботи на благо України. <i>(Оплески)</i></p>
<p>Шановні колеги, від себе особисто, від президії, ми повинні зробити все, щоб судова влада відчувала себе владою. Це у ваших руках тепер. Дякуємо.</p>
<p>Шановні колеги, переходимо до наступних питань. Шановні колеги, ще раз звертаюся щодо поширення інформації. Я вас дуже прошу, тому що у нас ще сьогодні великий робочий день.</p>
<p>Шановні колеги, йдемо далі. Наступне питання. Це проект Закону про затвердження Указу Президента України "Про продовження строку дії воєнного стану в Україні"</p>
<p>Ми домовлялися, це питання з обговоренням, але я ставлю пропозицію, це законопроект 7664, розглянути це питання за скороченою процедурою.</p>
<p></p>
<p>13:55:10</p>
<p>За-271</p>
<p>Рішення прийнято.</p>
<p>Шановні колеги, ми домовлялися, у нас два таких пов'язаних питання: перше – з обговоренням, друге – без обговорення.</p>
<p>І я запрошую до слова Секретаря Ради національної безпеки і оборони Олексія Мячеславовича Данілова.</p>
<p>Будь ласка, Олексію Мячеславовичу.</p>
<p></p>
<p>13:55:35</p>
<p>ДАНІЛОВ О.М.</p>
<p>Доброго дня, шановні депутати! Враховуючи триваючу широкомасштабну збройну агресію Російської Федерації проти нашої країни, Радою національної безпеки і оборони України була розглянута пропозиція ради щодо продовження строку дії військового стану в Україні на 90 діб.</p>
<p>Згадана пропозиція Ради національної безпеки і оборони України напрацьована на підставі відповідного подання, внесеного 1 серпня 2022 року членом Ради національної безпеки і оборони України Головнокомандуючим Збройних Сил України генералом Залужним. Члени ради одноголосно підтримали дане рішення.</p>
<p>За результатами розгляду пропозицій ради видано Указ Президента України, яким передбачено продовження строк дії воєнного стану в країні з 5 години 30 хвилин 23 серпня 2022 року на 90 днів. Відповідно до пункту 31 частини першої статті 85 Конституції України Президентом України внесено на розгляд Верховної Ради України відповідний проект Закону України про затвердження Указу Президента України "Про продовження строку дії воєнного стану України". Прошу підтримати.</p>
<p></p>
<p>ГОЛОВУЮЧИЙ. Дякую, Олексію Мячеславовичу.</p>
<p>Шановні колеги, чи потрібна доповідь голови комітету? Давайте одразу переходимо: два – за, два – проти. Записуйтесь, хто бажає. Прошу записатися: два – за, два – проти.</p>
<p>Слово надається народному депутату України Бондарю Михайлу Леонтійовичу, фракція політичної партії "Європейська солідарність". Будь ласка.</p>
<p></p>
<p>13:57:22</p>
<p>БОНДАР М.Л.</p>
<p>Передайте, будь ласка, слово Марії Іоновій.</p>
<p></p>
<p>ГОЛОВУЮЧИЙ. Будь ласка, Марія Іонова.</p>
<p></p>
<p>13:57:32</p>
<p>ІОНОВА М.М.</p>
<p>Шановний головуючий, шановні колеги! Нас усіх, і владу, і опозицію, об'єднує єдина біда і спільний ворог. Тому що російські загарбники, окупанти жорстко тероризують наші мирні міста і села, і цілком очевидно, що причина припинити політичні чвари та внутрішні війни на часі. Адже кати і ґвалтівники в Бучі, Тростянці, Ірпені, Маріуполі, в інших містах вони не запитували про політичну приналежність, про політичні погляди, вбиваючи наших дітей і людей. Їм була навіть байдуже мова спілкування. Тому з першого дня повномасштабної агресії, про яку ми попереджали, закликаємо і закликали до єдності влади і опозиції. І просимо це робити не тільки на словах, але й на діях.</p>
<p>Тисячі наших партійців вони воюють в лавах ЗСУ, волонтерять в ТрО. І ми допомагаємо з 2014 року. І сума допомоги, яку ми, як мільйони українців так само, перерахували на потреби ЗСУ, вона співставна з допомогою однієї з країн НАТО, адже мова йде про мільйони євро. Ми цим всім пишаємося, ми дякуємо всім громадянам України, які підтримують допомогу армії.</p>
<p>Останній приклад – це 350 дронів, які стануть очами армії, і 11 броньованих машин Shield для десантників. Але навіщо намагатися дискредитувати таку діяльність і її знецінювати? Принижує мільйони дійсно українців. І ми просимо не принижувати ані Госпітальєрів, ані Справи громад, ані інші волонтерські організації, які це роблять.</p>
<p>Ми працюємо так само і на дипломатичному фронті, аби наблизити Україну до членства в ЄС і НАТО і спільної нашої, спільної перемоги над ордою. Тому ми просимо припинити як цькування Яни Зінкевич, нашого лідера, так і хейтинг, переслідування інших волонтерів, а я зараз говорю і про Юлію Кузьменко, і про Рифа,<i> </i>і про Яну Дугарь, тому що це все зараз не на часі.</p>
<p>Я закликаю колег, які представляють владу, припинити провокувати внутрішні протистояння…</p>
<p></p>
<p>ГОЛОВУЮЧИЙ. Слово надається народному депутату України Лабі Михайлу Михайловичу, фракція політичної партії "Слуга народу".</p>
<p></p>
<p>13:59:41</p>
<p>ЛАБА М.М.</p>
<p>Шановні колеги, війна триває. Наші партнери наш підтримують у цій важкій і нелегкій боротьбі. Я прошу підтримати ініціативу Президента – проголосувати "за".</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Слово надається народному депутату України Євтушку Сергію Миколайовичу, фракція політичної партії "Батьківщина".</p>
<p>Наливайченко, будь ласка, Валентин.</p>
<p></p>
<p>14:00:20</p>
<p>НАЛИВАЙЧЕНКО В.О.</p>
<p>Шановний пане Голово, шановні народні депутати, пані та панове, дорогі захисники України! Ясно і зрозуміло, що строк дії воєнного стану ми продовжимо сьогодні, продовжимо на 90 діб, так само ми і продовжимо загальну мобілізацію. І, користуючись цим, звертаймо як парламент, єдиний парламент, увагу всіх органів влади, мобілізація насамперед означає для всіх держслужбовців, військовослужбовців, людей в органах влади і на місцях переведення всієї держави, всіх потужностей держави на воєнні рейки, на воєнний стан, на чітке виконання ваших обов'язків на місцях для забезпечення Збройних Сил, для забезпечення територіальної оборони, для забезпечення оборони країни в цілому. Так, сьогодні ми знаємо і хочемо заявити з трибуни парламенту як фракція "Батьківщина" ми підтримуємо і очікуємо в залі появи на затвердження секторальних санкцій проти країни-агресора, секторальних, особистих і економічних санкцій проти всіх, хто пов'язаний з Російською Федерацією: юридичні особи, фізичні особи, надра, порти, Національний банк України, ліцензії – все це ми готові і будемо затверджувати.</p>
<p>Звертаємося до Ради національної безпеки і оборони України, вносьте в парламент Указ Президента від 5 серпня цього року. Десять днів, як Верховний Головнокомандувач вирішив, і десять днів немає цього документа в парламенті. Вносьте, це теж мобілізація і це теж обороноздатність.</p>
<p>Слава Україні!</p>
<p></p>
<p>ГОЛОВУЮЧИЙ. Героям слава!</p>
<p>Слово надається народній депутатці України Васильченко Галині Іванівні.</p>
<p>Соломія Бобровська, будь ласка, фракція "Голос".</p>
<p></p>
<p>14:02:23</p>
<p>БОБРОВСЬКА С.А.</p>
<p>Соломія Бобровська, фракція "Голос".</p>
<p>Ви знаєте, шановні колеги, я не знаю, як вам, уявлення не маю, скільки з вас їздить до своїх бригад, батальйонів і так далі на фронт, але мені дуже прикро бачити інколи речі, які відбуваються в сесійній залі. Як всі звично з квітня місяця перейшли в рельси не воєнні, а в рельси шуршання, рішання і повернення більш-менш, особливо в областях, які є неприфронтові, до спокійних справ, які були до 24 числа, з інколи, на жаль, повідомленням про величезні теракти.</p>
<p>Якщо ви поїдете в неприфронтові області, побачите, як живе інша частина України, і не живе тим, з чим живе Харків, живе Миколаїв, Запорізька область, Дніпропетровська і так далі. Ви знаєте, воєнний стан – це не лише про наявність військових адміністрацій і повноваження голів військових адміністрацій, це не лише про наявність комендантської години в тому чи іншому місці, це про те, що ми маємо зрозуміти, що ніколи так, як це було до лютого-березня 2014 року, а потім 24.02.2022, ніколи так не буде. Не буде так, що ваші діти спокійно можуть піти до 1 вересня чи в цьому році, чи через рік, чи через 10 років, через 15. Але чи ви до цього готові? Ні. Що зараз робити школі чи системі освіти, починаючи від дитячих садочків, шкіл, вищих національних закладів, до яких провалено три роки вже вступні кампанії і сам процес навчання? Де ми зараз в цьому процесі?</p>
<p>Мені прикро, що ми запрошуємо сюди уряд, що він сюди боїться приходити або відмовляється. Тому що одна історія, коли ми спілкуємося з Генеральним штабом і Міноборони, а інша історія, коли всі фактично цивільні напрямки, вони закриті від комунікацій і тут публічно не звітують. Мені прикро, що економіка нестала до цих пір на воєнні рельси, і нуль пояснень публічно або в газетах, заспокоюючи нас і забираючи курс валюти з вулиці, це не означає, що всі стали спокійні. Всі розуміють, яка глибина проблем насувається до нас з вересня місяця і що буде у нас з листопада, коли почнеться опалювальний сезон, і що станеться тоді, коли ворог почне обстрілювати критичну інфраструктуру.</p>
<p>Шановні колеги, це не час два дні обговорювати невідомо що.</p>
<p></p>
<p>ГОЛОВУЮЧИЙ. Будь ласка, Арешонков.</p>
<p>Шановні колеги, більше ніхто не буде виступати? Тоді прошу запросити народних депутатів до залу, і після цього переходимо до прийняття рішення.</p>
<p>Будь ласка, Володимир Юрійович.</p>
<p></p>
<p>14:04:37</p>
<p>АРЕШОНКОВ В.Ю.</p>
<p>Володимир Арешонков, депутатська група "Довіра". Шановні колеги, депутатська група "Довіра". Хочу висловити слова глибокої шани, поваги, вдячності представникам Збройних Сил України, нашим представникам добровольчих батальйонів і об'єднань, представникам правоохоронних органів, волонтерам, медикам – всім тим, хто сьогодні несе службу і боронить нашу землю. І, зрозуміло, що тільки консолідовані зусилля пришвидшать нашу велику перемогу і ту мить, коли останній окупант покине нашу землю і на Україні запанує мир та спокій. Всі разом наближаємо перемогу. На жаль, сьогодні ми змушені продовжити термін воєнного стану, але віримо в те, що…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, прошу зайняти місця, ми переходимо до прийняття рішення.</p>
<p>Шановні колеги, я ставлю пропозицію прийняти в цілому з необхідними техніко-юридичними поправками проект Закону про затвердження Указу Президента України "Про продовження строку дії воєнного стану в Україні" (реєстраційний номер 7664).</p>
<p>Готові голосувати? Прошу народних депутатів голосувати.</p>
<p></p>
<p>14:06:26</p>
<p>За-328</p>
<p>Рішення прийнято.</p>
<p>Шановні колеги, одразу ми… І закон прийнятий в цілому. Одразу ми домовилися без обговорення проголосувати наступне питання, це 7665: проект Закону про затвердження Указу Президента "Про продовження строку проведення загальної мобілізації".</p>
<p>Тому я ставлю пропозицію прийняти в цілому з необхідними техніко-юридичними поправками проект Закону про затвердження Указу Президента України "Про продовження строку проведення загальної мобілізації" (реєстраційний номер 7665). Прошу народних депутатів голосувати.</p>
<p></p>
<p>14:07:20</p>
<p>За-328</p>
<p>Рішення прийнято. Закон прийнятий в цілому.</p>
<p>Шановні колеги, наступне питання 7667, воно буде з обговоренням. Але ми домовилися, з коротким обговоренням. Це проект Постанови про Звернення Верховної Ради України до Організації Об’єднаних Націй, Європейського Союзу, Європейської Ради, Організації з безпеки та співробітництва в Європі, парламентів та урядів держав-членів Міжнародного агентства з атомної енергії щодо засудження акту ядерного тероризму, який здійснює держава-агресор на Запорізькій атомній електростанції у місті Енергодар Запорізької області.</p>
<p>Я спочатку ставлю пропозицію включити законопроект 7667 до порядку денного сесії. Прошу народних депутатів голосувати.</p>
<p></p>
<p>14:08:23</p>
<p>За-310</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу голосувати.</p>
<p></p>
<p>14:08:43</p>
<p>За-278</p>
<p>Рішення прийнято.</p>
<p>Шановні колеги, ми зразу: два – за, два - проти чи з виступом доповідача?</p>
<p>Ольга Михайлівна Смаглюк-Василевська. Є вона, не наполягає? Не наполягає. Є. Наполягаєте, да? Будь ласка, дві хвилини, ваш виступ і тоді два – за, два – проти. Будь ласка.</p>
<p></p>
<p>14:09:11</p>
<p>ВАСИЛЕВСЬКА-СМАГЛЮК О.М.</p>
<p>Шановні колеги, я прошу вас підтримати проект Постанови про визнання країною-ядерним терористом Російську Федерацію, а також сприяти тому, щоби компанія "Росатом", а також всі фізичні, юридичні особи, пов'язані з цією компанією, були під санкціями країн, які якраз боронять нашу ядерну безпеку. А також ми в цьому проекті Постанови закликаємо всі країни, а також Організацію Об'єднаних Націй ввести миротворчу місію на Запорізьку атомну електростанцію, а також експертів МАГАТЕ.</p>
<p>Також в цій постанові ми закликаємо виключити Російську Федерацію з країн-членів МАГАТЕ.</p>
<p>Дякую за увагу. Прошу вас підтримати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, прошу записатися: два – за, два – проти, якщо по цьому питанню є проти.</p>
<p>Будь ласка, Павленко Ростислав Миколайович, фракція політичної партії "Європейська солідарність".</p>
<p></p>
<p>14:10:20</p>
<p>ПАВЛЕНКО Р.М.</p>
<p>Прошу передати слово Іванні Климпуш-Цинцадзе.</p>
<p></p>
<p>ГОЛОВУЮЧИЙ. Іванна Орестівна Климпуш-Цинцадзе, будь ласка.</p>
<p></p>
<p>14:10:35</p>
<p>КЛИМПУШ-ЦИНЦАДЗЕ І.О.</p>
<p>Шановний пане Голово, шановні колеги! Очевидно, фракція "Європейської солідарності" буде підтримувати це Звернення до міжнародних організацій щодо засудження дій Росії як країни-ядерної терористки.</p>
<p>Але ми з вами точно знаємо, бачачи це повномасштабне... повномасштабну війну, яку Росія веде сьогодні проти України і проти всього вільного світу на нашій території, що Росії не потрібні додаткові провокації для того, щоби вона продовжувала свої злочини, щоби вона продовжувала вбивати, ґвалтувати, руйнувати і вдаватися тепер і до ядерного тероризму.</p>
<p>Тому наше спільне завдання сьогодні Верховної Ради України потроїти, подесятирити наші з вами зусилля на дипломатичному фронті в координації з нашою виконавчою владою для того, щоб повністю ізолювати Російську Федерацію від її спроможностей і можливостей в таких організаціях, як МАГАТЕ, в Організації Об’єднаних Націй, для того, щоб вона припинила підривати міжнародний порядок і міжнародні правила, які сьогодні мали би визначати наші з вами можливості захисту себе. І я сподіваюсь, що пан Голова, дослухається до пропозиції, яку ми надіслали з нашого комітету, і проведе спільне засідання нашого комітету і Комітету закордонних справ з залученням Міністерства закордонних справ і інших відповідальних осіб для того, щоб ми мали чіткі пріоритети, чіткі завдання і разом спільно добились того, щоб допомогти нашим військовим втримувати воєнний фронт дипломатичним парламентським фронтом.</p>
<p>І одне зауваження. Пане Голово, коли вам роблять зауваження стосовно процедури, то це означає, що Регламент Верховної Ради передбачає тишу в залі.</p>
<p></p>
<p>ГОЛОВУЮЧИЙ. Оскільки ви до мене звернулись, я теж скористаюсь Регламентом. Про тишу, ще раз підкреслю, декілька раз говорив перед цим і виконав свій обов’язок як Голови, а постійно оце якесь, ну це на совісті кожного. Дякую.</p>
<p>Будь ласка, Крулько Іван Іванович, фракція "Батьківщина".</p>
<p></p>
<p>14:12:59</p>
<p>КРУЛЬКО І.І.</p>
<p>Іван Крулько, фракція "Батьківщина".</p>
<p>Наша фракція буде голосувати одноголосно за прийняття цієї Постанови щодо звернення про Російську Федерацію як державу-терориста, яка погрожує всьому світу ядерним тероризмом, обстрілюючи Запорізьку атомну електростанцію впродовж останніх тижнів, Росію, яка по суті вдається вже до заходів, які не стосуються питань України, це питання планетарного масштабу і ядерної катастрофи техногенної, яка може бути в рази сильнішою, ніж та катастрофа, яка відбулась на Чорнобильській АЕС.</p>
<p>Ми чудово розуміємо наслідки, які здійснює Росія, але в своїй агонії перед тим, що Збройні Сили України переможуть агресивну війну Росії, яку вона веде проти України. Росія вдається до крайніх заходів. І, безперечно, наше завдання, українського уряду, українського парламенту, Міністерства закордонних справ України – домагатися, щоб з усіх поважних організацій світу Російська Федерація була виключена і були введені критично сильні санкції стосовно тих осіб, які підживлюють по суті техногенну катастрофу, якої можуть завдати ті терористичні дії Російської Федерації. І ми також звертаємося до держав світу визнати Російську Федерацію як державу-терориста і припинити будь-яке цивілізоване спілкування з цією країною до того часу, поки вона буде вести свої агресивні дії і не понесе повноту відповідальності за ту війну, яка розв'язана проти України.</p>
<p>Світ має бути безпечним, безпечним особливо, якщо це стосується ядерної безпеки. Україна всі роки незалежності демонструвала…</p>
<p></p>
<p>ГОЛОВУЮЧИЙ. Будь ласка, народна депутатка Васильченко Галина Іванівна, фракція політичної партії "Голос".</p>
<p></p>
<p>14:15:12</p>
<p>ВАСИЛЬЧЕНКО Г.І.</p>
<p>Прошу передати слово Соломії Бобровській.</p>
<p></p>
<p>ГОЛОВУЮЧИЙ. Будь ласка, Соломія Бобровська.</p>
<p></p>
<p>14:15:25</p>
<p>БОБРОВСЬКА С.А.</p>
<p>Шановні колеги, ви добре знаєте, як спілкуватися з міжнародними партнерами, і переконана, що багато хто з вас це робить. Але мені видається, що ядерний тероризм, те, що робить і показує Російська Федерація, - це вже остання крапля для просто повної вимоги, тотальної вимоги повної ізоляції Російської Федерації, починаючи з вимоги, яку, на жаль, ми чомусь дуже мало її озвучували з березня, з кінця лютого, про заборону видачі в тому числі і віз різним категоріям громадян, в тому числі і опозиції, з Російської Федерації.</p>
<p>Хто з вас їздить на Запорізьку область, той добре знає стан громади, населення Запорізької області і що відчувають на собі фактично через водойму Нікополь і Марганець, як часто, як їх обстрілюють фактично щоночі і щодня. Але я би хотіла ще звернути увагу на інше. Окрім міжнародного аспекту і того, як МАГАТЕ "спішить" сюди їхати (в лапках), і того, як Російська Федерація вимагає приїзд до Запорізької атомної електростанції лише через її тимчасово окуповану територію. Я би хотіла звернути увагу на інше. Мені було дуже прикро бачити останні декілька засідань Комітету нашого з енергетики. Поясню чому. Тому що стояло питання на обговоренні безпеки інших атомних електростанцій. Я представляю Рівненщину, де знаходиться за 100 кілометрів від кордону із Республікою Білорусь Рівненська (Вараська) атомна електростанція. І хочу вам сказати, що стан безпеки, який був підготовлений до 24.02, також і по іншим АЕС, він бажав бути кращим. І те, що фактично у нас, не дай бог, станеться щось на Півдні з Миколаївською областю (я нагадаю, там ще наша є одна атомна електростанція) і, не дай бог, різними способами, зокрема десантним, буде загроза створена Рівненській АЕС в той час, коли голова Енергоатому Котін, який представляє далеко не українські інтереси, а, скажу зразу, він представляє інтереси російської держави, я маю на це підстави казати і вважаю, що Верховна Рада, а також…</p>
<p></p>
<p>ГОЛОВУЮЧИЙ. Будь ласка, Арешонков Володимир Юрійович, група "Довіра".</p>
<p></p>
<p>14:17:38</p>
<p>АРЕШОНКОВ В.Ю.</p>
<p>Володимир Арешонков, депутатська група "Довіра".</p>
<p>Шановні колеги, хочу ще раз нагадати нам усім і представникам різних країн світу про те, що до цього часу Україна та багато країн світу відчувають на собі наслідки однієї з найстрашніших техногенних катастроф ХХ століття – аварії на Чорнобильській атомній станції, внаслідок якої сотні тисяч людей були змушені змінити місце проживання своє, внаслідок якої значні території не тільки нашої країни відчули результати зараження, на яких неможливо проводити повноцінну діяльність господарчу до цього часу.</p>
<p>Тому якими потрібно бути дикунами і варварами, щоб на сучасному етапі ставити під ризик і загрозу знову життя тисяч, а можливо мільйонів громадян.</p>
<p>Безперечно, ми вимагаємо сьогодні як країна позбавити Росію як державу-агресора, державу-ядерного терориста можливості брати участь в засіданнях, в головуванні, і прийнятті рішень на рівні МАГАТЕ і інших енергетичних безпекових організацій. Ми вимагаємо сьогодні, щоб на територію Запорізької АЕС, яка за потужностями і за резервами ядерними набагато більша ніж Чорнобильська, ми вимагаємо допустити міжнародну місію Організації Об'єднаних Націй спільно з МАГАТЕ, вимагаємо якомога швидше звільнити цю територію і зробити все необхідне, щоб повноцінно працювала Запорізька атомна станція.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, ми завершили обговорення цього питання. Переходимо до прийняття рішення. Прошу народних депутатів зайняти свої місця.</p>
<p>Я ставлю пропозицію прийняти в цілому з урахуванням пропозицій комітету та з необхідними техніко-юридичними поправками проект Постанови про Звернення Верховної Ради України до Організації Об'єднаних Націй, Європейського Союзу, Європейської Ради, Організації з безпеки та співробітництва в Європі, парламентів та урядів держав-членів Міжнародного агентства з атомної енергії щодо засудження акту ядерного тероризму, який здійснює держава-агресор на Запорізькій атомній електростанції у місті Енергодар Запорізької області, реєстраційний номер проекту 7667.</p>
<p>Готові голосувати? Прошу народних депутатів голосувати.</p>
<p></p>
<p>14:20:54</p>
<p>За-301</p>
<p>Рішення прийнято. Постанова прийнята в цілому з урахуванням пропозицій комітету.</p>
<p>Шановні колеги, наступне… Далі в нас ціла низка законопроектів, які ми домовилися голосувати без обговорення, тому прошу не полишати свої робочі місця, і я одразу буду, як завжди, ставити…</p>
<p>Ще раз. З процедури по порядку денному? Будь ласка, Геращенко.</p>
<p></p>
<p>14:21:35</p>
<p>ГЕРАЩЕНКО І.В.</p>
<p>Дякую. Шановні колеги, головуючий сьогодні, мені здається, три чи чотири рази повторив прохання щодо висвітлення інформації про засідання Верховної Ради України. І хочемо сказати, що буквально 20 хвилин тому вже вийшла така інформація, я так розумію, від члена Комітету ВР з питань правової політики Сергія Демченка.</p>
<p>Тому, колеги, мені би дуже хотілося, щоб, знаєте, в нас тут не працювали подвійні стандарти в цій залі. Якщо ми домовляємося, що в нас є 30 хвилин після засідання Верховної Ради, щоб це чули всі. І в даному випадку, хоч ми і не голосували за президію, я хочу виступити адвокатом і наша фракція президії Верховної Ради України, тому що пан Стефанчук чудовою перфектною українською мовою звернувся до зали три чи чотири рази з проханням висвітлити діяльність за 30 хвилин. На жаль, інформація вже вийшла. І в такому випадку наша фракція не бачить можливості приховувати так само інформацію, що йде засідання зараз. Ну, і…</p>
<p></p>
<p>ГОЛОВУЮЧИЙ. Знаєте, мабуть, сьогодні перший раз я погоджуся з Іриною Володимирівною в тому, що я, чесно, я просто не можу зрозуміти, як ще можна пояснити людям, що почуття хайпу не повинно затуплювати почуття безпеки в цій залі. <i>(Оплески)</i> Я не знаю, ще як говорити і звертатися до вас. Чи ви не розумієте, що центри прийняття рішень під постійною загрозою, і саме тому президія, члени всіх фракцій роблять титанічну роботу, щоб ми прийшли, тут проголосували, прийняли необхідні рішення і пішли далі займатися депутатськими справами. Я просто не можу зрозуміти, як можна так безвідповідально ставитися.</p>
<p>Дякую, колеги. Йдемо далі.</p>
<p>Переходимо до питань, пов'язаних з без обговорення. Ну, давайте тоді будемо працювати ще швидше. Ціла низка питань без обговорень.</p>
<p>Наступне питання – 7549. Це проект Постанови про внесення змін до деяких постанов Верховної Ради України щодо назви та предмета відання Комітету Верховної Ради України з питань прав людини, деокупації та реінтеграції тимчасово окупованих територій у Донецькій, Луганській областях та Автономній Республіці Крим, міста Севастополя, національних меншин і міжнаціональних відносин.</p>
<p>Я ставлю пропозицію прийняти в цілому проект Постанови реєстраційний номер 7549. Прошу народних депутатів голосувати.</p>
<p></p>
<p>14:24:33</p>
<p>За-291</p>
<p>Рішення прийнято.</p>
<p>Наступне питання без обговорення – законопроект 7622. Це проект Постанови про Звернення Верховної Ради України до членів Групи з розробки фінансових заходів боротьби з відмиванням коштів (FATF) з приводу виключення російської федерації з числа членів FATF та внесення її до переліку країн з високими ризиком.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>14:25:19</p>
<p>За-304</p>
<p>Рішення прийнято.</p>
<p>Я ставлю пропозицію прийняти в цілому з необхідними техніко-юридичними поправками проект Постанови про Звернення Верховної Ради України до членів Групи з розробки фінансових заходів боротьби з відмиванням коштів (FATF) з приводу виключення російської федерації з числа членів FATF та внесення її до переліку країн з високими ризиком. Будь ласка, 7622.</p>
<p>Прошу голосувати і прийняти його в цілому з необхідними техніко-юридичними поправками.</p>
<p></p>
<p>14:26:03</p>
<p>За-305</p>
<p>Рішення прийнято.</p>
<p>Наступне питання – 7605. Це теж без обговорення, ми домовилися. Це друге читання, ніхто не буде ставити поправки. Це проект Закону про внесення змін до деяких законів України щодо оптимізації деяких питань примусового відчуження та вилучення майна в умовах правового режиму воєнного стану. Шановні... <i>(Шум у залі)</i></p>
<p>7605. Ольго Михайлівно, дивіться, ми для цього проводимо погоджувальні ради, коли фракції і групи... <i>(Шум у залі)</i></p>
<p>Одну секундочку, одну секундочку. 179-у ви хочете поставити на врахування? Зараз ми подивимося, чи це вашого авторства. <i>(Шум у залі)</i></p>
<p>Шановні колеги, 179 поправка Василевської-Смаглюк. Вона комітетом відхилена. Ставлю її на голосування. <i>(Шум у залі)</i></p>
<p>А, вам хвилину треба. Одну секундочку. Стоп! Припиніть! Будь ласка, дайте слово.</p>
<p></p>
<p>14:27:27</p>
<p>ВАСИЛЕВСЬКА-СМАГЛЮК О.М.</p>
<p>Дякую. Шановні колеги, правка 179 стосується того, щоб заборонити на період дії воєнного стану, а також рік після його завершення, корпоратизацію лісів. Це дуже актуальне питання зараз. Тому що якщо ми подивимося на досвід компаній, які були корпоратизовані або створені ДП, наприклад, "Укрспирт", "Укррудпром", "Конярство України", то створення з них ДП якраз сприяло банкрутству цих підприємств і загибелі цілих галузей.</p>
<p>Я прошу вас підтримати 179 правку для того, щоб ми запобігли корпоратизації лісів і створення ДП у період воєнного стану. А от після воєнного стану ми розберемося, чи доцільно це робити.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, я ставлю 179 поправку народної депутатки Василевської-Смаглюк. Прошу голосувати.</p>
<p></p>
<p>14:28:38</p>
<p>За-244</p>
<p>Рішення прийнято.</p>
<p>Шановні колеги! Шановні колеги, дивіться, давайте ми домовимося так. Всі питання ми обговорюємо на Погоджувальній раді, щоб от зараз ми могли голосувати, тому я дуже прошу через ваших представників на Погоджувальній раді ці питання вирішувати.</p>
<p>Який номер поправки? Зараз, одну секундочку, ми уточнимо… <i>(Шум у залі) </i></p>
<p>Будь ласка, ви хочете виступити? Одна хвилина. Буймістер, одна хвилина, будь ласка.</p>
<p></p>
<p>14:29:37</p>
<p>БУЙМІСТЕР Л.А.</p>
<p>Шановні колеги, ця правка має безпосереднє відношення до цього законопроекту, адже якщо ми зібралися переміщувати кудись стратегічні підприємства, особливо подвійного призначення, їм потрібна буде електроенергія. А чи ми будемо цю електроенергію купувати в Європі на спотовому ринку по 400 євро, чи наші виробники будуть її виробляти по 86, буде прийматися рішення зараз в цій залі цією правкою. Тому я прошу цю правку підтримати, колеги, і підтримати нашу енергетичну галузь, яка входить в дуже небезпечний і дуже складний опалювальний сезон і забезпечити наші підприємства дешевою "зеленою" електроенергією. Забудьте про міф, що "зелена" електроенергія – це дорого, не вірте російській пропаганді, підтримайте правку.</p>
<p>Дякую.</p>
<p></p>
<p>ГОЛОВУЮЧИЙ. 274 поправка, вона комітетом відхилена. Прошу голосувати.</p>
<p></p>
<p>14:30:50</p>
<p>За-82</p>
<p>Рішення не прийнято.</p>
<p>Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законів України щодо оптимізації деяких питань примусового відчуження та вилучення майна в умовах правового режиму воєнного стану (реєстраційний номер 7605).</p>
<p>Готові голосувати? Прошу народних депутатів голосувати.</p>
<p></p>
<p>14:31:35</p>
<p>За-278</p>
<p>Рішення прийнято. Закон прийнятий в цілому.</p>
<p>Наступний законопроект теж без обговорення, сподіваюся. 7453, це проект Закону про внесення змін до Закону України "Про загальнообов’язкове державне пенсійне страхування" щодо можливості виключення періоду страхового стажу для обчислення пенсії під час воєнного стану, введеного відповідно до Закону України "Про правовий режим воєнного стану". Це 7453.</p>
<p>Я ставлю пропозицію включити це питання до порядку денного сесії. Прошу голосувати.</p>
<p></p>
<p>14:32:19</p>
<p>За-293</p>
<p>Рішення прийнято.</p>
<p>Шановні колеги, я ставлю пропозицію прийняти законопроект 7453 за основу. Прошу народних депутатів голосувати.</p>
<p></p>
<p>14:32:47</p>
<p>За-296</p>
<p>Рішення прийнято.</p>
<p>І ми домовлялися, я ставлю пропозицію прийняти законопроект 7453 в цілому з урахуванням пропозицій комітету та необхідними техніко-юридичними поправками. Прошу народних депутатів голосувати.</p>
<p></p>
<p>14:33:16</p>
<p>За-291</p>
<p>Рішення прийнято. Законопроект прийнятий в цілому з урахуванням пропозицій комітету.</p>
<p>Шановні колеги, наступний законопроект без обговорення, який ми ставимо, це 5748. Це проект Закону про внесення змін до деяких законодавчих актів України щодо протидії порушенню прав у сфері праці.</p>
<p>Шановні колеги, я ставлю пропозицію прийняти цей законопроект за основу. Прошу народних депутатів голосувати.</p>
<p></p>
<p>14:33:58</p>
<p>За-296</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 5748. Прошу народних депутатів голосувати.</p>
<p></p>
<p>14:34:23</p>
<p>За-250</p>
<p>Рішення прийнято.</p>
<p>Йдемо далі, шановні колеги. Ще один законопроект, який ми домовилися без обговорення, це 4558. Це проект Закону про внесення змін до деяких законів України щодо вдосконалення державного регулювання у сфері поводження з пестицидами і агрохімікатами.</p>
<p>З процедури? Будь ласка, Іванна Орестівна. Іванна Орестівна.</p>
<p></p>
<p>14:34:52</p>
<p>КЛИМПУШ-ЦИНЦАДЗЕ І.О.</p>
<p>Дякую. Шановні колеги, я бачу, що у нас в порядку денному з'явилися такі красиві європейські прапорці, зокрема до цього законопроекту. Хотіла б зауважити, що він потребує доопрацювання, сподіваюся, що колеги профільного комітету відпрацюють.</p>
<p>І, власне, в цьому контексті хотіла б наголосити на тому, що коли готується порядок денний, то я б наполягала, щоб голова комітету, якщо немає голови комітету в цей день, то перший заступник чи секретар комітету зобов'язані бути запрошені на погоджувальні наради для того, щоб дати позицію комітету для ухвалення рішення і підготовки відповідних порядків денних.</p>
<p>Дякую. Сподіваюся на врахування.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я ставлю пропозицію прийняти за основу проект Закону про внесення змін до деяких законів України щодо вдосконалення державного регулювання у сфері поводження з пестицидами і агрохімікатами (реєстраційний номер 4558). Прошу народних депутатів голосувати.</p>
<p><b> </b></p>
<p>14:36:07</p>
<p>За-266</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій поправок для підготовки до другого читання законопроекту 4558. Прошу народних депутатів голосувати.</p>
<p></p>
<p>14:36:33</p>
<p>За-239</p>
<p>Рішення прийнято.</p>
<p>Наступний законопроект теж з прапорцем, як каже Іванна Орестівна, він також, домовилися, без обговорення. 7581, це проект Закону про внесення змін до деяких законів України щодо вдосконалення системи екстреної допомоги населенню за єдиним телефонним номером 112.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>14:37:11</p>
<p>За-295</p>
<p>Рішення прийнято.</p>
<p>Я ставлю пропозицію прийняти за основу законопроект 7581. Прошу народних депутатів голосувати.</p>
<p></p>
<p>14:37:35</p>
<p>За-290</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 7581: проект Закону про внесення змін до деяких законів України щодо вдосконалення системи екстреної допомоги населенню за єдиним телефонним номером 112. Прошу народних депутатів голосувати.</p>
<p></p>
<p>14:38:07</p>
<p>За-246</p>
<p>Рішення прийнято.</p>
<p>Йдемо далі, шановні колеги, ще один законопроект – 7420. Також ми домовилися без обговорення, це проект Закону про внесення… Це друге читання. Тобто ніхто не буде наполягати на поправках. Це проект Закону про внесення змін до Митного кодексу України щодо деяких питань виконання Глави 5 Розділу ІV Угоди про асоціацію між Україною, з однієї сторони, та Європейським Союзом, Європейським співтовариством з атомної енергії та їхніми державами-членами, з іншої сторони.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками законопроект 7420. Прошу народних депутатів голосувати.</p>
<p></p>
<p>14:39:01</p>
<p>За-275</p>
<p>Рішення прийнято. Закон прийнятий в цілому.</p>
<p>Наступний законопроект 5737. Це проект Закону про внесення змін до Податкового кодексу України щодо врегулювання питання надання пацієнтам лікарських засобів зі співчуття. Також ми домовилися проголосувати без обговорення.</p>
<p>Тому я ставлю пропозицію прийняти за основу проект Закону про внесення змін до Податкового кодексу України щодо врегулювання питання надання пацієнтам лікарських засобів зі співчуття (реєстраційний номер 5737). Прошу народних депутатів голосувати.</p>
<p></p>
<p>14:39:46</p>
<p>За-276</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 5737. Прошу народних депутатів голосувати.</p>
<p></p>
<p>14:40:15</p>
<p>За-243</p>
<p>Рішення прийнято.</p>
<p>Наступний законопроект, теж без обговорення, це проект 7365. Це проект Закону про внесення змін до Кодексу України про адміністративні правопорушення щодо посилення адміністративної відповідальності за порушення порядку встановлення та виконання... та використання, перепрошую, номерних знаків транспортних засобів.</p>
<p>Я ставлю пропозицію включити цей законопроект 7365 до порядку денного сесії. Прошу народних депутатів голосувати.</p>
<p></p>
<p>14:40:55</p>
<p>За-259</p>
<p>Рішення прийнято.</p>
<p>Я ставлю пропозицію прийняти за основу проект Закону реєстраційний номер 7365. Прошу народних депутатів голосувати.</p>
<p></p>
<p>14:41:21</p>
<p>За-263</p>
<p>Рішення прийнято.</p>
<p>І я ставлю пропозицію скоротити наполовину строки подачі пропозицій, поправок для підготовки до другого читання законопроекту 7365. Прошу народних депутатів голосувати.</p>
<p></p>
<p>14:41:46</p>
<p>За-243</p>
<p>Рішення прийнято.</p>
<p>Наступний законопроект 5337, і теж домовились без обговорення. Це друге читання, ніхто не буде ставити поправок.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про мобілізаційну підготовку та мобілізацію" (реєстраційний номер 5337). Прошу народних депутатів голосувати.</p>
<p></p>
<p>14:41:51</p>
<p>За-291</p>
<p>Рішення прийнято. Закон прийнятий в цілому.</p>
<p>Наступний законопроект, теж без обговорення. 6222. Це проект Закону про внесення змін до Кодексу України про адміністративні правопорушення щодо усунення дискримінації вантажовідправника за порушення вимог вагового контролю ( реєстраційний номер 6222).</p>
<p>Я ставлю пропозицію прийняти цей законопроект за основу. Прошу народних депутатів голосувати.</p>
<p></p>
<p>14:42:33</p>
<p>За-288</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту ( реєстраційний номер 6222). Прошу народних депутатів голосувати.</p>
<p><b> </b></p>
<p>14:43:39</p>
<p>За-245</p>
<p>Рішення прийнято. Скорочені строки.</p>
<p>Наступний законопроект 6230. Ми теж домовилися без обговорення. Це проект Закону про внесення змін до деяких законодавчих актів України щодо вдосконалення законодавства з питань проходження служби цивільного захисту.</p>
<p>Я ставлю пропозицію прийняти за основу з доопрацюванням положень відповідно до частини першої статті 116 проекту Закону 6230. Прошу народних депутатів голосувати.</p>
<p></p>
<p>14:44:23</p>
<p>За-293</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання щодо законопроекту 6230. Прошу народних депутатів голосувати.</p>
<p></p>
<p>14:44:51</p>
<p>За-245</p>
<p>Рішення прийнято.</p>
<p>Далі ще один законопроект без обговорення. Це законопроект 7506-1. Одна на підтвердження буде, так? Зараз я оголошу назву закону. Це проект Закону про внесення змін до Податкового кодексу України щодо звільнення від оподаткування благодійної допомоги, виплаченої на користь членів сімей поранених та загиблих учасників бойових дій під час участі у відсічі збройної агресії та забезпечення національної безпеки України. Одна поправка.</p>
<p>Хто буде? Артур Володимирович, будь ласка, Герасимов.</p>
<p></p>
<p>14:45:28</p>
<p>ГЕРАСИМОВ А.В.</p>
<p>Дякую, Руслане Олексійовичу. Прошу поставити на підтвердження правку номер 32. Дякую.</p>
<p></p>
<p>ГОЛОВУЮЧИЙ. 32-а, так? Аргументацію якусь скажете чи… Не треба?</p>
<p>Шановні колеги! 32-а, правильно? 32 поправка, вона комітетом була врахована. Водночас Артур Володимирович просить поставити її на підтвердження.</p>
<p>Я ставлю на підтвердження 32 поправку. Прошу народних депутатів голосувати.</p>
<p></p>
<p>14:46:20</p>
<p>За-251</p>
<p>Рішення прийнято.</p>
<p>Тепер переходимо до прийняття рішення по законопроекту.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Податкового кодексу України щодо звільнення від оподаткування благодійної допомоги, виплаченої на користь членів сімей поранених та загиблих учасників бойових дій під час участі у відсічі збройній агресії та забезпеченні національної безпеки України (реєстраційний номер 7506-1). Прошу народних депутатів голосувати.</p>
<p></p>
<p>14:47:07</p>
<p>За-292</p>
<p>Рішення прийнято.</p>
<p>Покажіть по фракціях. Закон прийнятий в цілому.</p>
<p>Наступний законопроект 7644. Ми проговорили, що ми його голосуємо за основу і в цілому з урахуванням пропозицій комітету. З обговоренням, з обговоренням. <i>(Шум у залі)</i> Але з обговоренням ми домовлялися, так?</p>
<p>Шановні колеги, 7644, це проект Закону про внесення змін до Закону України "Про Державний бюджет України на 2022 рік".</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>14:47:59</p>
<p>За-293</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>14:48:21</p>
<p>За-244</p>
<p>Рішення прийнято.</p>
<p>Шановні колеги, два – за, два – проти одразу і переходимо до прийняття рішення.</p>
<p>Прошу народних депутатів записатися: два – за, два – проти.</p>
<p>Будь ласка, Михайло Михайлович Цимбалюк, фракція політичної партії "Всеукраїнське об'єднання "Батьківщина".</p>
<p></p>
<p>14:48:50</p>
<p>ЦИМБАЛЮК М.М.</p>
<p>Михайло Цимбалюк, "Батьківщина". Прошу передати слово колезі по фракції Кучеренку.</p>
<p></p>
<p>ГОЛОВУЮЧИЙ. Будь ласка, Кучеренко Олексій Юрійович.</p>
<p></p>
<p>14:49:01</p>
<p>КУЧЕРЕНКО О.Ю.</p>
<p>Дякую. Шановні колеги, ми розуміємо суть цього законопроекту і, безумовно, коли мова йде про те, що треба виплачувати заробітну платню нашим військовослужбовцям, ми не можемо бути проти. Але в той же час в цьому законопроекті передбачається збільшення фінансування НАК "Нафтогазу" на суму 12 мільярдів гривень для закупівлі газу. Ми не проти цієї операції, але я хочу задати питання владі і владній коаліції. Скажіть, будь ласка, до сих пір НАК "Нафтогаз" не пускає структури Держаудиту для того, щоб з'ясувати і провести аудит, до сих пір ми не маємо, і навіть уряд і урядовий штаб не мають балансу газу, і ми не можемо з'ясувати чи потрібні ці гроші. Тому на друге читання, попереджуємо вас, всі ці питання мають бути вирішені.</p>
<p></p>
<p>ГОЛОВУЮЧИЙ. Будь ласка, народний депутат Бужанський Максим Аркадійович, фракція політичної партії "Слуга народу".</p>
<p></p>
<p>14:50:12</p>
<p>БУЖАНСЬКИЙ М.А.</p>
<p>Шановні колеги, я б хотів звернутися до тих, хто зараз забезпечує нашу протиповітряну оборону, транслюючи в ефір те, що ми тут голосуємо. Шановні колеги, якщо у вас є цікаві думки, вас читають у ваших телеграм-каналах, якщо у вас дуже гарний слог – вас також читають в ваших телеграм-каналах, а якщо у вас немає нічого, крім хайпу, окрім новин, які ви першими повідомляєте всій країні, то вас ніколи ніхто навіть по прізвищу не пригадає, хто це першим написав. Не треба гнатися за хайпом, не треба нехтувати безпекою, бо на нас є відповідальність перед країною, ми частка влади.</p>
<p>Що стосується питання, з якого ми тут зібралися, бюджету. Коли в бюджеті є фраза "надати гроші на Збройні Сили", розмовляти нема про що, потрібно підтримувати. Голосуємо "за".</p>
<p></p>
<p>ГОЛОВУЮЧИЙ. Будь ласка, Железняк Ярослав Іванович, фракція "Голос".</p>
<p></p>
<p>14:51:26</p>
<p>ЖЕЛЕЗНЯК Я.І.</p>
<p>Шановні колеги, я не знаю, яка мотивація була вставляти правки по Нафтогазу. Можливо, вони важливі, але я впевнений, що вони і справді можуть пройти. В мене є пропозиція все ж таки якось знайти вихід і проголосувати цей законопроект в цілому.</p>
<p>У нас погана ситуація з бюджетом, погана, це дуже таке м'яке слово. У нас видатки після оцих змін до бюджету тільки на оборону і безпеку будуть 1 трильйон 200 мільярдів. Для розуміння, ми рівно стільки ж майже витратили в минулому році на все: на соціалку, на будівництво. А в цьому році зараз, і це не останні зміни, ми витратимо 1 трильйон 200 мільярдів на безпеку і оборону. Те, що ми голосуємо, 86 відсотків піде на видатки споживання, 65 з цього, тобто 131 мільярд, це просто зарплата. Для розуміння, в місяць ми заробляємо як держава не більше ніж 80 мільярдів. А якщо будемо повертати вчасно ПДВ, то напевно навіть менше. Все інше або ми друкуємо, або запозичуємо. Нагадаю, запозичення на військові витрати не можуть йти. Тому в нас проблема в бюджеті. І коли ми в черговий раз намагаємося проголосувати якісь знижки, якісь додаткові витрати, це все буде в друку грошей в Нацбанку. І ці 270 мільярдів, їх теж надрукують. Дай боже, щоб потім Нацбанк зміг їх нейтралізовувати тією готівкою валютною, яка в нього буде.</p>
<p>Тому, шановні колеги, на жаль, я точно не хотів би при яких інших обставинах голосувати за цей закон, тому що це вплине на курс, але ми маємо це зробити. І якщо в нас питання Нафтогазу стало таким роздільним, о'кей, давайте його винесемо в окремий законопроект. Я впевнений, що воно буде отримувати підтримку. Але за цей закон, на жаль, нам треба проголосувати сьогодні.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Герасимов Артур Володимирович, фракція "Європейська солідарність".</p>
<p></p>
<p>14:53:30</p>
<p>ГЕРАСИМОВ А.В.</p>
<p>Шановні колеги, що стосується цього законопроекту, "Європейська солідарність", звичайно, буде його підтримувати і за основу, і в цілому, тому що це ключова його суть, це гроші, які спрямовуються на сектор безпеки і оборони, на українську армію, на нашу "Альфу", на всіх, хто сьогодні на фронті захищає Україну.</p>
<p>Але я хотів також під час цього виступу наголосити на двох дуже серйозних моментах. Ви знаєте, не секрет, що сьогодні відбуваються дуже дивні пресконференції, наприклад, Служби безпеки, на яких мене називають чи власником (чи ким там?), керманичем різних ботоферм. І на це у них знаходиться, вибачте, час і люди. І вони на це витрачають гроші платників податків у той час, коли не вистачає грошей в них на те, щоб ловити тих, хто корегує вогонь.</p>
<p>Одразу хотів би також сказати, що сьогодні, за останні декілька місяців, постійно, коли на фронт їде Петро Порошенко, причому їде не просто так, а він їде для того, щоб передавати техніку, дрони, серйозну військову допомогу, бронежилети в ті частини, які наступного дня з цією ж технікою, бронежилетами і дронами ідуть у наступ, то за ним слідкує контррозвідка. І, вибачте, що, у Служби безпеки на це знову знаходяться гроші?</p>
<p>Тому у мене велике прохання: все ж таки до керівника Служби безпеки України – витрачати народні гроші на боротьбу з агресором і розуміти, хто в нього реальний ворог. Ворог – не опозиція. Ворог – це Кремль.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, ми завершили обговорення цього питання. Переходимо до прийняття рішення. Прошу народних депутатів зайняти свої місця.</p>
<p>Шановні колеги, займіть, будь ласка, свої місця. Питання мегаважливе і мегаактуальне, це питання фінансування нашої армії. Я все-таки сподіваюся, що після… Спочатку проголосуємо за основу.</p>
<p>Прошу, запросіть народних депутатів зайняти свої місця.</p>
<p>Шановні колеги, я ставлю на голосування першу пропозицію. Прийняти за основу проект Закону про внесення змін до Закону України "Про Державний бюджет України на 2022 рік" (реєстраційний номер 7644).</p>
<p>Готові голосувати? Прошу народних депутатів голосувати.</p>
<p></p>
<p>14:56:49</p>
<p>За-274</p>
<p>Рішення прийнято.</p>
<p>Шановні колеги, я все-таки звертаюся ще раз, це питання фінансування армії.</p>
<p>З процедури – Сергій Володимирович Власенко. Можливо, ви передумаєте. Будь ласка, Сергію Володимировичу.</p>
<p></p>
<p>14:57:04</p>
<p>ВЛАСЕНКО С.В.</p>
<p>Дякую, пане Голово. Фракція "Батьківщина" підтримує законопроект у редакції першого читання, без урахування позиції комітету, яким включено до цього законопроекту питання Нафтогазу. Якщо зараз Верховна Рада готова проголосувати без врахування висновку комітету, лише фінансування армії, ми готові підтримати цей законопроект і в цілому. Якщо залишається позиція про фінансування Нафтогазу, на жаль, ми вимагаємо тоді залишити голосування лише в першому читанні, і скорочуйте строки.</p>
<p>Дякую.</p>
<p></p>
<p>ГОЛОВУЮЧИЙ. Сергію Володимировичу, ми не можемо змінити рішення комітету.</p>
<p>Одну секундочку. Шановні колеги, одну хвилиночку зараз, якщо можна. Шановні колеги, давайте так, якщо така межа компромісу… Я тільки що провів спілкування з колегами, підтвердили готовність. Підтвердили, так? Підтвердили готовність проголосувати в другому читанні і в цілому без урахування пропозицій комітету. Готові сьогодні проголосувати гроші для армії?</p>
<p>Шановні колеги, тоді я ставлю пропозицію прийняти в другому читанні і в цілому… Зараз, секундочку. Шановні колеги, я перепрошую. За основу прийняли, це не друге читання, це просто голосуємо в цілому, правильно, в цілому без урахування тих пропозицій комітету, які були зроблені, проект Закону про внесення змін до Закону України "Про Державний бюджет України на 2022 рік" (реєстраційний номер 7644).</p>
<p>Все вірно, колеги, всі зрозуміли, за що голосуємо? Прошу народних депутатів голосувати.</p>
<p></p>
<p>15:00:05</p>
<p>За-287</p>
<p>Рішення прийнято. Закон прийнятий в цілому.</p>
<p>Вітаю, колеги. Йдемо далі.</p>
<p>Наступний законопроект 5091. Спочатку у нас була одна домовленість, зараз ми можемо голосувати його. Прошу не розходьтеся, ми одразу голосуємо.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону 5091, це проект Закону про гарантування речових прав на об'єкти нерухомого майна, які будуть споруджені в майбутньому.</p>
<p>Прошу народних депутатів голосувати.</p>
<p></p>
<p>15:00:56</p>
<p>За-257</p>
<p>Рішення прийнято. Закон прийнятий в цілому.</p>
<p>Шановні колеги, наступний законопроект 7363, це друге читання, пов'язаний з ним. Це проект Закону про внесення змін до Закону України "Про волонтерську діяльність" щодо підтримки волонтерської діяльності. Ми теж домовилися, що ми можемо одразу голосувати його.</p>
<p>Тому я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про волонтерську діяльність" щодо підтримки волонтерської діяльності (реєстраційний номер законопроекту 7363).</p>
<p>Готові голосувати, шановні колеги? Прошу народних депутатів голосувати.</p>
<p></p>
<p>15:01:51</p>
<p>За-276</p>
<p>Рішення прийнято. Закон прийнятий в цілому.</p>
<p>Це по наступному, Сергій Володимирович, да? Добре. Йдемо далі, шановні колеги.</p>
<p>Наступний законопроект 7364, це проект Закону про внесення змін до Податкового кодексу України щодо сприяння розвитку волонтерської діяльності та діяльності неприбуткових установ та організацій в умовах збройної агресії Росії проти України. Це друге читання, як я вже сказав. Там будуть деякі поправки будуть ставити колеги на підтвердження. Зокрема, от фракція "Батьківщина" передала мені сім поправок.</p>
<p>Чи є ті, хто будуть ставити свої поправки на врахування? Немає. Тобто тільки поправки на підтвердження. І є ще поправка 30 від Дмитра Олександровича Разумкова.</p>
<p>Тоді, з вашого дозволу, підемо спочатку по поправках "Батьківщини". Я запрошую, хто доповідати буде законопроект, шановні колеги? Данило Олександрович, займіть своє місце за трибуною.</p>
<p>Будь ласка, поправка 5, 9, 24, 25, 27, 42, 51, це буде ставити "Батьківщина", я так розумію, Власенко Сергій Володимирович.</p>
<p>Сергій Володимирович, будь ласка.</p>
<p><b> </b></p>
<p>15:03:11</p>
<p>ВЛАСЕНКО С.В.</p>
<p>Дякую, шановний пане Голово.</p>
<p>Шановні колеги, всі перелічені поправки не мають ніякого відношення до волонтерської діяльності. Вони внесені в законопроект з грубим порушенням 116 статті Регламенту. Зокрема, 5 поправка уточнює поняття "житловий будинок" і "об'єкти нежитлової нерухомості". Яке це відношення має до волонтерства, абсолютно незрозуміло. При цьому до об'єктів нежитлової нерухомості пропонується вносити господарсько-побутові будівлі і садиби. На наш погляд, зазначена поправка в такому вигляді може погіршити ситуацію з нежитловою нерухомістю на селі. Тому прошу не підтримувати зазначену поправку, вона не має ніякого відношення ані до волонтерства, ані до нічого іншого. Тобто вона до закону не має жодного відношення.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, коротко позиція комітету, і голосуємо за поправку.</p>
<p></p>
<p>15:04:10</p>
<p>ГЕТМАНЦЕВ Д.О.</p>
<p>Шановні колеги! Дійсно, грішні, каємося. Ця поправка не має відношення до волонтерства, як і інші поправки, які стосуються врегулювання оподаткування будівельної діяльності і пов'язані з законопроектом 5091, який ми щойно з вами проголосували. Це було політичне рішення винести в зал одночасно ці норми в цьому законопроекті і в основному законопроекті, і одночасно їх підтримати. Тому прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, прошу народних депутатів зайняти свої місця, переходимо до прийняття рішень. Ще раз, 5 поправка, вона була врахована комітетом, народний депутат Власенко ставить цю поправку на підтвердження. Голова комітету просить підтримати цю поправку.</p>
<p>Прошу народних депутатів голосувати за поправку 5.</p>
<p></p>
<p>15:05:14</p>
<p>За-205</p>
<p>Рішення не прийнято.</p>
<p>Наступна поправка 9.</p>
<p>Будь ласка, Сергій Володимирович.</p>
<p></p>
<p>15:05:20</p>
<p>ВЛАСЕНКО С.В.</p>
<p>Дякую, шановний пане Голово. Я не знаю, з ким були політичні домовленості про внесення абсолютно корупційних, лобістських поправок в зазначений законопроект.</p>
<p>9 поправка говорить про те, що тепер суб'єкти спільного інвестування, кошти спільного інвестування не будуть об'єктами оподаткування аж до того моменту, поки забудовник не передасть це житло покупцям. А скажіть, будь ласка, а якщо він ніколи не передасть? А якщо він зникне? А якщо він взагалі не збудує це житло, то ці кошти ніколи не будуть об'єктом оподаткування, за логікою авторів цієї поправки?</p>
<p>Я ще раз підкреслюю, ніяких політичних домовленостей про корупцію, про звільнення від оподаткування цілих галузей народного господарства не може йти мови жодної.</p>
<p>Ще раз підкреслюю, зазначена поправка не має відношення до волонтерства, незважаючи на те, що шановний доповідач чесно покаявся в цьому. Але, я ще раз підкреслюю, це не має відношення до цього закону, будь ласка, вносьте в інший закон і проводьте як окремий закон.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Данило Олександрович.</p>
<p></p>
<p>15:06:28</p>
<p>ГЕТМАНЦЕВ Д.О.</p>
<p>Шановні колеги, насправді ця поправка не має відношення до волонтерства так само, як і не має відношення жодного до корупції.</p>
<p>Закон 5091 вводить новий об'єкт цивільних прав, МОН, ми його називаємо, це майбутній об'єкт нерухомості. І ці об'єкти нерухомості оподатковуються за касовим методом. Тобто податки сплачуються в момент отримання коштів. Це погоджено з галуззю, погоджено з бізнесом. Не треба шукати чорну кішку в темній кімнаті, якщо її там немає, і треба політику перетворювати в будь-що, якщо люди намагаються врегулювати будівельні відносини в країні так, як це є необхідним для розвитку будівельної галузі і відновлення країни після війни.</p>
<p>Дякую. Прошу підтримати.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, 9 поправка. Я прошу народних депутатів зайняти свої місця, вельмишановні колеги, зараз приймаємо рішення. Я оголошую 9 поправка, вона комітетом була врахована. Народний депутат Власенко поставив її на підтвердження. Комітет говорить про те, що цю поправку треба підтвердити.</p>
<p>9 поправка, прошу голосувати.</p>
<p></p>
<p>15:07:58</p>
<p>За-203</p>
<p>Рішення прийнято. Рішення не прийнято, перепрошую. Рішення не прийнято.</p>
<p>24 поправка, Власенко.</p>
<p></p>
<p>15:08:07</p>
<p>ВЛАСЕНКО С.В.</p>
<p>Дякую, шановний пане Голово.</p>
<p>При всій повазі до голови комітету, який зараз підтримує позицію комітету, якщо ви хочете щось врегулювати, врегульовуйте у відповідних законах, а не тихенько включаєте поправки в закон, який не має до цього жодного відношення. Оподаткування житлової нерухомості і 24 поправка – це теж про це, не має ніякого відношення ні до волонтерства, ні до волонтерської діяльності. Вносьте окремий закон, ми його обговоримо, ми внесемо поправки, я в цьому буде необхідність, після цього проголосуємо це як Закон про оподаткування житлової і нежитлової нерухомості. А не так, що в Закон про волонтерство з'являються якісь... низка поправок, які точно не мають до волонтерства жодного відношення. Погоджено з бізнесом – нема питань, погоджено з кимось іще – теж нема питань. Вносьте окремий закон і голосуйте. Ця поправка порушує 116 статтю Регламенту, не має ніякого відношення до Закону про волонтерство.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Я ставлю... Будете, Данило Олександрович, ще? Добре.</p>
<p>24 поправка до цього законопроекту. Комітетом вона врахована. Комітетом вона врахована. Водночас Сергій Володимирович поставив її на підтвердження. Ставлю 24 поправку, прошу народних депутатів голосувати.</p>
<p></p>
<p>15:09:38</p>
<p>За-214</p>
<p>Рішення не прийнято.</p>
<p>Сергій Володимирович, дивіться, ну, ми бачимо, що потенціалу немає, давайте для економії я їх поставлю підряд, я розумію яке рішення по них буде і тоді ми поставимо вже на підтримку цілий законопроект. Чи ви все-таки наполягаєте? Не наполягаєте, так? Я ставлю підряд їх на голосування.</p>
<p>Шановні колеги, те саме, я ставлю 25 поправку. Та сама ситуація, комітетом вона врахована. Сергій Володимирович ставить на підтвердження. Комітет наполягає, щоб вона була підтверджена. Прошу голосувати.</p>
<p></p>
<p>15:10:26</p>
<p>За-215</p>
<p>Рішення не прийнято.</p>
<p>Те саме стосується 27 поправки. Комітетом врахована. Власенко ставить на підтвердження. Комітет просить, щоб вона залишилась врахована. 27 поправка. Прошу народних депутатів голосувати.</p>
<p></p>
<p>15:10:56</p>
<p>За-217</p>
<p>Рішення не прийнято.</p>
<p>Наступна поправка 42. Ставлю також її на підтвердження. Ставлю голосувати за її підтвердження. Прошу народних депутатів голосувати.</p>
<p></p>
<p>15:11:23</p>
<p>За-209</p>
<p>Рішення не прийнято.</p>
<p>І завершальна поправка, яку Власенко ставить на підтвердження, - 51. Аналогічна ситуація. Комітетом врахована, ставиться на підтвердження. Прошу народних депутатів голосувати.</p>
<p></p>
<p>15:11:52</p>
<p>За-215</p>
<p>Рішення не прийнято.</p>
<p>І ми домовлялись, ще одна 30 поправка. Разумков, будь ласка.</p>
<p></p>
<p>15:12:01</p>
<p>РАЗУМКОВ Д.О.</p>
<p>Дякую, Руслане Олексійовичу.</p>
<p>Шановні колеги, 30 поправка дозволяє до затвердження відповідних підзаконних актів Кабміном благодійним організаціям самостійно визначати, чи належить отримувач їхньої благодійної допомоги до осіб, які постраждали внаслідок збройної агресії. Я розумію, що сьогодні дуже велика кількість організацій, які працюють і допомагають українському суспільству, але, на жаль, ми також стикались з тим, що впровадження таких норм дозволяє ухилятись від сплати податків. Тому прохання також не підтримувати цю правку.</p>
<p>Дякую.</p>
<p></p>
<p>ГОЛОВУЮЧИЙ. Позиція комітету по 30 поправці.</p>
<p></p>
<p>15:12:37</p>
<p>ГЕТМАНЦЕВ Д.О.</p>
<p>Шановні колеги, 30 поправка є великою поправкою, системоутворюючою поправкою, вона принципово впливає на зміст цього законопроекту і в тому числі в цій частині. Тому я прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, 30 поправка, вона врахована частково. Так? Дмитро Олександрович ставить на підтвердження цю поправку, яка була врахована частково. Тому прошу народних депутатів, позицію комітету ви почули, прошу народних депутатів голосувати.</p>
<p><a name=Temp></a><b> </b></p>
<p>15:13:20</p>
<p>За-233</p>
<p>Рішення прийнято.</p>
<p>Шановні колеги, ми завершили обговорення цього законопроекту. Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Податкового кодексу України щодо сприяння розвитку волонтерської діяльності та діяльності неприбуткових установ та організацій в умовах збройної агресії Росії проти України (реєстраційний номер 7364).</p>
<p>Готові голосувати? Прошу народних депутатів голосувати.</p>
<p></p>
<p>15:14:03</p>
<p>За-281</p>
<p>Рішення прийнято.</p>
<p>Дякую, колеги. Закон прийнятий в цілому.</p>
<p>Наступний законопроект 7575. Це у нас перше читання. Це проект Закону про внесення змін до Податкового кодексу України та інших законодавчих актів України щодо приватизації державного та комунального майна, яке перебуває у податковій заставі.</p>
<p>Я ставлю пропозицію включити це питання до порядку денного сесії. 7575. Прошу народних депутатів голосувати.</p>
<p></p>
<p>15:14:45</p>
<p>За-227</p>
<p>Рішення прийнято.</p>
<p>Я ставлю пропозицію розглянути це питання за скороченою процедурою. Прошу народних депутатів голосувати.</p>
<p></p>
<p>15:15:08</p>
<p>За-233</p>
<p>Рішення прийнято.</p>
<p></p>
<p>Шановні колеги, записуємося: 2 – за, 2 – проти. Правильно я розумію? Прошу народних депутатів записатися.</p>
<p>Будь ласка, слово надається народному депутату України Швачку Антону Олексійовичу, фракція політичної партії "Слуга народу".</p>
<p></p>
<p>15:15:40</p>
<p>ШВАЧКО А.О.</p>
<p>Давайте голосувати. Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, Михайло Михайлович Цимбалюк, фракція політичної партії "Батьківщина", всеукраїнське об'єднання.</p>
<p></p>
<p>15:15:50</p>
<p>ЦИМБАЛЮК М.М.</p>
<p>Прошу передати слово Сергію Власенку.</p>
<p></p>
<p>ГОЛОВУЮЧИЙ. Сергій Володимирович Власенко, будь ласка.</p>
<p></p>
<p>15:16:04</p>
<p>ВЛАСЕНКО С.В.</p>
<p>Дякую, пане Голово.</p>
<p>Фракція "Батьківщина" системно виступає проти проведення приватизації під час війни і прийняття будь-яких законів, пов'язаних з приватизацією, тому що, по-перше, війна – це несприятливі умови для держави на продаж власного майна. Це по-перше. По-друге, міф про те, що держава – неефективний власник, це лише міф, тому що лише 15 відсотків приватизованих до цього часу підприємств ефективно працюють, а 85 або пішли під ніж, або були розпродані. І третє, насправді, на сьогоднішній день нема ніяких умов і нема ніякого інвестиційного клімату для того, щоб відбувалася якась реальна приватизація.</p>
<p>Ми проти приватизації в цілому. Але цей закон регламентує процедуру продажу у випадку, коли є податкова застава. І законодавці, законотворці пропонують нам не отримувати згоду контролюючого органу (маються на увазі податкові органи), які би мали податкову заставу.</p>
<p>Але цей закон містить і низку технічних застережень. Ну, припустимо, там передається, по суті, право виплати боргу третій особі, що викликає суто юридичні питання. По-друге, цим законопроектом говориться про те, що згода не потрібна, якщо в договорі купівлі-продажу зазначено, що впродовж 6 місяців буде погашено цей податковий борг. Але закон нічого не говорить, що відбудеться, якщо цей податковий борг не буде погашено впродовж 6 місяців.</p>
<p>Тобто в законі є реальні великі дірки, тобто цей закон і неправильно приймати з точки зору загальної ідеології і з точки зору його готовності до того, щоб бути прийнятим. Тому фракція "Батьківщина" не буде підтримувати зазначений законопроект ані в першому читанні, ані, скоріш за все, і в цілому, коли він буде поставлений на голосування.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Геращенко Ірина Володимирівна, фракція "Європейська солідарність".</p>
<p></p>
<p>15:18:09</p>
<p>ГЕРАЩЕНКО І.В.</p>
<p>Олексію Гончаренку прошу передати слово.</p>
<p></p>
<p>ГОЛОВУЮЧИЙ. Будь ласка, Гончаренко Олексій Олексійович.</p>
<p></p>
<p>15:18:19</p>
<p>ГОНЧАРЕНКО О.О.</p>
<p>Олексій Гончаренко, "Європейська солідарність". Друзі, тільки що пан Сергій Власенко достатньо докладно розклав щодо технічних зауважень, які є, ГНЕУ також має зауваження до цього законопроекту.</p>
<p>Але я хотів би якраз, щоб от на ці питання: а чому нам сьогодні потрібна приватизація, а чому саме цього – нам відповідали члени уряду. В мене просте питання: коли ми тут побачимо членів уряду України. Воно ж просте. Я, давайте, о'кей, якщо по правилах безпеки "година запитань", що ми збираємо весь уряд – це неправильно, в чому проблема на сьогодні було запросити міністра соціальної політики нового, почули б її, що і як вона планує, тут в нас соціальні закони, міністра закордонних справ, в нас була тематика зовнішньополітична – була, міністра оборони, міністра економіки, хоча б когось з них. Зробити якесь чергування, хоча б щоб два-три приходило до нас на засідання, Прем’єр-міністр іноді заходив до нас в гості.</p>
<p>Це неправильно. Ми парламентсько-президентська держава, і я не розумію, яким чином воєнний стан впливає на те, що члени уряду не можуть сюди прийти. 400 депутатів можуть сюди прийти, а от два-три члени уряду ніяк не можуть сюди прийти, в них просто щось неймовірне відбувається, вони не можуть відірватися ні на секундочку від таких справ державної ваги, щоб сюди прийти і пояснити, чому цей закон потрібний, а що ми будемо тут робити, а чому тут, чому важливо дати гроші Нафтогазу, якщо важливо, де міністр енергетики, чому нам наплювати на наші відновлювальні джерела, що ми будемо робити зимою – питань мільйон.</p>
<p>Я звертаюсь до керівництва Верховної Ради, будь ласка, на наступне засідання запросіть сюди декілька міністрів, хто хоча б десь не ховається. Ми хочемо їх почути, побачити і поговорити.</p>
<p></p>
<p>ГОЛОВУЮЧИЙ. Олексій Олексійович, оскільки ви звернулися до керівництва Верховної Ради, то я просто вас поінформую, що у нас щотижня проходять практично зустрічі з дуже великою кількістю урядовців, коли ми збираємося керівниками фракцій і представниками груп. Я дуже би хотів, щоб ваші доводили вашу інформацію. Я просто вам говорю про те, що ви говорите, що їх немає. Вони тут бувають і доволі часто. Сьогодні останній приклад, на Погоджувальній раді була присутня віце-прем'єр-міністерка з питань європейської…</p>
<p></p>
<p>ГОЛОС ІЗ ЗАЛУ. <i>(Не чути)</i></p>
<p><i> </i></p>
<p>ГОЛОВУЮЧИЙ. Ну, тому що ми вирішили питання на Погоджувальній раді і вона всі свої позиції сказала. Це просто для інформації. Якщо вас фракція не інформує, я вас інформую.</p>
<p>Шановні колеги! Будь ласка, Юрчишин Ярослав Романович, фракція "Голос". Будь ласка.</p>
<p></p>
<p>15:21:06</p>
<p>ЮРЧИШИН Я.Р.</p>
<p>Прошу передати Железняку Ярославу.</p>
<p></p>
<p>ГОЛОВУЮЧИЙ. Будь ласка, Ярослав Іванович Железняк.</p>
<p></p>
<p>15:21:14</p>
<p>ЖЕЛЕЗНЯК Я.І.</p>
<p>Шановні колеги, про що цей законопроект? Зараз законодавством України, якщо у вас є податкове обтяження, ви не можете відчужувати майно. Відповідно, якщо ви проводите приватизацію і там є податковий борг, а він є у більшості наших підприємств, так чудово у нас працює держава як менеджер, то ви не можете скоювати таку приватизацію. Відповідно закон дуже простий, говорить про те, що така приватизація можлива, а той, хто приватизує, протягом шести місяців покриває цей борг. І я вважаю, це правильна ініціатива, вона точно дасть можливість нам розблокувати приватизацію.</p>
<p>А тепер головне, навіщо нам приватизація? У нас в Україні 3 тисячі 200 підприємств, 1 тисяча 600 з них є на папері, фізично їх немає, інші – половина не працює, а якщо працює, то 85 відсотків у збиток. Втрати від державних підприємств в 2021 році, тільки від головних було мінус 50 мільярдів. Краще було б, щоб у нас взагалі не існувало цих підприємств.</p>
<p>Коли ми боїмося, що у нас щось вкрадуть до приватизації, то ні, вже все вкрали. Відверто говорячи, навіть велику приватизацію нам немає чим проводити. ОПЗ вже нікому не потрібен, інші підприємства теж. А коли у нас проходить мала приватизація і замість сараю у нас там з'являються перукарня, якийсь склад, якийсь цех, то це добре.</p>
<p>Хто не вірить в приватизацію під час війни, подивіться, як у нас проходять зараз тендери, там збільшення іноді у 2-3 рази. Чомусь люди думають по-іншому і інвестують гроші під час війни. Тому давайте все ж таки зробимо правильний крок і підтримаємо цей законопроект у першому читанні, а можна і в цілому.</p>
<p>Дякую.</p>
<p></p>
<p>ГОЛОВУЮЧИЙ. В цілому навряд чи, тому що ми на Погоджувальній раді домовилися за основу. Я завжди зберігаю ті домовленості, які ми отримали рішенням Погоджувальної ради.</p>
<p>Шановні колеги, ми завершили обговорення цього законопроекту. Прошу народних депутатів зайняти свої місця. Переходимо до прийняття рішення.</p>
<p>Шановні колеги, прошу зайняти місця. Шановні колеги, ще раз нагадаю, ми зараз розглядаємо законопроект 7575: проект Закону про внесення змін до Податкового кодексу України та інших законодавчих актів України щодо приватизації державного та комунального майна, яке перебуває у податковій заставі.</p>
<p>Готові голосувати, шановні народні депутати? Тоді я б все-таки хотів, щоб народні депутати, якщо можна, знаходилися на своїх місцях.</p>
<p>Шановні колеги, я ставлю пропозицію прийняти за основу тільки проект Закону про внесення змін до Податкового кодексу України та інших законодавчих актів України щодо приватизації державного та комунального майна, яке перебуває у податковій заставі. Реєстраційний номер проекту 7575.</p>
<p>Готові голосувати? Прошу народних депутатів голосувати.</p>
<p></p>
<p>15:25:03</p>
<p>За-213</p>
<p>Рішення не прийнято.</p>
<p>Шановні колеги, я ставлю… Ну, тоді повторне перше. Шановні колеги, я ставлю пропозицію повернути законопроект 7575 на повторне перше читання. Прошу народних депутатів голосувати.</p>
<p><b> </b></p>
<p>15:25:37</p>
<p>За-216</p>
<p>Рішення не прийнято.</p>
<p>Я ставлю пропозицію повернути суб'єкту законодавчої ініціативи на доопрацювання. Шановні колеги, давайте підтримаємо, щоб його не втрачати. Повернути суб'єкту законодавчої ініціативи на доопрацювання законопроект 7575. Тому що, якщо ми зараз не проголосуємо, він буде вважатися відхиленим. Тому прошу народних депутатів голосувати.</p>
<p></p>
<p>15:26:15</p>
<p>За-215</p>
<p>Рішення не прийнято. Законопроект відхилений. Дякую.</p>
<p>Так, шановні колеги, я можу попросити керівників фракцій і груп підійти в президію всіх, будь ласка, на одну хвилинку. Я прошу всіх залишатися. Зараз ми приймемо одне рішення.</p>
<p>Керівники фракцій і груп, підійдіть, будь ласка, в президію. <i>(Шум у залі)</i></p>
<p><i> </i></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>ГОЛОВУЮЧИЙ. Представники фракцій і груп, підійдіть, будь ласка, в президію. "Слуга народу", у нас як би не вистачає вас тільки. Можна один з п'ятнадцяти заступників підійде, будь ласка?</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>15:29:46</p>
<p>ГОЛОВУЮЧИЙ. Шановні колеги… Будь ласка, займіть свої місця. Ще сьогодні одне голосування, яке дуже важливе. Прошу зайняти місця. Одне.</p>
<p>Олександр Сергійович.</p>
<p></p>
<p align=center>Веде засідання Перший заступник Голови Верховної Ради України</p>
<p align=center>КОРНІЄНКО О.С.</p>
<p></p>
<p>15:31:02</p>
<p>ГОЛОВУЮЧИЙ. Шановні колеги, пропоную доручити Голові Верховної Ради невідкладно підписати прийняті сьогодні в цілому Верховною Радою законопроекти та негайно направити їх Президентові України на підпис. Я нагадую, що там бюджет із грошима для військових, які вони чекають.</p>
<p>Ставлю цю пропозицію на голосування. Прошу голосувати.</p>
<p></p>
<p>15:31:32</p>
<p>За-263</p>
<p>Рішення прийнято.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>15:31:37</p>
<p>ГОЛОВУЮЧИЙ. Дякую, Олександр Сергійович.</p>
<p>Шановні народні депутати, ми не змогли завершити сьогодні розгляд всіх питань порядку денного, але ми продовжимо його обов'язково.</p>
<p>Дякую всім за результативну роботу. Ми не закриваємо наше пленарне засідання. Працюємо разом на перемогу. Слава Україні! Про нове засідання ми вас повідомимо. Дякую. Про продовження цього засідання ми повідомимо. Дякую.</p>
<p></p></div>
