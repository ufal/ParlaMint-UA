Стенограма пленарного засідання
07 вересня 2018
&nbsp;
<p align=center>ЗАСІДАННЯ ШОСТЕ</p>
<p align=center>Сесійний зал Верховної Ради України</p>
<p align=center>07 вересня 2018 року, 10 година</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:00:52</p>
<p>ГОЛОВУЮЧИЙ. Доброго ранку! Шановні колеги, прошу заходити в зал, приготуватись до реєстрації.</p>
<p>Готові? Ми можемо проводити реєстрацію? Прошу народних депутатів зареєструватись.</p>
<p>&nbsp;</p>
<p>10:01:58</p>
<p>Зареєстровано 344 народних депутати. Ранкове пленарне засідання Верховної Ради України оголошую відкритим.</p>
<p>Шановні колеги! Сьогодні своє професійне свято відзначають українські військові розвідники. Там, на сході, вони щоденно ризикують своїм життям, щоб тут, у тилу, у нас був мир і спокій.</p>
<p>Дякую всім офіцерам та солдатам, які достойно і мужньо щоденно виконують свій найвищий обов'язок – на всіх фронтах захищають Україну.</p>
<p>Слава українським розвідникам! Слава українським воїнам! Слава Україні!</p>
<p>Колеги, в пленарному засіданні Верховної Ради України беруть участь члени уряду на чолі з Прем'єр-міністром України Володимиром Борисовичем Гройсманом. Прошу привітати.</p>
<p>І сьогодні у нас до виступу запрошується міністр освіти і науки Лілія Гриневич. І я нагадую, потім будуть запитання від фракцій і потім – запитання від народних депутатів.</p>
<p>І я запрошую до виступу Лілію Михайлівну Гриневич. Будь ласка.</p>
<p>&nbsp;</p>
<p>10:03:33</p>
<p>ГРИНЕВИЧ Л.М.</p>
<p>Шановний пане Голово Верховної Ради! Шановний пане Прем'єр-міністре! Шановні народні депутати! Шановні українці, які мають можливість дивитись цю трансляцію! Дякую за те, що я можу сьогодні тут представити результати підготовки до нового навчального року.</p>
<p>Перш за все слід зауважити, що уряд виконує своє зобов'язання щодо поступового збільшення фінансування освіти. Якщо у 2016 році фінансування складало 5,72 відсотки ВВП, то у 2017 воно склало вже 6,7 відсотків ВВП. Тобто поступово ми рухаємося до прописаного у Законі "Про освіту" показника у 7 відсотків ВВП на освіту.</p>
<p>Наступне. Вже декілька років поспіль створення можливостей рівного доступу до дошкільної освіти для всіх дітей цього уряду – пріоритет для уряду і органів місцевого самоврядування. Якщо у 2016 році черга в дошкільні заклади в Україні складала майже 91 місць, то сьогодні напередодні цього навчального року вона складає трохи більше 46 тисяч місць. Як ви бачите, скорочення майже на 50 відсотків. Однак, хочу звернути увагу, що зараз, враховуючи демографічну ситуацію, кількість дітей дошкільного віку збільшується. Навіть при тому, що ми цього року створили 8,5 тисяч місць, саму чергу це скоротило лише на 700 місць. І це означає, що ми маємо спільно з органами місцевого самоврядування пришвидшити темпи створення місць відповідно до Плану подолання черги, який створений в країні за ініціативою Прем'єр-міністра.</p>
<p>Першокласники прийдуть до нової української школи. І цьогоріч їх понад 448,5 тисяч. І це більше ніж на 40 тисяч більше ніж минулого року, і це приємна тенденція, у нас кількість дітей шкільного віку починає збільшуватись. Усі діти мають відчути на собі три важливі зміни для початкової освіти.</p>
<p>Перше. Це Держстандарт, новий зміст освіти.</p>
<p>Друге. Це перепідготовлені вчителі. Всі вчителі початкових класів пройшли підвищення кваліфікації. Загалом йдеться про понад 40,5 тисяч вчителів, 22 тисячі –&nbsp; це вчителі початкової школи і понад 18 тисяч - це ті, хто будуть викладати іноземну мову в першому класі. Таке підвищення кваліфікації педагогів – це неймовірний виклик і нам вдалося його все-таки здійснити.</p>
<p>Але є третя ще складова дуже важлива. Першокласники мають прийти в оновлене освітнє середовище. Щоб це середовище стало реальністю, уряд пішов на безпрецедентні інвестиції і виділив 1 мільярд гривень на оновлення освітнього середовища саме початкової школи 1-го класу. І це була частина роботи, яка буде мати результат тільки спільними зусиллями з органами місцевого самоврядування, тому що ми самі не здійснюємо закупівель, ми віддаємо гроші органам місцевого самоврядування, тобто засновникам навчальних закладів. І, як показала практика, з цим завданням вони не змогли впоратися достатньо ефективно, успішно і по-різному, насправді, впоралися в різних територіальних громадах.</p>
<p>Наприклад, субвенція на фабрики друку пішла ще 7 місяців тому, субвенція на 1-й клас на обладнання пішла 4 місяці тому. На 27 серпня цього року, тобто напередодні навчального року та перша субвенція була використана тільки на 64 відсотки, а ця основна субвенція на мільярд лише на 44 відсотки. Що це означає? Що діти прийшли в 1-й клас і в багатьох школах не побачили нових парт, нових матеріалів для навчання. А насправді гроші лежать на рахунках органів місцевого самоврядування.</p>
<p>Ми вивчали причини, чому вони цього не зробили.</p>
<p>Перша причина – управлінська безпорадність, коли вони не вміють ефективно і вчасно оголосити тендери і провести їх. Друга причина – це блокування тендерів через недобросовісну конкуренцію на ринку, коли різні фірми блокують тендер, переводять до Антимонопольного комітету, там воно затримується, хоча ці фірмі навіть не збираються і неспроможні виконати це замовлення. І є третя причина – це те, що наш ринок, який&nbsp; продукує і освітні меблі, який продукує, засоби навчання, виявився неготовий до таких&nbsp; інвестицій.</p>
<p>І сьогодні, наприклад, багато уклали договори, і ці договори ще виконуються, і парти обов'язково прийдуть, але прийдуть не на 1 вересня, а пізніше. Звичайно, що діти не вчаться без парт. Тому без перекручувань, будь ласка. Вони будуть в тих класах, в яких вони були, але впродовж цих двох місяців вересень-жовтень ситуація буде весь час змінюватися.&nbsp; Для нас треба зрозуміти, будь-які трансформації, а це трансформація реальна, бо таких інвестицій в початкову школу ще не було за всі часи незалежності, ми розуміємо, що на це потрібен час. І нам необхідно вистояти в будь-якому випадку. Кожна копійка є цільова, вона ні на що інше не може бути&nbsp; використана.</p>
<p>Наступне. Наприклад, до речі, приведу зразу приклади. Є області і громади, які в усі школи поставили вже оновлене середовище, але в першу чергу чути голос тих батьків, тих вчителів, де цього не зробили. Наприклад, в Миколаївській області субвенція на "НУШ" на той момент на 27 серпня була використана на 10 відсотків, на 10. І зрозуміло, що це дуже безвідповідальна позиція.</p>
<p>Всі діти першокласники отримають засоби навчання. Наприклад, в перше кожен український першокласник&nbsp; чи в селі, чи в місті, чи в гірській школі зможе разом з вчителями використовувати методики ігрові навчання з "Лего", який розвиває оперативну пам'ять, дуже сильно, який допомагає вивченню математики, командній роботі. І це нові засоби, з якими знають, як працювати перепідготовлені вчителі.</p>
<p>Для того, щоб подолати оцю ситуацію по вертикалі, ми створюємо за дорученням Прем'єр-міністра координаційний орган, який буде заслуховувати і як треба підштовхувати органи місцевого самоврядування з приводу того, як вони виконують свої&nbsp; зобов'язання по "Новій українській школі", зокрема в частині використання коштів державної субвенції.</p>
<p>Перший клас, треба пам'ятати, він відрізняється. Перший місяць вересень - адаптаційний,&nbsp; діти знайомляться з школою, класом,&nbsp; ранець&nbsp; носять без важкого приладдя і книжок. Вивчають безпечну дорогу до школи, триває напрацювання правил життя в класі, у школі, алгоритмів. Тому що у дітей повністю перебудовується стиль життя.</p>
<p>Я хочу звернути увагу, що буде дуже велика спокуса у вчителів все зробити в старий спосіб. Просто одразу посадити дітей за парти, за підручник чи зошит з друкованою основою, який заставляють купити батьків за гроші, і тоді вчителю легше. Так не можна. Тому що зовсім інша парадигма педагогіки співробітництва і активно-пошукового навчання для дітей початкової школи.</p>
<p>Ми цим дітям повинні дати адекватні методики для їхнього розвитку. До речі, Міністерство освіти підготувало на кожен тиждень першого місяця, щоб полегшити життя вчителям, детальні матеріали, які можуть побачити батьки, народні депутати, журналісти, що діти вивчають в 1-му класі в перший місяць, що вони роблять.&nbsp; В три клики на сайті МОН вибираєте "освіта", "загально-середня освіта", "методичні рекомендації і матеріали для адаптаційного періоду в 1-му класі".</p>
<p>Що будуть діти вчити? Треба розуміти, бо дехто тут говорить про те, що вони не будуть вміти рахувати чи писати. Це абсолютна брехня. Вони будуть вміти те, що вміли колись у школі початковій старого зразка, але&nbsp; будуть вміти значно більше.</p>
<p>Батьки за підсумками навчання в першому класі отримуватимуть свідоцтво досягнень. В свідоцтві є 51 показник, і серед&nbsp; таких речей, які ми розуміємо і знаємо давно, наприклад, вміння лічити в межах ста чи вміння писати диктант, будуть такі, як вміння вирішувати конфлікти, вміння працювати в команді, вміння брати на себе відповідальність. Погодьтесь, що ці вміння ще не менш важливі для успішного життя і самореалізації цієї дитини.</p>
<p>Нам важливо, щоби вчителі не забували про гуманне ставлення до дітей. Ви здивуєтеся, але&nbsp; найбільшу кількість скарг батьків, які ми отримуємо по початковій школі, що дітей не відпускають у вбиральню на уроці. Цим дітям найголовніше на початку адаптуватися в школі, і їхні базові речі, такі, як можливість попити води, завжди відкрита і доступна вбиральня, рух, який надважливий для маленьких дітей, реалізувати нескладно насправді. Для цього потрібна воля і розуміння педагогіки дітей такого віку.</p>
<p>Наша школа не закінчується, звичайно, на етапі першого класу. І зараз ми розвиваємо мережу закладів освіти. Цього року 160 тисяч 176 загальних середніх закладів освіти, і туди ще в ці юридичні особи під'єднані тисячу філій, які входять в опорну школу, це маленькі школи, які теж навчають дітей, але вони…, в цій статистиці їх не видно, але вони насправді є, вони входять в юридичну особу опорної школи. 441 тисяча педагогів. Ми створили 199 опорних шкіл з різними… з їхніми філіями. І ідеологія така: старші діти мають&nbsp; навчатися так, щоб вони змогли здобути якісну освіту. Це неможливо в умовах маленької школи, де нема кабінетів, і один вчитель викладає декілька предметів. Діти початкової школи, якщо є така можливість і є школа, мають навчатися якнайближче до місця проживання дитини.</p>
<p>І у нас зараз за два роки, порівнюючи з 1 вересня 2016, було створено 400 опорних шкіл, наявні 863 автобуси. І ви знаєте, що ми надавали спеціальні субвенції на закупівлю автобусів для того, щоб органи місцевого самоврядування підтримати і вони могли додати лише 30 відсотків коштів.</p>
<p>Наша політика&nbsp; - покращення природничо-математичного профілю, а також вивчення природничих наук і математики в базовій і старшій школі. Це є серйозний виклик, зараз він вже третій рік поспіль підтримується спеціальною субвенцією на природничо-математичні кабінети. Наприклад, органи місцевого самоврядування цю нашу субвенцію до 1 вересня використали на 53 відсотки. І от тут є найбільша проблема, тому що виходить, що уряд має політику, ми віддаємо на це кошти державного бюджету, а цю політику не реалізовують вчасно повною мірою на місцях. Цього року, ви знаєте, ми поклали акцент на покращення вивчення української мови в школах з мовами нацменшин, 46 мільйонів ми дали тільки на обладнання кабінетів української мови. Теж використано дуже по-різному. До честі хочу підкреслити, що найкраще використана субвенція в Закарпатській області, поставили до 1 вересня ці кабінети української мови.</p>
<p>Безпрецедентно велика сума спрямована на розвиток інклюзивної освіти, це один з пріоритетів уряду. Зрозуміло, що були збудовані нові школи. От тут статистика, кому буде цікаво, перешлемо презентацію, я не буду витрачати час, зачитувати цифри, їх можна бачити.</p>
<p>Я хочу сказати про болючу проблему і повідомити народних депутатів, і головне – глядачів наших також про причини цієї проблеми. Це питання друку підручників у 2018 році. Як відомо, за останні 10 років минулого навчального року ми вперше вчасно, безперебійно поставили підручники повною мірою. Підручники, дві лінійки підручників, які ми друкували минулого року. Але цього року перед нами дуже великий виклик. Ми друкуємо три лінійки підручників, такої суми, кількості&nbsp; примірників ще не було, 18,5 мільйонів примірників. І виявилося, що українська поліграфічна база не витримує таких можливостей і таких обсягів за короткий проміжок часу. І тому нам довелося розкласти цей графік підручників. Як ми його розклали?</p>
<p>На даний момент 5-й клас – це одна лінійка підручників, практично весь розвезений вже. Тобто з 5-м класом проблем немає. 1 клас, це були нові стандарти і нові програми. Зрозуміло, що видавці пізніше робили підручники, коли вже є стандарти, є програма. 1 клас є адаптаційний період у вересні місяці. Їм зараз не потрібен підручник. Вони зараз мають дуже чітко розписано, що робити кожен тиждень, і матеріали є у вчителів. Підручники вони отримають у жовтні місяці, коли це буде потрібно. Частина підручників вже пішли на 1 класи.</p>
<p>Просто у нас же ж яка історія зараз: якщо колись на країну друкувався 1 або 2 підручники з предмету, зараз друкується 5, 7, інколи 8 підручників, і вчителі обирають яким вони хочуть користуватися. І тому одні отримають швидше, інші отримають пізніше.</p>
<p>Наступне, 10 клас. Там найбільше підручників, там найбільша кількість примірників. І зараз ситуація така, ми вже до 1 вересня виклали електронну бібліотеку всіх підручників: і 1-х, і 5-х, і 10-х класів, а також багатьох інших підручників, що навіть, наприклад, ті, хто мають паперові підручники, а не хочуть носити важкий ранець, можуть закачати собі в електронну читацьку книжку всі підручники і нею користуватися. Але по 10 класах, це можна знайти 10 клас підручники саме в електронній бібліотеці, в три кліки на сайті міністерства: освіта, загальна середня освіта, підручники. Діти в 10-му класі вже багато років поспіль вчать інформатику, і вони можуть впродовж вересня-жовтня, тому що їхні підручники прийдуть у листопаді, два місяці покористуватися електронними версіями. І кілька сторінок прочитати, якщо вони не мають вдома доступу до комп'ютера, є частина дітей в сільських територіях, які не мають вдома, то вони будуть мати цей доступ до комп'ютера в школі. Взагалі в 10-му класі, в старших класах, я хочу повідомити всіх колег, у нас вже підручники тільки допоміжний засіб навчання. Дуже багато матеріалів зовсім інших використовується вчителями.</p>
<p>Наступне. Ще одна дуже складна причина. Ми зіткнулися з тим, що у нас може бути неякісна експертиза підручників. Інститут модернізації змісту освіти, який організовує експертів для експертизи, ці експерти, начебто і науковці там залучені, і практичні педагоги, вони дають відгуки на книжки. Але Міністерство освіти мусить підписати цей примірник до друку. І ми виявили в підручниках історії України і громадянській освіті фундаментальні неправильні речі. Наприклад, помилкові дати, трактування з радянської історіографії. Ми не можемо дозволити, щоб такі підручники друкувалися за державні кошти. Ми їх віддали на доопрацювання. Краще цей підручник надійде пізніше, але він буде правильний.</p>
<p>Я хочу сказати, що підручники хороші, які нормальні, вони теж є в електронній версії. І ті вчителі, які вибрали той підручник, в якому були помилки і він зараз доопрацьовується, зараз можуть з дітьми використовувати електронну версію підручника.</p>
<p>Ще одна річ. Ми реформуємо Інститут модернізації змісту освіти і систему експертизи підручників, щоб вона була насправді адекватною і ми отримували якісніший підручник.</p>
<p>Тому…, є ще четверта причина. І тут нам вже треба думати взагалі над цим. Ми&nbsp; отримали цього року перші прецеденти, коли суд нас примушує друкувати підручники, експертизу яких ми виявили, що їх друкувати не можна. Ну, наприклад, підручник з інформатики, в якому є посилання на російські сайти: Odnoklassniki.ru і так далі. Або плагіат з російських чи польських підручників.</p>
<p>Я вже маю прецедент, що я змушена підписувати диплом кандидата наук за рішенням суду, тому що ми відхилили цю дисертацію через плагіат, а суд нас заставляє <a name=_GoBack></a>видати диплом. Зараз ми ще будемо підручники друкувати за рішенням суду. Це дуже дивна ситуація. І найстрашніше, що суд зобов'язує…</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ.&nbsp; Дві хвилини, будь ласка, додайте.&nbsp;</p>
<p>&nbsp;</p>
<p>ГРИНЕВИЧ Л.М. Не просто надрукувати цей підручник, а зупиняє друк лінійки з цього предмету для інших нормальних підручників. Тому всі оці фактори, чотири, разом склалися. Але ми поставили запобіжники, першокласники мають матеріали на 1 вересня, десятикласники мають електронні версії підручників, тому навчальний процес може цілком повноцінно відбуватися.</p>
<p>Наступне. Зараз професійно-технічна освіта, курс на модернізацію, ми даємо інвестиції і створюємо стандарти. Статистика вся є. Ми цього року збільшили інвестиції, 100 мільйонів гривень в базу професійно-технічної освіти і працюємо над великим проектом з Європейським Союзом, який може розпочатись у 2020 році.</p>
<p>Далі. Я не буду зачитувати статистику. Я лише хотіла б сказати, що нам потрібна співпраця з органами місцевого самоврядування в передачі майна профтехосвіти. Ми не можемо властям передати майно, в чому нас деколи звинувачують, що ми не передаємо майно, бо ми не отримали від них оформлених документів. Воно передається по-різному. Наприклад, три області вже зробили частину закладів освіти, інші не зробили. Ми врегулювали на цей рік питання фінансування закладів І-ІІ рівня акредитації, але воно гостро постане наступного року.</p>
<p>Вступна кампанія, я доповідала вам по ній, не буду довго зупинятися, але вона пройшла без збоїв. Зараз ми вже на громадські обговорення поставили нові умови прийому на наступний рік відповідно до законодавства.</p>
<p>І, завершуючи. Цього року ми продовжили прозорий доступ до магістратури на найбільш рейтингові спеціальності, де були…</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ.&nbsp; Одну хвилину, будь ласка.</p>
<p>&nbsp;</p>
<p>ГРИНЕВИЧ Л.М.&nbsp; Ми поширили вступні іспити в аспірантуру через зовнішнє тестування не тільки на "Право", але й на "Міжнародне право", а також ціла низка спеціальностей іноземна мова в магістратуру теж через ЗНО. Таким чином, прозорість доступу до ЗНО… прозорість доступу до магістратури, на яку завжди нарікали, починає зростати і причому на найбільш, за думкою людей, складні, вразливі для хабарництва спеціальності.</p>
<p>Шановні колеги, перед нами багато роботи, бо реформа триватиме багато років, десятиріччя. І нам потрібна ваша підтримка і ваша допомога.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо, Юлія Михайлівна. Дякуємо за доповідь.</p>
<p>І, колеги, нагадую, перший блок – це запитання від фракцій і груп.</p>
<p>Отже, хто має намір задати запитання уряду, прошу привести запис.</p>
<p>Від "Партії "Відродження" Барвіненко Віталій Дмитрович.</p>
<p>&nbsp;</p>
<p>10:27:29</p>
<p>БАРВІНЕНКО В.Д.</p>
<p>Слово Кулінічу.</p>
<p>&nbsp;</p>
<p>ГОЛОВУЮЧИЙ. Кулінічу передає. Кулініч, включіть мікрофон.</p>
<p>&nbsp;</p>
<p>10:27:33</p>
<p>КУЛІНІЧ О.І.</p>
<p>Дякую.</p>
<p>В мене питання до Міністра інфраструктури Володимира Омеляна. Пане міністр, зараз розпочинається бюджетний процес, тому хотів запитати: перше: який відсоток від наповнення Дорожнього фонду планується використати на ремонт доріг у 2019-у році? Зараз – це відсоток 50, і цього, я думаю ви добре знаєте, що явно замало.</p>
<p>Друге питання.&nbsp;</p>
<p>Чи буде в 2012 році передбачений ресурс на дороги територіального значення, який в більшості областей передані на баланси ОДА без жодної копійки фінансування. А це дороги між районними і обласним центром. Це дороги для дітей до опорних закладів, це дороги хворих до центрів госпітальних округів. І вони всі вже в жахливому стані, і фінансування нема і в цьому році. Дайте, будь ласка, відповідь.</p>
<p>&nbsp;</p>
<p>10:28:25</p>
<p>ОМЕЛЯН В.В.</p>
<p>Вельмишановний народний депутат, дякую за ваше запитання. Я хотів нагадати, що, власне, в 2016 році в цьому залі було проголосовано дорожню реформу, згідно з якою було затверджено, з 1 січня 2018 року розпочинає дію дорожній фонд, наповнення якого 50 відсотків від акцизу на пальне; 2019 рік – 75 відсотків, 2020 року – 100 відсотків.</p>
<p>Тому я сподіваюсь, що позиція буде незмінною і ми будемо мати стабільне зростаюче, гарантоване державою фінансування дорожніх робіт.</p>
<p>У випадку, те, що, дійсно, є проблема з їхнім фінансуванням. Але, як ви знаєте, затверджена стратегія розвитку автомобільних доріг до 2020 року, вона розміщена в публічному доступі. Можна ознайомитись щодо етапності маршрутної відбудови українських автошляхів.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від Радикальної партії Олег Ляшко.</p>
<p>&nbsp;</p>
<p>10:29:42</p>
<p>ЛЯШКО О.В.</p>
<p>Олег Ляшко, Радикальна партія. Запитання до Прем'єр-міністра Гройсмана. Шановний Володимир Борисович, тривалий час жителі Києва, 3 мільйони людей, не мають гарячої води. Мільйони людей стали заручниками політики "Нафтогазу", коли керівник "Нафтогазу" отримує по 3 мільйони гривень зарплати в місяць, 45 мільйонів євро виписав собі премії, залізши в кишеню до кожного українця! І люди сидять без гарячої води! Діти миються у холодній воді, або підігрівають на газовій горілці!</p>
<p>Скільки це буде продовжуватись?! Коли киянам повернуть гарячу воду?! Коли українці не чекатимуть платіжок на газ, на&nbsp; комуналку, як кулю, тому що не знають, які будуть ціни на газ. Де людям узяти 12 тисяч гривень, щоб заплатити ціну на газ? Рішенням уряду скорочено норми, які дають право на нарахування субсидій. Штучно 3 мільйони людей відрізали від можливості отримувати субсидії. Тому ми вимагаємо: повернути норми нарахування субсидій по минулій зимі, відставку Коболєва, голову…</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>ЛЯШКО О.В. …у відставку Коболєва, голову "Нафтогазу".</p>
<p>Ви приймали рішення про унормування виплати премії і зарплат. Скажіть, будь ласка, чи вернули 45 мільйонів євро, які отримали чиновники "Нафтогазу", які обікрали людей? Чи припинили виплачувати космічні зарплати, залазячи у кишені до кожного українця? І чи зможуть люди спокійно пережити зиму без космічних, страшних, ціаністих платіжок на газ? Коли цей вампір "Нафтогаз", який заробляє, залазячи у кишені…</p>
<p>&nbsp;</p>
<p>ГОЛОВУЮЧИЙ. Володимир Борисович.</p>
<p>&nbsp;</p>
<p>10:31:35</p>
<p>ГРОЙСМАН В.Б.</p>
<p>Шановний Олегу Валерійовичу, шановні колеги народні депутати, шановний пане Голово! Питання гарячого водопостачання – це питання не уряду України, а питання київської міської влади. Ми у свою чергу після звернення Віталія Володимировича Кличка про те, що є така проблема і він потребує допомоги і підтримки уряду, прийняли всі необхідні рішення, щоб допомогти місцевій влади відновити гаряче водопостачання і підтримати киян. Це з одної точки зору.</p>
<p>Що стосується субсидій, як ви сказали. Хочу вас запевнити у тому, що ми з початку нового опалювального сезону зробимо все для того, щоб через механізм субсидій захистити, і увага, кожного громадянина України справедливо, хто потребує цієї допомоги. Тому що самі навіть люди, які отримують субсидію, говорять, що у них невеличкі доходи і вони отримують субсидію, а їхній сусід або сусідка, яка здає своє житло, яка має вищі доходи і так далі, у яких приховані безробітні і так далі, точніше, люди працюють, але нелегально, вони теж отримують таку саму субсидію. Тому ми взяли відповідним чином сьогодні провели інвентаризацію. Тільки перша інвентаризація показала: у нас тільки по Київській області 20 тисяч людей, які задвоєні в отриманні субсидій. Вони в двох областях, одночасно на них списують ці гроші. Ці гроші належать народу, і ми не маємо права так закривати на ці зловживання очі. Тому ми зараз подивились цю ситуацію і всіх захистимо, і це для мене як ключове питання захистити тих, хто цього потребує, як би не змінювались ціни.</p>
<p>Що стосується "Нафтогазу". "Нафтогаз" – це компанія, яка не має перемогу управління від уряду України. Відповідно до норм корпоративного управління у них є незалежна Наглядова рада, у них є відповідно закони, по яким вони працюють. Але я згоден з тим, що надмірні премії, надмірні&nbsp; зарплати…</p>
<p>&nbsp;</p>
<p>ЛЯШКО О.В. Дайте закінчити.</p>
<p>&nbsp;</p>
<p>ГРОЙСМАН В.Б. З цим треба, з цим треба навести лад.</p>
<p>І тому перше рішення уряду, яке було, це зупинити вот ті шалені, я би сказав, жадібні виплати, які намагались провести з… по "Нафтогазу". І відповідним чином таке рішення ухвалене і суми обмежені. Тому ніяких 45 мільйонів вони не отримували. Це перше.</p>
<p>А, по-друге, треба… Контракти діють не один рік. Ми маємо переглянути всі контракти, коли вони завершаться для того, щоб встановити нормальні заробітні плати, а не космічні. Хочеш працювати на державу – працюй. Отримуй достойну заробітну плату, отримуй високу заробітну плату, але незахмарну. Тоді буде справедливість, тоді люди будуть нормально це сприймати, і не буде жодних заперечень.</p>
<p>Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від фракції "Батьківщина" Сергій Євтушок, будь ласка.&nbsp;</p>
<p>&nbsp;</p>
<p>10:34:37</p>
<p>ЄВТУШОК С.М.</p>
<p>Сергій Євтушок, фракція "Батьківщина". У мене запитання&nbsp; до Прем'єр-міністра Володимира Гройсмана. Шановний Володимир Борисович, я мав можливість декілька місяців детально проаналізувати, як працює наша лісова галузь. Я розумію, що Міністерство аграрної політики на сьогоднішній день не має керівника, і в цій галузі певний хаос ми спостерігаємо. Скажу відверто, що, проаналізувавши, мені стало зрозуміло, чому я дійшов такого висновку, адже у листопаді місяці урядом було прийнято, схвалено стратегію розвитку лісової галузі, де чітко передбачається прихована концесія або передача, або в кінцевому результаті знищення наших лісів. В парламенті буквально недавно в безобідний і дуже прогресивний закон вноситься поправка, яка додатково оподатковує лісівників, наші державні підприємства. Я вважаю, що і так наші лісівники платять "попневий", так би мовити, податок. Це той податок, який від&nbsp; кожного зрізаного дерева…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд.</p>
<p>&nbsp;</p>
<p>ЄВТУШОК С.М. …Тому я хотів би, Володимир Борисович, щоб ви роз'яснили ситуацію, чому це відбувається. Адже, я вважаю, що такі дії призведуть до того, що ми&nbsp; залишимося повністю без лісів. І зверніть увагу на Південь, там теж вже 3 тисячі працівників звільнилися з роботи, адже відсутнє фінансування для підтримки цієї галузі.</p>
<p>Дякую.</p>
<p>&nbsp;</p>
<p>10:36:11</p>
<p>ГРОЙСМАН В.Б.</p>
<p>Дякую за ваше запитання, пане Сергію.</p>
<p>Як ви знаєте, ми почали ретельну перевірку українського лісового господарства в цілому. Відповідне доручення уряду отримала Державна аудитна служба, аудиторська служба, Державна фіскальна служба і також Національна поліція. Вони спільно з Міністерством агропромислового комплексу, аграрної політики працюють над&nbsp; аудитом цієї галузі. До кінця вересня ми будемо мати інформацію про те, як пройшли перевірки. Ми все робимо для того, щоб абсолютно відкрито, публічно і в цифрах і персональних показати, де, який лісгосп, як він працював, скільки він робив вирубки, яка у них була деревина, куди, в які країни вони вивозили, хто були їх контрагенти і так далі, і так далі. То есть ми сьогодні цим питанням займаємося і обов'язково будемо публічно про це звітувати.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Від фракції "Самопоміч" Войціцька Вікторія Михайлівна передає Олені Бабак.</p>
<p>Будь ласка.</p>
<p>&nbsp;</p>
<p>10:37:18</p>
<p>БАБАК А.В.</p>
<p>Бабак, "Об'єднання "Самопоміч". Володимир Борисович, майже 30 тисяч людей, які живуть в об'єднаннях співвласників багатоквартирних будинків, підготували заявки на "теплі кредити" в розмірі 75 мільйонів гривень. Прийшли в банки. Банки відмовили. Сказали, немає державного фінансування.</p>
<p>Скажіть, коли ви профінансуєте попит по програмі "Теплі кредити" і&nbsp; виконаєте свої обіцяння, які давали в минулому році?</p>
<p>І друге. 15 жовтня розпочинається… Шановні члени уряду, 15 жовтня починається опалювальний сезон, вами прийнято рішення про визначення ціни газу лише до 1 жовтня. Якою буде ціна газу для виробництва тепла населення в цьому опалювальному сезоні? Адже два тижня, з 1 жовтня до початку опалювального сезону, недостатньо для того, щоб скорегувати контракти і визначитись з початком опалювального сезону.</p>
<p>Я вам скажу, так, що через затримку з публікацією 187 Постанови на сьогодні відсутні контракти у об'єднань співвласників&nbsp; на поставку газу на гарячу воду. До цього часу через те, що публікація…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка.</p>
<p>&nbsp;</p>
<p>БАБАК А.В. Через те,&nbsp; що була затримка з прийняттям і публікацією постанови, сьогодні вже 7 число, а в людей немає поставки газу в котельнях на постачання гарячої води. Якщо уряд лише 1 жовтня прийме рішення про нову ціну газу чи змінить формулу, чи навіть інші якісь зміни зробить, не буде вчасного початку опалювального сезону через затримки. Тому прошу дати на це відповіді.</p>
<p>&nbsp;</p>
<p>10:38:57</p>
<p>ГРОЙСМАН В.Б.</p>
<p>Дякую.</p>
<p>Перша відповідь. Я декілька років працюю і кожен рік чую про те, що не розпочнеться опалювальний сезон. Забудьте про це і не лякайте людей. Україна готова до опалювального сезону і відповідальність пуску вчасного – це відповідальність муніципалітетів. І я не бачу в цьому жодних проблем.</p>
<p>Що стосується ціни, то ви знаєте, що ми ведемо важкі дискусії сьогодні з міжнародними партнерами, оскільки багато років назад були взяті певні&nbsp; зобов'язання Україною щодо формування єдиної ціни в Україні, а сьогодні вартість газу для промисловості –&nbsp; це 11 тисяч, ви знаєте, а для населення ми обмежили 7 тисячами. І ми зараз працюємо над пошуками оптимальних рішень, але саме головне для мене в цих рішеннях є, як захистити кожного пересічного громадянина.</p>
<p>І я просив би там нікого руками там не підводити, я 8 років був міським головою і пройшов не один опалювальний сезон. І можу вам сказати наступне, що відповідальність за гарячу воду, за тепло, за нормальну електрику, за чисті вулиці, за освітлення на вулицях лежить на міському голові і міській владі. Крапка. А сьогодні, коли є децентралізація фінансова, ці всі повноваження і ця відповідальність підкріплена десятками мільярдів гривень,&nbsp; чого не було раніше, до 2014 року. Тому опалювальний сезон розпочнеться вчасно, все для цього є запаси у газосховищах є, і жодних проблем я з цим не бачу. По електроенергії проблем немає, вся система працює в штатному режимі, все буде абсолютно нормально, тільки щоб кожен зробив свою роботу на місцях.</p>
<p>Що стосується "теплих кредитів", ви знаєте, що ми запускаємо з цього року, в цьому році вже запускаємо Державний фонд енергоефективності. Це – прекрасний механізм світовий, європейський по енергоефективності, і це означає, що цей механізм буде працювати і&nbsp; доступний для всіх громадян України для того, щоби кращі були умови отримання комунальних послуг, краще тепло, нормальні умови, і це буде доступно для кожного громадянина України.</p>
<p>Але ми зараз дивимося над тим, яким чином посилити програму "теплих кредитів", оскільки 400 мільйонів, по-моєму, які ми виділили, їх майже вже вибрали, наскільки я знаю, і буде прийнято рішення, як ми спрогнозуємо кінець року. Але я точно знаю, що ми підтримуємо "теплі кредити", щоби закрити максимально всі проекти в цьому році. А з наступного року&nbsp; вже буде в нас фонд, державний фонд енергоефективності.</p>
<p>Дякую за ваше запитання, і не лякайте людей.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Від "Народного фронту" Бурбак Максим, включіть мікрофон.</p>
<p>&nbsp;</p>
<p>10:41:43</p>
<p>БУРБАК М.Ю.</p>
<p>Шановний Володимир Борисович, основним пріоритетом роботи фракції "Народного фронту" є забезпечення підвищення заходів з національної безпеки і оборони на рівні не менше 5 відсотків валового внутрішнього продукту. Це було запроваджено урядом Арсенія Яценюка, і дякую, що коаліційний уряд і зараз продовжує цю традицію.</p>
<p>Мені відомо, що ви вийшли з ініціативою щодо збільшення оборонного бюджету до суми&nbsp; 200 мільярдів гривень в наступному році, що також складе 5 відсотків валового внутрішнього продукту. Скажіть, будь ласка, в 2015-2016 роках урядом Арсенія Яценюка було втричі збільшено зарплатню нашим військовослужбовцям. "Народний фронт" виходить з ініціативою підвищити зарплатню зараз нашим військовослужбовцям, особливо які зараз на Сході захищають нашу країну. Скажіть, будь ласка, чи це буде передбачено в бюджеті наступного року – суттєве збільшення зарплатні нашим захисникам?</p>
<p>Дякую.</p>
<p>&nbsp;</p>
<p>10:42:44</p>
<p>ГРОЙСМАН В.Б.</p>
<p>Дякую, шановний Максим Юрійович.</p>
<p>Шановні колеги народні депутати, вчора під головуванням Президента України відбулося засідання Ради національної безпеки і оброни, яке остаточно затверджує розподіл ресурсів між всіма оборонними і безпековими відомствами. Уряд України вніс пропозицію на РНБО – збільшити оборонний бюджет на 23 мільярди гривень до 201 мільярда зі спецфондом. Я хочу наголосити, що це колосальний ресурс, який фактично буде виділений в наступному році, я маю на увазі ресурс максимальний за всі періоди. Насправді ми підтримуємо те, що було розпочато урядом Яценюка – п'ятивідсоткове забезпечення, а зараз вже вам, вашим урядом... нашим парламентом, за поданням Президента, ухвалено в Законі про національну безпеку і оборону – не менше 5 відсотків. І я вчора сказав це на Раді національної безпеки і оборони. Цього... цих коштів абсолютно достатньо при одній умові – при ефективному відкритому використанні цих ресурсів для того, щоб не тільки забезпечувати оновлення озброєння, а й підвищити заробітну плату українським воїнам. От з такою інформацією ми вийшли. Остаточне рішення буде приймати відповідно Рада національної безпеки і оброни і потім ми будемо подавати це в парламент. Видатки будуть не 5 відсотків, а 5,1 відсотки, тобто фактично ми трішки перебільшимо навіть те, що передбачено законом.</p>
<p>Тому ми надіємося на те, що розпорядниками – міністерствами, силовими відомствами будуть вжиті всі заходи для ефективного використання цього ресурсу – раз і для підвищення заробітної плати, особливо тим, хто в бойовим умовах реальної війни захищає нашу державу.</p>
<p>Дякую за ваше запитання. <i>&nbsp;</i></p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Опозиційного блоку" – Сажко. Включіть мікрофон будь ласка.</p>
<p>&nbsp;</p>
<p>10:44:44</p>
<p>САЖКО С.М.</p>
<p>Добрий день! Сергій Сажко, 59-й виборчий округ, Донеччина. В мене запитання щодо соціальної політики яка зараз проводиться. Володимир Борисович, моє питання стосується виплат пенсій внутрішньо переміщеним особам та особам, які потребують соціальних виплат. Численні звернення від зазначених категорій громадян свідчать про припинення пенсійних виплат та несплату заборгованості по пенсіях на підставі постанови Кабінету Міністрів 335 від 25 квітня цього року. Тобто на даний час не виплачуються та накопичуються пенсійні борги. Зміни зазначають, що пенсіонер отримує пенсію лише з моменту звернення до Пенсійного фонду, а борги, які залишаються на момент звернення, сплачені будуть лише на підставі окремого порядку, визначеного Кабінетом Міністрів.</p>
<p>У мене до вас запитання: чому немає цього порядку на даний час, коли він буде розроблений та затверджений?</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, хто буде відповідати?</p>
<p>&nbsp;</p>
<p>10:45:51</p>
<p>ГРОЙСМАН В.Б.</p>
<p>Дякую, дякую за ваше запитання. Відповідно до вашого виступу буде моє доручення для того, щоби якісно розглянути ваше звернення і вас поінформувати з одного боку. З іншого боку, порядок виплати пенсій сьогодні передбачає виплату пенсій всім громадянам України, які отримали, вийшли на пенсію без обмежень. Єдине, що ми розуміємо, що доставити пенсії на окуповані території ні фізично, ні практично неможливо. Тому для того, щоб отримати пенсії цим громадянам треба з полону вийти на вільну територію України і отримати свої пенсії. Але я наголошую на тому, що по вашому зверненню буде доручення Міністерству соціальної політики все детально опрацювати і вас проінформувати.</p>
<p>Дякую за ваше запитання.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Блоку Петра Порошенка" Співаковський, будь ласка.</p>
<p>&nbsp;</p>
<p>10:46:45</p>
<p>СПІВАКОВСЬКИЙ О.В.</p>
<p>Шановні колеги, по-перше, використовуючи нагоду, хочу подякувати всім народним депутатам, всім політичним силам за голосування вчорашнє вечірнє за Закон 8556 щодо інклюзії. Хочу подякувати особливо фонду Марини Анатоліївни Порошенко, який долучився до цієї роботи, фактично підготував ці документи. І ми вчора продемонстрували всій Україні, що ми можемо боротися за людей з особливими освітніми потребами.</p>
<p>Тепер питання, Володимир Борисович. Я перепрошую, Володимир Борисович, питання до вас. Не секрет, що є проблеми фінансування технікумів і коледжів в системі вищої освіти. Ми знаємо, що уряд робить багато для того, щоб їх профінансувати. Але питання наступне, Володимир Борисович: ми знаємо наміри Мінфіну про те, що частину технікумів і коледжів, які знаходяться в структурі університетів, і ми цю філософію заклали в поправці до бюджету для створення потужних освітніх холдингів ця філософія, для того, щоб слабку освітню інфраструктуру зробити потужною. Хоче зняти з державного фінансування і закладає цю…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>СПІВАКОВСЬКИЙ О.В. У мене велике прохання, Володимир Борисович, не робіть цього, тому що ми не можемо штучно розділяти університети на національні, бо це пожиттєвий статус, і він сьогодні не відповідає реальному стану справ, і це означає, що буде потерпати велика частина технікумів і коледжів, які знаходяться в структурі університету.</p>
<p>Більш того, це ламає ту філософію створення освітніх холдингів на території України, яка якраз може забезпечити сталий розвиток…</p>
<p>&nbsp;</p>
<p>10:48:32</p>
<p>ГРОЙСМАН В.Б.</p>
<p>Олександр Володимирович,&nbsp; дякую вам за запитання.</p>
<p>Ми вчора, до речі, з вами це обговорювали. Я пропоную наступним чином. Насправді освіта потребує теж системних правильних рішень, в тому числі і ефективності використання фінансових ресурсів. Тому, безумовно, нам треба змінювати систему освіти, а особливо що стосується професійно-технічної освіти.</p>
<p>Я просив би вас спільно з Міністерством освіти на наступному тижні з Міністерством фінансів провести робочу нараду, де ви можете обговорити всі нюанси функціонування системи. І я думаю, що ми приймемо спільне рішення.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, зараз запитання від народних… Ага, так. Ще, вибачте, ще від "Волі народу" Шахов, а потім від народних депутатів.</p>
<p>Будь ласка, Шахов.</p>
<p>&nbsp;</p>
<p>10:49:15</p>
<p>ШАХОВ С.В.</p>
<p>Сергій Шахов, політична сила "Наш край". Не словом, а ділом, Володимир Борисович, ровно два місяці волонтери "Нашого краю" працювали по всій країні, зібрали більше мільйона підписів проти підняття ціни на газ.</p>
<p>Я зареєстрував відповідну Постанову 9027, що забороняє практично, і у вас вимагаємо на 3 роки продовжити термін вашої Постанови Кабінету Міністрів 187 – повністю накласти мораторій на підвищення цін на газ. Тому що, якщо підняти ціну на газ, сьогодні всі підвищення пенсій та зарплати повністю підуть у смітник. Піднімуться повністю продукти харчування, пігулки, ціни на пігулки, і так далі, енергоносії.</p>
<p>І по-друге, в п'ятницю 13-го, невже ж це число повністю прокляте. Колеги наші проголосували, в останній день парламентський, за зарплату шахтарям, 1,5 мільярди гривень повинні були виплатити. Скажіть, будь ласка, чому не виплатили зарплату шахтарям? І досі шахтарі…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд.</p>
<p>&nbsp;</p>
<p>ШАХОВ С.В. За 27 років жодного разу не було, щоб шахтарі перед Днем шахтарів не отримали свою заробітну плату. Жодного року за 27 років не було такого, щоб діти не пішли до школи в нових чоботах або з новими зошитами. Скажіть, будь ласка, чому так сталося? І "Наш край" вимагає негайного відсторонення від посади до того, поки розбереться, міністра Насалика, енергетики та палива та вугільної галузі. І відповідного покарання тим, хто…</p>
<p>&nbsp;</p>
<p>10:51:00</p>
<p>ГРОЙСМАН В.Б.</p>
<p>Дякую.</p>
<p>Ви сказали не словом, а ділом. Я подумав, що виступає представник "Нашої України". Ви знаєте, колеги, я ж завжди звик говорити абсолютно відверто. Я думаю, що ви всі знаєте, що я можу вам дивитися в очі і говорити те, що думаю, і говорити це абсолютно відкрито і об'єктивно. І те ж саме, я так же дивлюсь людям в очі, тому що це правильно.</p>
<p>От, дивіться, ви зібрали 20 тисяч підписів. Мільйон. Так, я вам хочу сказати, я думаю, що ви мало зібрали. Тому що з 45 мільйонів українців ніхто не підтримує рішення про зміну ціни на газ, і я серед тих 45 мільйонів теж. Але, для чого нам потрібно виконувати зобов'язання перед міжнародними організаціями фінансовими? Для однієї мети. У нас з вами з 2005 року по 2013 рік накоплено 50 мільярдів доларів зовнішніх боргів. Ви можете взяти роздруківку на 5-й, 6-й, 7-й, 8-й, 9-й, 15-ті, 14-ті роки. І ви побачите, як, якими рішеннями, хто брав ці гроші і куди дівав, я до сих пір не можу зрозуміти. Тепер кожен рік ми витрачаємо, ми, всі українці, на обслуговування цих боргів&nbsp; 130 мільярдів гривень – це 5 мільярдів доларів. Їх треба десь взяти і заробити. Але замість того, щоб брати гроші, вкладати в економіку, отримати економічний ріст, з економічного росту давати людям нормальні зарплати, пенсії і так далі давали подачки, а зарплата залишалась на рівні 1 тисяча гривень мінімальна, і довели ситуацію до критичної.</p>
<p>В 14-у році, коли впало 20 відсотків економіки країни...</p>
<p>&nbsp;</p>
<p>ГОЛОВУЮЧИЙ. Дайте можливість завершити.</p>
<p>&nbsp;</p>
<p>ГРОЙСМАН В.Б.&nbsp; Нам пред'явили рахунки, або сплачувати їх, або йди в дефолт. Ми сказали про те, що ми не можемо дозволити дефолт. Тому що, що таке дефолт? Ми з вами вже пережили різке зростання долара… різке зростання цін, обезцінення заробітних плат і так далі, і так далі, і так далі, і втрата 20 відсотків економіки. Тому уряд Яценюка пішов на безпрецедентний крок – реструктуризація, і було списано більше 5 мільярдів доларів, списано боргів. І далі реструктуризація цих боргів&nbsp; по рокам. Ось прийшли роки платити. І 18-й, 19-й, 20-й, 21-й, 22-й, 23-й, це я говорю до тих, хто планує в цей час брати участь в управлінні державою, треба ці гроші віддавати. Але на ці гроші є умови: що в Україні має бути єдина ціна на газ; має бути створений Антикорупційний Суд; мають бути виконанні ще ряд завдань, які Україну будуть робити, на їх погляд, сильнішими. І от ми йдемо в цій парадигмі. Не я перший підписував ці зобов'язання на підвищення цих цін, вони ще були підписаний перший раз в 2009-у році, я вам покажу меморандум. Але, коли постійно обманювати західних партнерів, вони починають дивитись на нас, не в нашу сторону, а від нас.</p>
<p>І тому це вимушений крок для того, щоб отримати доступ до фінансування на зовнішніх ринках для обслуговування і віддачі боргів, які ні я не брав, ні ви не брали, ну, принаймні більшість із вас. І ви говорите, що не треба піднімати. Я це підтримую.</p>
<p>Візьміть на себе відповідальність зараз, розкажіть, як не підвищуючи, не виконуючи цього завдання, віддати гроші міжнародним інституціям, які брали не ми. Покажіть мені цей сценарій і я поставлю під ним свій підпис. Але такого сценарію немає. Це вимушений наш крок.</p>
<p>І я розумію, що мої друзі і недруги будуть на мене кивати пальцем і показувати про те, що це начебто Гройсман. Але не тут-то було. Я вважаю, що це відповідальність перед державою і перед завтрашнім днем. І моє завдання – не допустити дефолт, забезпечити стабільність, зменшення інфляції і врешті-решт відновлення кредитування національної економіки. А це можливо зробити тоді, коли нам не будуть заважати зовнішні борги.</p>
<p>Економіка починає зростати. Це означає, що в 19-му році, не дивлячись ні на вибори, ні на що інше у нас є шанс і підвищувати далі зростання економіки, виробляти більше продукції. А як наслідок працююча людина буде отримувати більше заробітної плати, а пенсіонер – справедливу пенсію.</p>
<p>Вчора на РНБО ми розглядали питання безпеки. І Президент сказав абсолютно вірно про те, що гарантія нашої незалежності – це українське військо. Але я ще додав, що гарантією нашої незалежності є не тільки українське військо, а і сильна національна економіка, яка дасть можливість нам повернути справедливість в українське життя, українських громадян.</p>
<p>І що стосується сьогодні тарифів. Тарифи, ви запам'ятайте і знайте, що тарифи встановлює не центральний уряд. А я вам хочу сказати, що складові тарифів і питома вага витрат – це в тому числі і відповідальність місцевих влад. Хто модернізує і робить нові технології, там витрати менші. Тому різність в тарифах теж різна по всій Україні.</p>
<p>Так от, наше завдання – забезпечити соціальним захистом тих, хто має невеликі доходи і хто потребує такого захисту. І ми маємо з вами сконцентруватись: а) захистити тих, хто потребує захисту всередині країни; обслуговувати зовнішні борги, не допустити дефолту, щоб були стабільні ціни, стабільні зарплати і стабільна національна валюта і забезпечити подальше економічне зростання.</p>
<p>От&nbsp; три складових нашого успіху&nbsp; в цьому&nbsp; і наступному році. І прошу вашої, друзі, підтримки. Давайте&nbsp; будемо говорити людям правду&nbsp; в очі і вони нас тоді зрозуміють, бо ми говоримо чесно.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, зараз запитання від народних депутатів. Хто має намір&nbsp; поставити запитання, прошу провести запис. 20 хвилин на запитання від народних депутатів.&nbsp;</p>
<p>Владислав Береза. Будь ласка,&nbsp; включіть мікрофон.</p>
<p>&nbsp;</p>
<p>10:57:48</p>
<p>БЕРЕЗА Б.Ю.</p>
<p>Володимире Борисовичу, Володимире Борисовичу, доброго дня. У мене&nbsp; запитання до вас. Скажіть, будь ласка, чи&nbsp; знаєте ви, що&nbsp; в Україні існує&nbsp; Український інститут книги? Якщо&nbsp; знаєте, то чи знаєте ви, що зараз&nbsp; Мінфін блокує роботу цього інституту? Більше того,&nbsp; він не переводить гроші, які потрібні&nbsp; були на проект&nbsp; "Українська книга" на формування бібліотек. І зараз дуже цікава історія відбувається. Заблокована взагалі робота цього&nbsp;&nbsp; інституту, неможливе фінансування. Українізація, за яку всі тут, але чомусь ніхто не працює у цьому напрямку.</p>
<p>У мене запитання. Чому Мінфін блокує гроші, які потрібні&nbsp; на формування бібліотечних фондів? Це, по-перше.</p>
<p>По-друге, чому неможлива&nbsp; співпраця нового&nbsp; Інституту&nbsp; української книги з Мінфіном? І яка ваша позиція про це? Бо&nbsp; хочеться, щоб була українізації на справах, а не на словах.</p>
<p>Дякую.</p>
<p>&nbsp;</p>
<p>10:58:53</p>
<p>ГРОЙСМАН В.Б.</p>
<p>Дякую, пане&nbsp; Бориславе, за запитання.</p>
<p>Хочу вам сказати, що уряд України&nbsp; не&nbsp; просто підтримує, а палко підтримує&nbsp; українське&nbsp; книговидання&nbsp; і вважаємо, що&nbsp; це є&nbsp; дуже важлива&nbsp; і пріоритетна справа. Ми не тільки знаємо про Інститут книги, а ми його&nbsp; і заснували. І відповідним чином буде забезпечене все необхідне наявне фінансування, яке заплановане для того, щоб він якісно функціонував. Тому ніяких&nbsp; інших питань не може бути.</p>
<p>А що стосується Мінфіну, друзі. Я думаю, що зараз&nbsp; позиція Мінфіну в десятки разів професійніша і якісніша ніж це було до.</p>
<p>Тому я глибоко переконаний в тому, під час зустрічі з фракціями, з депутатами на роботі в комітетах є дуже професійна дискусія виконуючого обов'язки міністра Оксани Маркарової і всієї команди Мінфіну, яка буде абсолютно підкріплена позицією українського уряду. Тому всі питання фінансування, вони абсолютно чітко не залишаються поза увагою українського уряду.</p>
<p>Дякую.</p>
<p>І Євген Нищук.</p>
<p>&nbsp;</p>
<p>11:00:16</p>
<p>НИЩУК Є.М.</p>
<p>Якщо можна, я дуже коротко добавлю. Дякую, що ви турбуєтесь, допомогу ви на оглядовій раді, і це природно.</p>
<p>Хочу повідомити, що буквально вчора вже підписано розподіл коштів на підтримку форуму Франкфуртського ярмарку. І вчора також ми обговорили, як в найкоротший термін пропрацювати документ і погодження на закупівлю книжок. Тому, я думаю, що все буде гаразд. І дякую, що допомагаєте.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Слово для запитання Кривенко передає Дзюблику. Включіть мікрофон.</p>
<p>&nbsp;</p>
<p>11:00:39</p>
<p>ДЗЮБЛИК П.В.</p>
<p>Павло Дзюблик, 66 виборчий округ, Житомирщина. Володимир Борисович! Володимир Борисович! Дозвольте… Володимир Борисович! Дозвольте доповісти вам. Почали будувати північну об'їзну навколо Житомира компанією Sinohydro, і це дуже радісно. Але при тому всьому на підсипку ґрунтового полотна використовується крадений пісок. На території Високівської об'єднаної територіальної громади під виглядом рекультивації з метою подальшого садіння там смородини відбувається викрадання, банальне викрадання ґрунту.</p>
<p>Другий момент. На всю протяжність от цієї дороги жодного легального кар'єру не передбачено. Тобто це перший варіант, де будуть красти цей пісок, а далі знову ж таки це все як би буде відбуватися.</p>
<p>Володимир Борисович, я би просив би вас, щоб ви взяли на контроль і все-таки унормували цю проблему, щоб при будівництві найбільшого інфраструктурного проекту за міжнародні гроші не використовувався…</p>
<p>&nbsp;</p>
<p>11:01:54</p>
<p>ГРОЙСМАН В.Б.</p>
<p>Дякую за ваше запитання.</p>
<p>Я дам доручення міністру інфраструктури, він розбереться в цьому питанні і вас поінформує.</p>
<p>Дякую.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>11:02:00</p>
<p>ГОЛОВУЮЧИЙ. Будь ласка, наступне запитання народний депутат Рибалка. Передає слово Мосійчуку.&nbsp; Прошу.</p>
<p>&nbsp;</p>
<p>11:02:07</p>
<p>МОСІЙЧУК І.В.</p>
<p>Шановний Володимир Борисович! Питання, яке виникло у мільйонів українських селян, коли я, наш лідер Олег Ляшко, наша команда протягом останніх трьох тижнів зустрічалася з людьми. Які закордонні партнери, хто вимагає закриття відділень "Укрпошти" по українським селам? Це масове явище на моїй рідній Полтавщині, на Чернігівщині. Дайте відповідь.</p>
<p>І друге питання щодо програми підвищення рівня безпеки на дорогах.&nbsp; Програма є, кошти не виділяються, люди сплачують акциз на пальне. Дайте відповідь. Чи відомо щось про факти, можливо нецільового використання коштів? Чи є гроші в дорожньому фонді на виконання програми? І чи працює програма в цілому? Тому що за три місяці 36 тисяч ДТП, 9 тисяч поранених, 900 осіб загинуло.</p>
<p>&nbsp;</p>
<p>11:03:22</p>
<p>ГРОЙСМАН В.Б.</p>
<p>Володимир Омелян хоче відповісти по пошті.</p>
<p>Я хочу сказати одну річ, що стосується пошти. Треба, щоб в кожній громаді був осередок надання відповідних послуг. І це є очевидний факт. Десь в об'єднаних громадах це можуть бути центри надання адміністративних послуг. Десь це можуть бути ради громади, де є працюючий персонал. Але те, що люди мають отримати все необхідне, там, умовно, і пенсію, і листування і так далі, це треба забезпечити обов'язково, і це є принципово важливим.</p>
<p>Що стосується безпеки на дорогах. Дивіться, програма є, ми нещодавно створили координаційну раду з пиках безпеки національну. Ми затвердили програму, стратегію. Ми відповідно прийняли зміни до законодавства і передбачили кошти на забезпечення цієї безпеки. Норми, нові норми проектування, в тому числі там, де кола,&nbsp; там де пішохідні переходи, там де звуження полос і так далі, вступили в дію тільки з 1 вересня. Тобто ми зараз розкручуємо маховик цих змін. Кошти є на рахунках, але це треба проектування, це треба відповідним чином керування проектної документації і всі висновки. Тобто ми запустимо в таку масовість це вже з весни наступного року. Але і в цьому році ряд речей буде зроблено щодо безпеки, і це наша є абсолютно чітка стратегія.</p>
<p>Знаєте, будь-яка програма, будь-яка, і коли ми її починаємо запускати, вона дає ознаки, там хтось десь&nbsp; щось не зробив або інституційну слабкість, я б так сказав, і треба все дотискати, дожимати і так далі.</p>
<p>Навіть візьміть, ми розпочали 1-4-й клас "Нову українську школу", про те, що говорила, шановна Лілія Михайлівна. Виділили мільярд гривень, виділили на нові парти, на дидактичний матеріал, на інші засоби для навчання і так далі. І що ви думаєте? Використання – 51 відсоток. Якісь області зробили, якісь ні. Я запитую у тих колег, скажіть, будь ласка,&nbsp; хто вам дав право так безвідповідально ставитись до цих процесів, коли дитина йде до школи, їй треба з першого дня&nbsp; дати все те, що вона потребує, і ми для цього почали фінансувати. Знаєте, круглі очі. Але треба заставляти всіх працювати.</p>
<p>І я глибоко переконаний. Ми починали з вами "Доступні ліки". Теж перші три місяці…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; 30 секунд, будь ласка.</p>
<p>&nbsp;</p>
<p>ГРОЙСМАН В.Б. Перші три місяці казали, що немає можливості, немає де купити і так далі. Ще сьогодні є проблеми, але 25,8 мільйони українців вже отримали безкоштовні рецепти. І з кожним роком ця програма буде більш досконалою, досконалою, поки ми не вийдемо на кожного, хто потребує безкоштовних ліків. Так буде з&nbsp; і з&nbsp; програмою безпеки дорожнього руху. В кожній дорозі, в кожному проекті буде наданий пріоритет безпеці.</p>
<p>Якщо можна, ще хвилину там буквально, Омелян по пошті.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; пану Омеляну хвилина.</p>
<p>&nbsp;</p>
<p>11:06:06</p>
<p>ОМЕЛЯН В.В.</p>
<p>Дякую вам.</p>
<p>Я хотів би просто нагадати, що протягом багатьох років ми робили вигляд, що платимо поштарям "останньої милі", а вони виконували свою роботу без техніки, без автомобілів, без нічого. Зараз політика "Укрпошти" сформована, власне, на те, щоб забезпечити поштарям "останньої милі" гідну, повноцінну зарплату. Не 0,2 ставки, не 0,1 ставки, а повноцінне обладнане робоче&nbsp; місце, автомобілі, щоб вони могли працювати в гідних умовах. Власне, з цією метою, ми працюємо зараз з урядом додаткове можливе фінансування. І я&nbsp; думаю, що найближчим часом поштарі побачать якісні зміни.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; наступне запитання Іван Спориш, прошу.</p>
<p>&nbsp;</p>
<p>11:06:46</p>
<p>СПОРИШ І.Д.</p>
<p>Іван Cпориш 15 округ, Вінниччина.</p>
<p>Володимир Борисович, я звертаюсь до вас,&nbsp; я скажу, що в Державному бюджеті дійсно закладені кошти на сільське господарство, на фермерів і таке інше, цих&nbsp; 4 мільярди, і слава Богу, що половина вже вертається, це і на будівництво ферм, і на капітальний ремонт ферм і інше. І не тільки на це, і це на утримання скота. Але я… 50 відсотків вже є повернення, і фермери за це дуже вдячні.</p>
<p>Але в мене запитання, чи до кінця року є можливість і не буде&nbsp; ніякої загрози, що все-таки від тих остальних 50 відсотків все-таки фермери отримали. Якщо&nbsp; вони отримають, вони вам будуть дуже вдячні.</p>
<p>Дякую.</p>
<p>&nbsp;</p>
<p>11:07:41</p>
<p>ГРОЙСМАН В.Б.</p>
<p>Дякую, вельмишановний пане&nbsp; Іване.</p>
<p>Я хочу сказати, що ми дійсно, знову ж таки, це знову вперше, вперше почали робити цільову програму&nbsp; підтримки українського фермерства.</p>
<p>Яка в мене є мета? <i>(Шум у залі)</i> Можна я?.. Дякую щиро.</p>
<p>Яка в мене є мета? Я би хотів, щоби ми реально створили механізми підтримки українського фермерства і зростання кількості фермерів по всій території країни. Не великих латифундій, не великих холдингів, а реально&nbsp; отієї праці, яка екологічно чиста, яка є конкурентна, яка буде наповнювати внутрішній ринок і так далі. І через такі програми ми не тільки маємо віддати належне, що заплановано на цей рік, а і в наступному році ці програми мають діяти. І люди мають знати впевнено і планувати на декілька років вперед, на 3-5 років, свої інвестиції і по садам, і по худобі, і по фермам, і молочнотоварним комплексам, і в тому числі, і що стосується посадкового матеріалу, і так далі. Це&nbsp; все має значення для національної економіки. Я би хотів, щоби в нас були зростання на десятки-десятки тисяч&nbsp; фермерських господарств, і це є абсолютно можливо.</p>
<p>А візьміть фермерство – це зайнятість на місцях, візьміть децентралізацію, по якій ми передаємо десятки мільярдів гривень до місцевих бюджетів, це все в сумі буде ідеальні умови для того, щоби в селі люди знайшли роботу, щоби організувати їхнє дозвілля, щоби підвищити продуктивність праці, застосовувати нові технології і дати класний український продукт не тільки для внутрішнього ринку, а й для зовнішнього. Оце наша мета, і будемо в цьому йти.</p>
<p>Дякую за ваше запитання і дякую за вашу роботу в аграрному комплексі. Спасибі.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>11:09:19</p>
<p>ГОЛОВУЮЧИЙ.&nbsp; Дякую вам.</p>
<p>Лозовий передає слово для запитання Віктору Галасюку. Будь ласка.</p>
<p>&nbsp;</p>
<p>11:09:25</p>
<p>ГАЛАСЮК В.В.</p>
<p>Пане Прем'єр-міністре, сьогодні склалася критична ситуація із перевезенням сировини і готової продукції гірничо-металургійним комплексом, українськими аграріями. Тільки в промисловості в ГМК, на який приходиться 45 відсотків перевезень, тільки по цій сфері минулого місяця втрачено 68 мільйонів доларів США валютної виручки, уявіть собі, майже 2 мільярди гривень. Це прямий мінус в платіжному балансі, а значить, удар по гривні і це прямий мінус в економіці України.</p>
<p>Ми пропонуємо негайно вирішити цю проблему на найвищому рівні, забезпечити рухомий склад, забезпечити локомотиви. Якщо сьогодні немає належних локомотивів в "Укрзалізниці", неприпустимо робити відсилання, що колись будуть американські, це довгостроковий контракт. Значить, треба зараз терміново брати їх в оренду в Казахстані, в Білорусії, в країнах Балтії, закривати цей сезонний дефіцит. Бо те, що відбувається сьогодні, – удар по міжнародному іміджу України і удар по курсу гривні. Давайте терміново це виправляти. <i>&nbsp;</i></p>
<p>&nbsp;</p>
<p>11:10:37</p>
<p>ГРОЙСМАН В.Б.</p>
<p>Дякую.</p>
<p>Я думаю, що ви знаєте, що тут і в Азовському морі нам створюють серйозні проблеми щодо вивезення українських товарів. І це дикунство з боку Росії, Російської Федерації має отримати належну оцінку з боку всіх міжнародних інституцій.</p>
<p>Що стосується "Української залізниці", так, "Українська залізниця" вже не один рік перебуває в достатньо складній ситуації. Але, знову ж таки, повертаючись до рухомого складу, ви знаєте, що частина рухомого складу залишалася на окупованій території. Ви знаєте про те, що рухомий склад "Української залізниці" морально застарів. Вони, ті, хто управляв, будували собі маєтки, літаки, я не знаю що, значить, управляли залізницею, а залізницею ніхто, врешті-решт, не займався. Тому в цьому році, я думаю, що буде побудовано більше 10 тисяч нових вагонів – це безпрецедентно. Ми дерегулювали...</p>
<p>&nbsp;</p>
<p>ГОЛОС ІЗ ЗАЛУ. <i>(Не чути) </i></p>
<p>&nbsp;</p>
<p>ГРОЙСМАН В.Б. Із української сталі. Ні, ні, ні, з української сталі. З української сталі. Я тільки за українську сталь, вона тверда і міцна, і якісна. Будуть побудовані 10 тисяч вагонів. Але 10 тисяч вагонів будуть побудовані не тільки "Українською залізницею", а ви знаєте, що ми прийняли таку дерегуляційну норму,&nbsp; я би ніколи не думав, послухайте, я ніколи не думав, що до такого могли би схемщики додуматись. Тобто державні вагони коштували, умовно кажучи, гривню, а приватні – 10. І от на цій дельті заробляли мільярди, я переконаний, роками. Коли ми це вичислили, вирахували, ми це знищили, і зараз всі вагони – і державні, і недержавні, вони коштують одну ціну, і немає ні в кого для зловживань підстав.</p>
<p>Але друга позиція, це рухомий, це флот. І насправді нам треба, ми заключили контракт з General Electric, ми добилися локалізації більше 40 відсотків. Ми українськими виробниками входимо в консорціум по обслуговуванню цієї техніки, це дуже класна історія для нашої промисловості і кооперації. Тому цієї осені ми вже починаємо отримувати перші.</p>
<p>І тут є ще одне питання, це дерегуляція…</p>
<p>&nbsp;</p>
<p>ГОЛОВУЮЧИЙ. Будь ласка, хвилину.</p>
<p>&nbsp;</p>
<p>ГРОЙСМАН В.Б. Це аналогічна дерегуляція, яку ми зробили по вагонам, щоб зробити і по флоту. Тобто щоби дати можливості запустити приватну тягу на перевезення. Отут є зараз питання "не навреди". І ми зараз над цим працюємо, чи можливо залишити в тарифі інфраструктурну складову, щоб залізниця могла обслуговувати колії, енергетику і нові будувати речі, а флот пересував, так би мовити, за свої накладні витрати. Оце наше зараз завдання.</p>
<p>Але грабували "Укрзалізницю" безбожно, от послухайте. Повітряний експрес хотіли побудувати за 10 мільярдів гривень – 10 мільярдів, від Києва до Борисполя. От ви побачите, я пообіцяв, що ми здамо 1 грудня в цьому році, ми здамо потяг до українського Борисполя. Знаєте, скільки буде коштувати? 570 мільйонів. Дев'ять з половиною мільярдів хтось хотів собі приклеїти і залишити в себе. Ну, невже це державницький підхід так будувати? Та в нас би ніколи жодної залізниці не вистачить на такі фокуси.</p>
<p>Тому робимо, робимо чесно. Проблеми є, за один день не вирішимо, але я наголошую…</p>
<p>&nbsp;</p>
<p>ГОЛОВУЮЧИЙ. 30 секунд, завершуйте.</p>
<p>&nbsp;</p>
<p>ГРОЙСМАН В.Б. 30 секунд. В середньостроковій перспективі – 3-5 років, а в довгостроковій – до 10 років ми можемо позбавитись по різним питанням. Перше: економіка, має бути стабільний ріст. Люди будуть отримувати більші заробітні плати, і вони більше за це зможуть купити, тому що буде мінімальна інфляція. Ми за 10 років можемо погасити всі борги зовнішні і залишитися з цими ресурсами для того, щоб інвестувати в національну економіку і далі зростати. У нас є всі шанси. У нас є один ворог – це політичний цинізм, оголтілий популізм декотрих, який не дає нам працювати і не дає Україні вирватись, вони вже багато разів пробували управляти і…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Матвієнко передає слово для запитання Жолобецькому.</p>
<p>Будь ласка, Жолобецький.</p>
<p>&nbsp;</p>
<p>11:14:51</p>
<p>ЖОЛОБЕЦЬКИЙ О.О.</p>
<p>Шановний Володимир Борисович, я знаю, що ви завжди опікуєтесь станом доріг по всій країні. І я хочу вам доповісти, що стан доріг на сьогодні в Миколаївській області, він дуже жахливий.</p>
<p>Сьогодні в нас осталось, у нас уже не дороги, а напрямки такі. Це напрямок на Кропивницький, це напрямок на Дніпро. І дякую вам, що в свій час ви&nbsp; виділили додаткові кошти на Миколаївську область. Але, на мій погляд, 5 числа було прийнято може не досить виважене рішення і Миколаївська область лишилася 98 мільйонів гривень. Я не хочу сьогодні казати про те, хто в чому винен, я прошу у вас одного. Я знаю, що це рішення було прийняте з доопрацюванням. Доручіть, будь ласка, віце-прем'єру&nbsp; Кістіону, щоб ми вместе с "Укравтодором" доопрацювали це рішення і заспокоїли всіх жителів Миколаївської області. На цей час проходить позачергова сесія в Миколаївській області з одним питанням – звернутися до вас, щоб повернути до Миколаївської області ці 98 мільйонів.</p>
<p>Я прошу вас, заспокойте…</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>ЖОЛОБЕЦЬКИЙ О.О. Заспокоїти всіх миколаївців, заспокоїти, що ми приймемо це виважене рішення, тому що завтра, хочу, щоб ви привітали всіх миколаївців завтра з днем народження міста Миколаєва і щоб вони були спокійними, прошу вас, від вас виваженої відповіді.</p>
<p>&nbsp;</p>
<p>ГРОЙСМАН В.Б. Шановні і дорогі наші миколаївці, я от не знаю, львів'яни, дніпряни, вінничани, житомиряни, луганчани, донеччани, одесити, ну, я… сумчани, чернівчани, шановні дорогі українці! Значить, послухайте дуже уважно. Наш уряд розпочав масштабнішу програму будівництва доріг. Якщо це не так – заперечте це. Ніхто не заперечує, бо це так.</p>
<p>Друга позиція. Ми виділили безпрецедентні кошти на будівництво доріг. Я тут в травні 16-го року з цієї трибуни сказав, що це буде одним з наших інфраструктурних пріоритетів. Слово тримаю і виконую.</p>
<p>Друга позиція. Значить, ми почали формувати стратегію розвитку українських доріг. Але дуже важливо, щоби на місцях ця стратегія правильно реалізовувалась. От я вам хочу сказати по Миколаївській області, як ви кажете. Значить, ми виділили в цьому році 560 мільйонів гривень, це 8 відсотків від загального бюджету автодорожнього на країну. Зокрема, заплановано здійснити капітальний ремонт автомобільної дороги Н-14, це 300 мільйонів гривень, Олександрівка-Кропивницький-Миколаїв. Поточний середній ремонт автомобільних доріг Н-11 Дніпро-Миколаїв, це 200 мільйонів. Та Т-1507 Миколаїв-Парутине-Очаків-база відпочинку "Чорноморка" – 50 мільйонів. І так далі.</p>
<p>Стан виконання ремонтно-будівельних робіт у Миколаївській області на 01.09.2018 року є вкрай незадовільним. Обсяг виконання робіт складає лише 95 мільйонів гривень або 17 відсотків від річного плану. При загальному відсотку виконання по всіх областях – 68 відсотків. Зокрема, у Запорізькій області – 92, в Закарпатській – 96, в Кіровоградській – 92, в Тернопільській – 96, в Хмельницькій – 93. Не розпочато капітальний ремонт автомобільної дороги Н-14 по сьогоднішній день. З поточного середнього ремонту автомобільної дороги Дніпро-Миколаїв виконано, от по Дніпро-Миколаїв Н-11 виконано на 46 відсотків.</p>
<p>&nbsp;</p>
<p>ГОЛОВУЮЧИЙ.&nbsp; 30 секунд.</p>
<p>&nbsp;</p>
<p>11:16:19</p>
<p>ГРОЙСМАН В.Б.</p>
<p>Але вже треба закінчувати, а не тільки розпочинати. Тому, я, значить, Мінінфраструктури… Що відбулось з дорогою Миколаїв-Дніпро? Я вам скажу. 300 мільйонів на використання від Миколаєва до Дніпра. Є різниця для автолюбителів по цій дорогі їхати по Миколаївській області чи по Дніпропетровській? Немає. Їм треба їхати по одній дорозі. Тому і було прийняте рішення у зв'язку з невиконанням Миколаївською областю перекинути на ту ж саму дорогу в Дніпропетровській області. От і вся історія. 100 мільйонів.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, ще 30 секунд.</p>
<p>&nbsp;</p>
<p>ГРОЙСМАН В.Б. Коли було звернення до мене колег народних депутатів, Олег Валерійович, Давид Макар'ян, потім ви піднімали це питання. Я одразу сказав, що тільки з доопрацюванням, зараз все зважимо, подивимось для того, щоб абсолютно посупити справедливо. Але, якщо десь кошти не виконуються, треба їх тоді вкладати в дороги, люди ж не будуть чекати ще рік, бо тому, що хтось щось не встиг, а адміністрації обласній, Миколаївській, треба краще займатися господарською діяльністю.</p>
<p>Дякую за ваше запитання. А Миколаївців і всіх українців я буду підтримувати не тільки в дорогах. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Час для запитань вичерпаний, колеги. Я задам заключне, а не очевидно... Володя, я додам ще Люшняку, бо ви довше відповідали, заключне запитання. І на цьому завершуємо.</p>
<p>Будь ласка. Кіт передає Люшняку.</p>
<p>&nbsp;</p>
<p>11:19:57</p>
<p>ЛЮШНЯК М.В.</p>
<p>Доброго дня, Микола Люшняк 166 округ, Тернопільщина.</p>
<p>Шановний Володимир Борисович, в цьому році, на початку року було анонсовано закриття ряд залізнодорожних станцій по всій Україні. ПАТ "Укрзалізниця" прорахувала тільки свої втрати. Але те, що ті станції були основні бюджетоутворювачі маленьких міст, районів, селищ, зокрема, скажу по Івано-Франківській області, станції, які були закриті – 30 відсотків бюджетоувтворювачі Снятинського району.</p>
<p>По Чернігівській області станція, яка була анонсована закрита, побудований новий елеватор з перевалкою зерна 1 мільйон тон. Я хочу врахувати, сказати, що при врахуванні економічних показників брались не тільки показники, які дає "Укрзалізниця", а показники місцевих бюджетів. Тому що станція може відвантажувати на думку "Укрзалізниці" давати показники занижені, а місцеві бюджети саме з тих станцій найбільше отримують.</p>
<p>І друге, в цьому році ви були в...</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>&nbsp;</p>
<p>ЛЮШНЯК М.В. ... де бізнес вам подякував за те, що сьогодні ви відновили не тільки станції, а дали відгружати і маршрути.</p>
<p>Операційний директор ПАТ "Укрзалізниці" Єрьомін Вячеслав Володимирович сказав, що недоцільно на станцію Бучач, яка обслуговує два райони, давати маршрути. І тому особисто в ручному режимі припинив всі відвантаження по даній станції.</p>
<p>Дякую за запитання.</p>
<p>&nbsp;</p>
<p>11:21:39</p>
<p>ГРОЙСМАН В.Б.</p>
<p>Дякую. Дякую вам, шановні колеги. Вважаю, що питання ви ставите справедливо, пане Миколо. Зараз буде доручення міністра інфраструктури розібратись в цьому питанні предметно. А по станції, про яку ви кажете, я знаю проблематику. Ви абсолютно праві.</p>
<p>І я попереджаю керівництво "Укрзалізниці" про неприпустимість таких дій. І я думаю, що вони дослухаються, і ми відновимо справедливість. Домовились?</p>
<p>&nbsp;</p>
<p>ЛЮШНЯК М.В. Все, дуже дякую, шановні колеги! Дякую за запитання. І хочу вас привітати з першим пленарним тижнем, який, на мій погляд, був достатньо результативним.</p>
<p>Спасибі вам велике. Дякую.</p>
<p>&nbsp;</p>
<p>&nbsp;ГОЛОВУЮЧИЙ. Дякую вам.</p>
<p>Я хочу, до речі, зазначити, шановні урядовці і шановні колеги депутати, ми цього тижня прийняли 29 позитивних рішень, з них 23 закони в цілому, 23 закони в цілому. Я пригадую, що по статистиці це один з найбільш успішних тижнів. І я радий, що дуже активно і дієво розпочалась робота українського парламенту.</p>
<p>І сподіваюсь, що ви підготуєте за тиждень по комітетах найбільш законопроектів, які стоять на порядку денному. Щоб наступний тиждень був не менш ефективний.</p>
<p>Зараз хочу подякувати уряду за участь в роботі парламенту, "година запитань до Уряду" завершена.</p>
<p>І зараз ми переходимо до оголошення запитів. І запрошую до оголошення запитів Ірину Геращенко, будь ласка.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>11:23:05</p>
<p>ГОЛОВУЮЧИЙ. Дякую, шановний пане Голово.</p>
<p>Шановні колеги, за перший тиждень роботи парламенту у нас зареєстровано 268 запитів, ми всі їх оголосимо до 12-ї години. І після того продовжимо нашу роботу згідно Регламенту.</p>
<p>Отже, надійшли запити від народних депутатів України:</p>
<p>Юрія Бабія і Володимира Шкварилюка <a name=s1></a>до Івано-Франківського міського голови щодо перейменування вулиці на честь Левка Лук'яненка.</p>
<p>Віталія Курила до генерального директора Державного концерну "Укроборонпром", голови Наглядової ради Державного концерну "Укроборонпром" щодо захисту прав акціонерів ВАТ "Квант" в ході підготовки та проведення зборів акціонерів 10 серпня 18-го року керівництвом Державного концерну "Укроборонпром".</p>
<p>Юрія Мірошниченка до Міністерства охорони здоров'я щодо надання допомоги у проведенні безкоштовної операції громадянину Миколі Басюку.</p>
<p>Юрія Мірошниченка до Міністерства охорони здоров'я, Рівненської обласної державної адміністрації щодо надання допомоги у лікуванні малолітньої дитини громадянки Анни Грушовець.</p>
<p>Віктора Развадовського до Прем'єр-міністра щодо забезпечення Романівського районного сектора Управління Держслужби України з надзвичайних ситуацій у Житомирській області пожежним автомобілем.</p>
<p>Віктора Развадовського до Житомирського міського голови про вжиття заходів щодо капітального ремонту асфальтобетонного покриття прибудинкових територій біля житлових будинків 26, 28, 36 по вулиці Крошенській у місті Житомирі.</p>
<p>Михайла Бондаря до голови Львівської облдержадміністрації, начальника Служби автомобільних доріг у Львівській області, голови Львівської обласної ради щодо порядку розподілу бюджетних коштів на ремонт доріг між районами Львівської області, враховуючи надходження коштів з Державного дорожнього фонду, дорожнього фонду Львівської обласної ради та коштів перевиконання митних платежів до бюджету Львівської області.</p>
<p>Михайла Бондаря до голови Львівської облдержадміністрації, начальника Управління Укртрансбезпеки у Львівській області щодо незабезпечення постійного автобусного сполучення з селами Куликів, Корчівка, Волиця-Барилова, Нестаничі, Стремільче, Завидче, Щуровичі та Розжалів у Радехівському районі.</p>
<p>Олени Сотник до Генпрокурора України щодо нападів на громадських активістів в Україні.</p>
<p>Василя Яніцького до Прем'єр-міністра, міністра соцполітики, голови правління Пенсійного фонду, виконувача обов'язків міністра фінансів щодо необхідності здійснення перерахунку пенсійних виплат, призначених особам з інвалідністю, захворювання яких пов'язане з наслідками Чорнобильської катастрофи.</p>
<p>Василя Яніцького до Прем'єр-міністра, тимчасово виконуючої обов'язки міністра охорони здоров'я, голови Рівненської облдержадміністрації щодо збільшення фінансування програми "Доступні ліки" для забезпечення потреб постраждалого внаслідок Чорнобильської катастрофи населення Дубровицького району Рівненської області.</p>
<p>Владислава Бухарєва до голови Комітету Верховної Ради України з питань бюджету, голови Комітету Верховної Ради з питань охорони здоров'я, Прем'єр-міністра щодо необхідності виділення Сумській області додаткових коштів з Державного бюджету на 18-й рік для придбання медичних препаратів хворим на цукровий діабет та хронічну ниркову недостатність.</p>
<p>Сергія Власенка до голови правління публічного акціонерного товариства Національної акціонерної компанії "Нафтогаз України" повторний депутатський запит щодо виплати правлінням НАК "Нафтогаз України" собі та співробітникам компанії премії в розмірі більше мільярда гривень з одночасним підвищенням ціни на газ для споживачів.</p>
<p>Сергія Власенка до Президента Громадської організації "Україна антикорупційна асоціація"… "Українська антикорупційна асоціація" щодо приховування запитування інформації про фінансування так званої соціальної реклами діяльності Генпрокурора України Юрія Луценка.</p>
<p>Ігоря Шурми до Прем'єр-міністра щодо неприпустимості припинення діяльності Державного підприємства "Спеціалізована медико-санітарна частина № 18 МОЗ України".</p>
<p>Ігоря Шурми до голови Національної поліції, Директора Національного антикорупційного бюро щодо притягнення до відповідальності керівництва Міністерства охорони здоров'я за результатами аудиту Рахункової палати ефективності використання коштів державного бюджету виділених Міністерству охорони здоров'я України для лікування громадян України за кордоном, розгляду та виявлення фактів, що містять ознаки кримінальних правопорушень.</p>
<p>Олеся Довгого до Національного банку України щодо справляння комісії під час приймання від населення платежів за комунальні послуги, зокрема за газ.</p>
<p>Сергія Ківалова до Прем'єр-міністра щодо збільшення обсягу освітньої субвенції з державного бюджету місцевим бюджетам.</p>
<p>Сергія Ківалова до Прем'єр-міністра щодо вжиття заходів стосовно організації своєчасної закупівлі лікарських засобів.</p>
<p>Тетяни Чорновол до Прем'єр-міністра щодо зловживання посадових осіб Міненерговугілля своїми посадовими обов'язками та невиконання ними вимог Постанови Кабміну від 21 лютого 2017 року № 95 "Про забезпечення ефективного використання газорозподільних систем або їх складових".</p>
<p>Ярослава Дубневича до Прем'єр-міністра, голови Державної служби України з надзвичайних ситуацій щодо покращення стану матеріально-технічного забезпечення пожежно-рятувальних підрозділів ДСНС Мостиського району Львівської області.</p>
<p>Ярослава Дубневича до голови Державного агентства водних ресурсів щодо реалізації в 19-му році природоохоронного заходу "Захист села Ралівка (вулиця Галицька), села Хатки від затоплення паводковими водами річки Дністер Самбірського району Львівської області".</p>
<p>Андрія Лопушанського до Прем'єр-міністра, віце-прем’єр-міністра - міністра регіонального розвитку, міністра екології, голови Львівської облдержадміністрації щодо заходів по берегоукріпленню русел гірських річок та будівництва протипаводкових споруд у Старосамбірському районі Львівської області.</p>
<p>Андрія Лопушанського до голови Національної комісії по здійснює державне регулювання у сферах енергетики та комунальних послуг щодо оснащення комерційних вузлів обліку природного газу засобами дистанційної передачі даних.</p>
<p>Володимира Арешонкова до Прем'єр-міністра щодо виплати допомоги на поховання пенсіонера.</p>
<p>Володимира Арешонкова до Прем'єр-міністра щодо виплати грошової компенсації вартості продуктів харчування.</p>
<p>Валерія Писаренка до Прем'єр-міністра щодо стимулювання діяльності державних підприємств Національної академії наук України.</p>
<p>Валерія Писаренка до Прем'єр-міністра щодо впровадження державної програми для повноцінного забезпечення хворих на сенсоневральну глухоту.</p>
<p>Вадима Сидорчука до Прем'єр-міністра щодо забезпечення загальноосвітніх та інших навчальних закладів середньої освіти Рівненської, Житомирської та Хмельницької областей пасажирськими транспортними засобами на заміну вилучених у 14-му році на виконання військово-транспортного обов'язку.</p>
<p>Любомира Зубача до Прем'єр-міністра щодо перевірки законності діяльності компанії "Укрнафта" у місті Борислав Львівської області.</p>
<p>Якова Безбаха до Уповноваженого Верховної Ради з прав людини, Міністерства внутрішніх справ, Нацполіції, Генеральної прокуратури щодо вжиття відповідними органами державної влади дієвих заходів для відновлення конституційних прав і свобод Андрія Стельмащука.</p>
<p>Костянтина Яриніча до Генерального директора Обласного комунального виробничого підприємства "Дніпро-Кіровоград" щодо забезпечення населення міста Кропивницького якісною питною водою.</p>
<p>Ігоря Гузя до Голови Верховної Ради щодо необхідності внесення змін до Закону України "Про внесення змін до Податкового кодексу України та деяких законів України щодо стимулювання створення та діяльності сімейних фермерських господарств" в частині оподаткування лісових земель.</p>
<p>Ігоря Гузя до міністра закордонних справ України щодо кількості громадян України, що утримуються у в'язницях Республіки Польща відповідно до запитів Російської Федерації до Інтерполу.</p>
<p>Володимира Гусака до прокурора Одеської області, начальника Управління Служби безпеки України в Одеській області, начальника Головного управління Державної фіскальної служби в Одеській області щодо стану проведення розслідування в кримінальних провадженнях.</p>
<p>Групи народних депутатів (Сотник, Заліщук інших. Всього 6) до Генерального прокурора щодо доступу до відомостей вхідних та вихідних з'єднань журналіста Наталії Седлецької.</p>
<p>Олександра Нечаєва до Генпрокурора, голови Сумської обласної державної адміністрації щодо перевірки фактів викупу комунального майна Шосткінської ТЕЦ, та припинення постачання електроенергії на підприємства району.</p>
<p>Олександра Нечаєва до Прем'єр-міністра України про недопущення порушення прав громадян України на отримання повної, достовірної інформації внаслідок вимкнення аналогового телебачення.</p>
<p>Юрія Одарченка до Прем'єр-міністра про порушення вимог чинного законодавства та вчинення протиправних дій товариства з обмеженою відповідальністю "Херсонрегіонгаз" в частині незаконного донарахування побутовим споживачам, які використовували газ без лічильників у період з травня 2015 року по січень 2016 року включно, за нормами Постанови Кабінету Міністрів №619 від 8 червня 1996 року.</p>
<p>Віктора Кривенка до Першого віце-прем'єр-міністра України - міністра економічного розвитку, Голови Національного банку, голови Антимонопольного комітету, Президента Українського національного комітету Міжнародної Торгової Палати, Президента Торгово-промислової палати України щодо надання ICC Ukraine висновків стосовно відповідності гарантії в процедурах публічних закупівель.</p>
<p>Володимира Гусака до виконуючого обов'язки голови правління Публічного акціонерного товариства "Українська залізниця" щодо перевірки заяв про від'ємну рентабельність залізничних перевезень залізної руди на експорт.</p>
<p>Андрія Помазанова до Прем'єр-міністра щодо вжиття заходів, спрямованих на здійснення ремонтних робіт в межах автомобільних доріг Т-18-30 Рівне-Тайкури-Оженин на ділянці Тайкури-Новосілки; Здолбунів- Глинськ-Стеблівка; О180804 Залібівка-Півче-Мізоч-Копиткове та О180804/М-06/ - Глинськ-Здовбиця-Новосілки.</p>
<p>Ганни Гопко до голови Центральної виборчої комісії про невідкладне скасування Постанови ЦВК №122 від 9 серпня 2018 року, якою штучно заблоковано реформу децентралізації в Україні, і призначення та проведення виборів в об'єднаних територіальних громадах.</p>
<p>Максима Бурбака до тимчасово виконуючої обов'язки міністра охорони здоров'я щодо збільшення фінансування медичної субвенції з Державного бюджету України для Сокирянської ОТГ Чернівецької області.</p>
<p>Максима Бурбака до Гендиректора приватного акціонерного товариства "Укргідроенерго" щодо невідкладної передачі у власність житла мешканцям гуртожитку у місті Новодністровськ Чернівецької області.</p>
<p>Павла Різаненка до Прем'єр-міністра України щодо забезпечення приведення Постанови Кабінету Міністрів України № 450 до вимог Закону України "Про внесення змін до статті 12 Закону України "Про соціальний і правовий захист військовослужбовців та членів їх сімей" в частині забезпечення виплат військовослужбовцям грошової компенсації за піднайом (найом) житлових приміщень.</p>
<p>Павла Різаненка та Юрія Солов'я до Прем'єр-міністра, міністра освіти і науки щодо внесення змін до Постанови Кабінету Міністрів від 22 серпня 2018 року № 652 "Деякі питання проведення державної атестації закладів вищої освіти в частині провадження ними наукової (науково-технічної) діяльності".</p>
<p>Анни Романової до міністра закордонних справ щодо спрощення процедури в'їзду в Україну для іноземних громадян.</p>
<p>Анни Романової до Першого віце-прем'єр-міністра – міністра економічного розвитку щодо заходів, які були вжиті до недобросовісних туроператорів.</p>
<p>Олега Кулініча до міністра соцполітики щодо необхідності придбання спеціально обладнаних автомобілів для перевезення осіб з обмеженими можливостями.</p>
<p>Олега Кулініча до тимчасово виконуючої обов'язки міністра охорони здоров'я України щодо виділення автомобіля для Батьківської АПСМ.</p>
<p>Ірини Геращенко до Генерального прокурора України щодо неефективності досудового розслідування кримінального провадження, порушеного за фактом смерті громадянина України Дмитра Ржавського.</p>
<p>Юрія Бублика до Прем'єр-міністра про необхідність прийняття Загальнодержавної програми імунопрофілактики та захисту населення від інфекційних хвороб, недопущення ліквідації обласних лабораторних центрів МОЗ України та забезпечення належного епідеміологічного благополуччя громадян.</p>
<p>Анатолія Денисенка до Прем'єр-міністра щодо забезпечення життєво необхідними ліками хворих на рідкісне захворювання, акромегалію.</p>
<p>Анатолія Денисенка до віце-прем’єр-міністра –&nbsp; міністра регіонального розвитку, будівництва та житлово-комунального господарства щодо виконання державної програми "Доступне житло".</p>
<p>Ірини Констанкевич до Прем'єр-міністра щодо блокування передачі земельних ділянок сільськогосподарського призначення державної власності у комунальну власність Прилісненської об'єднаної територіальної громади.</p>
<p>Ірини Констанкевич до Прем'єр-міністра щодо стану законодавчої бази та дотримання норм законодавства при обробці сільськогосподарських угідь пестицидами.</p>
<p>Руслана Сольвара до міністра внутрішніх справ України щодо вирішення питання недопущення ліквідації Територіального сервісного центру 3247 Регіонального сервісного центру МВС в Київській області.</p>
<p>Руслана Сольвара до міністра інфраструктури України, виконуючого обов'язки голови Державного агентства автомобільних доріг України, голови Київської обласної державної адміністрації &nbsp;щодо вирішення питання зменшення транзитного потоку автомобілів та встановлення заборони руху вантажного транспорту через село Малютянка Києво-Святошинського району Київської області.</p>
<p>Костянтина Яриніча до голови Кіровоградської обласної ради, голови Кіровоградської облдержадміністрації, Кропивницького міського голови&nbsp; щодо надання пропозицій до проекту Закону "Про Державний бюджет України на 2019 рік" в частині видатків на соціально-економічний розвиток міста Кропивницький.</p>
<p>Василя Німченка до міністра юстиції України щодо зволікання Міністерством юстиції України у вирішенні питання про повернення громадян України, які відбувають кримінальне покарання у місцях позбавлення волі на території іноземних держав.</p>
<p>Василя Німченка до Прем'єр-міністра України щодо порушення Кабінетом Міністрів України Конституції та законів України про призначення Уляни Супрун на посади першого заступника міністра охорони здоров'я, виконуючої обов'язки міністра та вжиття заходів для повернення діяльності уряду України в правове поле шляхом скасування відповідних розпоряджень та призначення як незаконних.</p>
<p>Ігоря Попова до Прем'єр-міністра щодо розміщення короткострокових облігацій зовнішніх державних позик з терміном погашення у&nbsp;2019 році на 725 мільйонів доларів США.</p>
<p>Тетяни Бахтеєвої до Прем'єр-міністра України щодо злочинної недбалості керівництва МОЗ у реалізації бюджетної програми "Лікування громадян України за кордоном".</p>
<p>Михайла Головка до Прем'єр-міністра, міністра освіти і науки, виконувача обов'язків міністра фінансів, голови Тернопільської облдержадміністрації щодо фінансування ремонту приміщення Підволочиської загальноосвітньої школи I-III ступенів Підволочиської селищної ради Тернопільської області.</p>
<p>Михайла Головка до Прем'єр-міністра, міністра культури, виконувача обов'язків міністра фінансів, голови Тернопільської облдержадміністрації щодо ремонту Лановецького районного культурного центру народного художника України Івана Марчука.</p>
<p>Івана Балоги до Прем'єр-міністра щодо виділення коштів на проведення операції.</p>
<p>Олександра Кодоли до Прем'єр-міністра України, міністра молоді та спорту щодо забезпечення гідної оплати праці тренерів-викладачів дитячо-юнацьких спортивних шкіл.</p>
<p>Олександра Кодоли до міністра інфраструктури, Генерального директора Публічного акціонерного товариства "Укрпошта" щодо припинення пілотного проекту поштової реформи в Чернігівській області.</p>
<p>Віталія Гудзенка до Прем'єр-міністра, виконувача обов'язків міністра фінансів щодо необхідності виділення коштів з державного бюджету на придбання медичного обладнання комунальним закладам Володарського та Ставищенського районів Київської області.</p>
<p>Віталія Гудзенка до директора Департаменту міжбюджетних відносин та видатків місцевих бюджетів Державної казначейської служби України щодо внесення змін до помісячного розпису асигнувань загального фонду державного бюджету (міжбюджетні трансферти) на 2018 рік по Білоцерківському, Володарському, Сквирському, Ставищенському, Таращанському, Тетіївському районах Київської області.</p>
<p>Віталія Купрія до міністра внутрішніх справ України, директора Національного антикорупційного бюро України, Генпрокурора щодо незаконного кримінального переслідування громадянина України Філіппова О.В. з боку органів прокуратури та поліції.</p>
<p>Павла Кишкаря до міністра закордонних справ щодо неналежного виконання своїх обов'язків Першим секретарем з консульських питань Посольства України в Болгарії Павличенко Наталією.</p>
<p>Павла Кишкаря до Голови Служби безпеки щодо заборони продажу авіаквитків у міжнародних системах бронювання з/до аеропорту Сімферополь.</p>
<p>Валентина Ничипоренка до Прем'єр-міністра щодо особливостей оподаткування підприємств, що надають комунальні послуги.</p>
<p>Валентина Ничипоренка до Прем'єр-міністра, міністра екології та природних ресурсів, голови Черкаської облради, начальника Черкаського облуправління лісового та мисливського господарства щодо сприяння у прискоренні зміни між урочищами "Герман"… меж, вибачте, у прискоренні зміни меж урочища "Герман" з метою реалізації житлових прав громадян.</p>
<p>Сергія Рибалки до голови Державної прикордонної служби щодо забезпечення виконання законодавства стосовно захисту прав дітей.</p>
<p>Сергія Рибалки до секретаря Ради нацбезпеки і оборони, міністра інформаційної політики щодо припинення російського радіомовлення на території селища міського типу Кирилівка Запорізької області.</p>
<p>Олександра Дубініна до Генпрокурора України щодо якнайшвидшого розслідування кримінальних справ за фактами бездіяльності чиновників міста Кам'янського у питанні негайного відселення жителів з аварійних будинків по проспекту Леніна-Свободи, 67, провулку Маговий, 4 та вулиці Пеліна, 53.</p>
<p>Дмитра Колєснікова до міністра інфраструктури щодо виконання Державної цільової програми реформування залізничного транспорту на&nbsp; 10-19-й роки.</p>
<p>Дмитра Колєснікова до Прем'єр-міністра щодо підготовки та безаварійного та безперебійного опалювального сезону в 18-20-му роках.</p>
<p>Групи нардепів (Паламарчука, Кишкаря, Кривенка) до Генпрокурора щодо порушення прав людини під час досудового слідства.</p>
<p>Андрія Шипка до голови Нікопольської районної ради, Нікопольського міського голови щодо надання звітів про використання коштів від збору на соціально-економічну компенсацію ризику населення, яке проживає на території зони спостереження.</p>
<p>Андрія Шипка до голови правління Пенсійного фонду, міністра соціальної політики щодо нарахування пенсії жінкам, яким присвоєно почесне звання України "Мати-героїня".</p>
<p>Тетяни Острікової до першого заступника міністра аграрної політики щодо надання інформації про використання бюджетних коштів, призначених для державної підтримки сільськогосподарськими товаровиробниками у 18-му році.</p>
<p>Тетяни Острікової до Прем'єр-міністра щодо надання кількісних результатів боротьби з ухилянням від сплати митних платежів.</p>
<p>Володимира Литвина до Прем'єр-міністра, тимчасово виконуючої обов'язки міністра охорони здоров'я, голови Житомирської облдержадміністрації щодо надання невідкладної допомоги в проведенні лікування та забезпечення ліками травмованої при родах дитини.</p>
<p>Володимира Литвина до Прем'єр-міністра щодо надання невідкладної всебічної допомоги родинам, які постраждали від пожежі.</p>
<p>Андрія Іллєнка до Директора Комунального підприємства "Київдорсервіс" щодо встановлення системи відеоспостереження на території Деснянського району міста Києва.</p>
<p>Андрія Іллєнка до голови Київської міської держадміністрації, голови Деснянської районної в місті Києві державної адміністрації щодо відновлення асфальтового покриття біля будинку № 9 на вулиці Мілютенка у Деснянському районі міста Києва.</p>
<p>Групи нардепів (Шиньковича, Гереги, Мацоли) до тимчасово виконуючої обов'язки міністра охорони здоров'я України щодо необхідності створення допоміжної базової станції екстреної швидкої допомоги на базі діючої Великозозулинецької амбулаторії загальної практики сімейної медицини Красилівського району Хмельницької області.</p>
<p>Групи народних депутатів (Шиньковича, Гереги, Мацоли) до Генерального прокурора України щодо погашення заборгованості за здане молоко сільськогосподарським виробничим кооперативом "Перший національно-виробничий кооператив" перед селянами Хмельницької області.</p>
<p>Василя Гуляєва до Міністра оборони, Генерального прокурора щодо зловживання повноваженнями службовими особами Міністерства обороні України стосовно підприємців ТОВ "Промтоварний ринок" Овідіопольського району Одеської області.</p>
<p>Олександра Домбровського до тимчасово виконуючої обов'язки Міністра охорони здоров'я України щодо забезпечення лікування важко хворої дитини Берчак Олександри.</p>
<p>Олександра Домбровського до тимчасово виконуючої обов'язки охорони здоров'я України щодо забезпечення лікування важко хворої дитини Порохні Крістіни.</p>
<p>Юрія Вознюка до Міністра енергетики щодо усунення порушень законодавства, відновлення соціальної справедливості та прав населення зони спостереження на соціально економічну компенсацію ризику населення, яке проживає на території зони спостереження.</p>
<p>Юрія Вознюка до першого заступника Міністра аграрної політики щодо сприяння Державним агентством лісових ресурсів у пошуку шляхів збільшення заготівлі та реалізації фанерної сировини для забезпечення національних підприємств достатнім обсягом сировини.</p>
<p>Романа Мацоли до Міністра внутрішніх справ України, голови Національної поліції України щодо компенсаційних виплат працівнику поліції відповідно до законодавства.</p>
<p>Романа Мацоли та Андрія Шиньковича до Прем'єр-міністра, тимчасово виконуючої обов'язки Міністра охорони здоров'я, голови Хмельницької облдержадміністрації щодо виділення медичної субвенції на покриття дефіциту районного бюджету по оплаті праці медичним працівникам Шепетівської центральної районної лікарні та вузлової лікарні.</p>
<p>Сергія Лещенка до Міністра культури щодо збереження земельної ділянки по вулиці Мічуріна – провулку Бастіонний в місті Київ.</p>
<p>Сергія Лещенка до голови Київської міської держадміністрації щодо будівельних робіт за адресою вулиця Михайла Бойчука (Кіквідзе), 1/2 у Печерському районі міста Києва.</p>
<p>Борислава Берези до Міністра внутрішніх справ щодо затвердження незаконних Детальних планів території у місті Києві.</p>
<p>Борислава Берези до Міністра екології та природних ресурсів щодо забруднення озер у Деснянському районі міста Києва.</p>
<p>Ігоря Попова до голови Державної міграційної служби, Міністра закордонних справ щодо удосконалення надання адміністративних послуг громадянам України за кордоном.</p>
<p>Юрія Бойка до Прем'єр-міністра України, Міністра внутрішніх справ, Генерального прокурора України щодо проведення аудиту Пенсійного фонду України, розслідування можливих зловживань фонду з пенсійними виплатами, вжиття необхідних заходів правового реагування, а також забезпечення передбачених законодавством України виплат пенсіонерам, що проживають на непідконтрольних територіях.</p>
<p>Олега Петренка до міністра оборони України щодо надання інформації про стан забезпечення військовослужбовців військовими квитками.</p>
<p>Групи народних депутатів (Підберезняка, Козиря, інших) до Прем'єр-міністра щодо скасування рішення Кабінету Міністрів та виділення Миколаївській області коштів, призначених на будівництво і реконструкцію доріг.</p>
<p>Валерія Давиденка до виконуючого обов'язки голови правління Публічного акціонерного товариства "Українська залізниця" щодо невідкладного відновлення роботи закритих залізничних станцій та вжиття заходів ПАТ "Укрзалізниця" щодо подолання критичної ситуації, що склалася із вантажними перевезеннями аграрної та іншої продукції.</p>
<p>Валерія Давиденка до гендиректора Публічного акціонерного товариства "Укрпошта" щодо недопущення закриття відділень ПАТ "Укрпошта" у населених пунктах Чернігівської області.</p>
<p>Олександра Супруненка до Прем'єр-міністра щодо систематичного неналежного виконання доручень Прем'єр-Міністра посадовими особами міністерств та державних підприємств.</p>
<p>Василя Петьовки до Прем'єр-міністра щодо внесення змін до розпорядження Кабінету Міністрів України від 13 червня 2018 року № 423-р.</p>
<p>Групи народних депутатів (Петьовки, Лунченка, Горвата) до Прем'єр-міністра України щодо вантажообігу по станції Берегово Закарпатської області.</p>
<p>Ольги Богомолець до Прем'єр-міністра щодо негайного погашення заборгованості з виплати заробітної плати медичним працівникам.</p>
<p>Віктора Кривенка до Генерального прокурора щодо неналежного підтримання державного обвинувачення прокурором Тадеєвим у резонансному ДТП.</p>
<p>Олександра Гереги та Андрія Шиньковича до міністра освіти і науки щодо освітньої субвенції для виплати заробітної плати педагогічним працівникам закладів загальної середньої освіти Чемеровецької ОТГ Хмельницької області.</p>
<p>Олександра Гереги та Андрія Шиньковича до міністра юстиції України, міністра освіти і науки щодо необхідності реагування на виникнення соціальної напруги через відмову у реєстрації Городоцького ліцею № 3 з польською мовою навчання.</p>
<p>Дмитра Добродомова до міністра оборони щодо перевірки фактів законності укладання договорів у період реорганізації між ДП МОУ "Вінницький відділ військової торгівлі № 52 Західного оперативного командування" та ТОВ "ВВВТ".</p>
<p>Дмитра Добродомова до генерального директора Державного концерну "Укроборонпром" щодо сприяння у передачі будинку культури, що знаходиться на балансі ДП "Львівський державний завод "ЛОРТА", у комунальну власність територіальної громади міста Львова.</p>
<p>Юрія Бублика до міністра юстиції про внесення змін до порядку користування документами Національного архівного фонду, усунення прийнятих обмежень щодо доступу користувачів до архівних документів та усунення виниклої соціальної напруги.</p>
<p>Івана Рибака до голови Чернівецької облдержадміністрації, голови Путильської районної держадміністрації Чернівецької області, голови Сергіївської сільської ради Путильського району Чернівецької області щодо відновлення автобусного маршруту Путила-Фошки через село Сергії в Путильському районі Чернівецької області.</p>
<p>Олександра Кірша до Прем'єр-міністра щодо зволікання з забезпеченням інсуліном хворих на діабет мешканців міста Харкова.</p>
<p>Олександра Кірша до Харківського міського голови щодо сприяння у проведенні капітального ремонту житлового будинку по вулиці Академіка Павлова, № 148 в місті Харкові.</p>
<p>Оксани Корчинської до Прем'єр-міністра про відповідність та ефективність керівного складу Міністерства з питань тимчасово окупованих територій та внутрішньо переміщених осіб щодо покладених функцій під час надання допомоги внутрішньо переміщеним особам.</p>
<p>Оксани Корчинської до тимчасово виконуючої обов'язки міністра охорони здоров'я щодо неналежного виконання медичними працівниками своїх професійних обов'язків, недбалого, поверхового відношення до пацієнта Стеценко Альони, дружини учасника бойових дій, Стеценка Олега лікарями пологового відділення Онуфріївської центральної районної лікарні під час кесаревого ростину та щодо неналежно проведеної за дорученням Міністерства охорони здоров'я України Департаментом охорони здоров'я Кіровоградської обласної державної адміністрації комісії щодо вище зазначених фактів.</p>
<p>Юрія Солов'я до міністра інфраструктури, виконуючого обов'язки голови Державного агентства автомобільних доріг щодо ремонту автомобільної дороги Р-62 Криворівня - Чернівці на ділянках км 0+000 - км 13 та км 33 - км 44.</p>
<p>Романа Семенухи до голови Національного агентства з питань державної служби щодо надання інформації про хід реформи державної служби.</p>
<p>Романа Семенухи до міністра освіти і науки, міністра оборони щодо надання роз'яснення з питань застосування частини 9 статті 17 Закону України "Про військовий обов'язок і військову службу".</p>
<p>Олега Осуховського до Прем'єр-міністра, глави Адміністрації Президента, Голови Служби безпеки, Генерального прокурора, голови Одеської облдержадміністрації, Одеського міського голови щодо виконання вимог Закону України "Про статус народного депутата України".</p>
<p>Олега Оосуховського до Прем'єр-міністра, Ради нацбезпеки і оборони, глави Адміністрації Президента, Голови Служби безпеки, Генпрокурора, голови Рівненської облдержадміністрації щодо бездіяльності правоохоронних органів.</p>
<p>Ярослава Маркевича до міністра закордонних справ щодо розірвання Угоди між Урядом України і Урядом Російської Федерації про співробітництво в галузі культури, науки і освіти.</p>
<p>Ярослава Маркевича до Уповноваженого Верховної Ради з прав людини щодо невиконання рішення суду про відшкодування моральної та матеріальної шкоди.</p>
<p>Андрія Вадатурського до Президента Національної академії аграрних наук України, Директора Державного підприємства "Дослідне господарство "Реконструкція" щодо надання копії договору про проведення землевпорядних робіт відповідно до рішення НААН від 27 грудня 17-го року.</p>
<p>Юрія Павленка до Прем'єр-міністра про виконання вимог статей 1, 30, 30 прим Закону України "Про охорону дитинства" в частині захисту дітей, які перебувають у зоні воєнних дій, та дітей, які постраждали внаслідок збройного конфлікту.</p>
<p>Юрія Павленка до Прем'єр-міністра щодо відшкодування в повному обсязі з Державного бюджету України пільг та субсидій КП НВМР "Новоград-Волинськтеплокомуненерго".</p>
<p>Сергія Рудика до заступника голови Черкаської облдержадміністрації щодо будівництва в межах 198 виборчого округу (Кам'янський, Смілянський та Черкаський райони Черкаської області) житла та приміщень для розвитку сімейних та інших форм виховання, наближених до сімейних, та забезпечення житлом дітей-сиріт, осіб з їх числа.</p>
<p>Сергія Рудика до Смілянського міського голови Черкаської області щодо вжиття невідкладних заходів для стабілізації ситуації з водопостачанням в місті Сміла, а також надання інформації про готовність міста до опалювального сезону 18-19-го років й ефективність використання коштів державного та місцевого бюджету за 17-й рік та 9 місяців поточного року.</p>
<p>Ірини Геращенко та Марії Іонової до Голови Служби безпеки України, голови Національної поліції України, Генерального прокурора України щодо правомірності закриття кримінальних проваджень, підозрюваним по яким є Олександр Захарченко, про хід розслідування злочинів, вчинених Захарченком, заходи з розслідування обставин його вбивства та щодо недопущення розслідування цього злочину слідчими органами Російської Федерації.</p>
<p>Ігоря Алексєєва до Київського міського голови щодо утримання зупинки громадського транспорту "Південна Борщагівка" на Великій кільцевій дорозі.</p>
<p>Ігоря Алексєєва до голови Київської обласної держадміністрації щодо ремонту півмільйонів очікування на...&nbsp; павільйонів, вибачте...</p>
<p>Ігоря Алексєєва до голови Київської обласної держадміністрації щодо ремонту павільйонів очікування на зупинках громадського транспорту по вулиці Садовій у селі Круглик Києво-Святошинському району Київської області.</p>
<p>Ірини Суслової до Міністра внутрішніх справ, голови Національної поліції стосовно надання інформації про хід розслідування кримінальних проваджень щодо нападів на поселення представників ромської національної меншини.</p>
<p>Групи народних депутатів (Суслової, Заружко інших. Всього 11) до Голови Рахункової палати, міністра закордонних справ, тимчасово виконуючих обов'язки міністра охорони здоров'я&nbsp; щодо моніторингу залишків бюджетних коштів на рахунках іноземних закладів охорони здоров'я.</p>
<p>Сергія Капліна до Генпрокурора України щодо перевірки дій, чиновників Київської міської державної адміністрації, які призвели до неефективного витрачання коштів з бюджету міста Києва на користь ТОВ "Укррослізинг".</p>
<p>Сергія Капліна до секретаря Ради нацбезпеки і оборони&nbsp; щодо вжиття невідкладних заходів по недопущенню біологічної загрози нації у зв'язку із непрофесійними діями Міністерства охорони здоров'я.</p>
<p>Ольги Богомолець до Прем'єр-міністра, виконувача обов'язків Міністра фінансів України щодо негайного фінансового забезпечення бюджетної&nbsp; програми "Лікування громадян України за кордоном".</p>
<p>Віктора Вовка до голови Національної поліції України, директора Національного антикорупційного бюро, Генерального прокурора&nbsp; щодо чисельних грубих порушень законодавства України стосовно пам'ятки археології національного значення "Хотівське городище" та парка-пам'ятки садово-паркового мистецтва загальнодержавного значення "Феофанія".</p>
<p>Валентина Дідича до Прем'єр-міністра, виконуючого обов'язки голови правління Публічного акціонерного товариства "Українська залізниця", міністра інфраструктури України щодо недопущення закриття станції Божедарівка Криничанського району Дніпропетровської області для виконання комерційних операцій по параграфу 3 ТК № 4 (подача та забирання вантажних вагонів).</p>
<p>Івана Рибака до Прем'єр-міністра України, виконувача обов'язків міністра фінансів України, тимчасово виконуючої обов'язки міністра охорони здоров'я України, голови Чернівецької облдержадміністрації щодо фінансування медичної галузі у Вижницькому районі Чернівецької області.</p>
<p>Юрія Левченка до першого заступника голови Комітету Верховної Ради України з питань науки і освіти, Прем'єр-міністра, Уповноваженого Президента з прав дитини щодо вирішення критичної ситуації, яка склалася в місті Києві стосовно забезпечення реалізації конституційного права киян на дошкільну освіту.</p>
<p>Юрія Левченка до голови Київської міської держадміністрації щодо недопущення знесення гуртожитку по вулиці Турівській 12 у Подільському районі міста Києва внаслідок переходу його у приватну власність для подальшої житлової забудови на його місці та недопущення позбавлення житла мешканців гуртожитку.</p>
<p>Юрія Тимошенка до заступника міністра юстиції з питань виконавчої служби щодо забезпечення виплати аліментів.</p>
<p>Юрія Тимошенка до Прем'єр-міністра щодо впровадження засобів дистанційної передач даних для споживачів комунальних послуг.</p>
<p>Івана Мельничука до міністра екології та природних ресурсів, голови Вінницької облдержадміністрації, голови Жмеринської районної держадміністрації, начальника Державної екологічної інспекції у Вінницькій області, начальника Жмеринського відділу поліції ГУНП у Вінницькій області щодо неприпустимості облаштування сміттєзвалища на території Жмеринського району Вінницької області.</p>
<p>Олександра Вілкула до міністра освіти і науки щодо визначення правового статусу та створення сприятливих умов розвитку обдарованих дітей.</p>
<p>Олександра Вілкула до Прем'єр-міністра, голови правління Пенсійного фонду, міністра соцполітики щодо перерахунку пенсій ліквідаторам наслідків аварії на Чорнобильській АЕС та механізмів виконання рішення Конституційного Суду України.</p>
<p>Групи нардепів (Горвата, Лунченка, Петьовки) до Прем'єр-міністра щодо завершення процесу імплементації положень Закону України № 2360 та розвитку виробництва теруарних вин і натуральних медових напоїв.</p>
<p>Групи народних депутатів (Люшняка, Негоя та інших. Всього 15) до Прем'єр-міністра щодо розгляду можливості придбання автомобіля швидкої медичної допомоги.</p>
<p>Оксани Білозір до голови Київської міської державної адміністрації про вжиття заходів щодо приведення в належний та безпечний, для життя і здоров'я учнів, стан приміщення середньої загальноосвітньої школи № 162 міста Києва.</p>
<p>Оксани Білозір до голови Київської обласної держадміністрації щодо організації належного транспортного обслуговування внутрішньо переміщених осіб, які мешкають в гуртожитках на території, що відноситься до Національного парку "Межигір'я".</p>
<p>Юрія Дерев'янка до міністра оборони України, начальника Управління цивільно-військового співробітництва ЗС України щодо необхідності дотримання конституційних принципів та міжнародних стандартів волонтерської й благодійної діяльності у зоні військових дій при врегулюванні питання перебування громадських організацій, громадських активістів, волонтерських рухів, окремих волонтерів та громадян у районі проведення операції Об'єднаних сил.</p>
<p>Юрія Дерев'янка до міністра екології та природних ресурсів щодо необхідності забезпечення вилучення земель з території Карпатського національного природного парку на виконання Указу Президента України №215/2010 від 23 лютого 2010 року "Про розширення території Карпатського національного природного парку", з метою їх подальшого надання громадянам, які належать до відповідних територіальних громад Яремчанської міської ради Івано-Франківської області.</p>
<p>Едуарда Матвійчука до міністерства внутрішніх справ, Одеської міської ради, Одеської обладержадміністрації стосовно необхідності підвищення громадської безпеки у зв'язку із порушенням правил тримання домашніх тварин на загальнодержавному та місцевому рівнях.</p>
<p>Олега Ляшка до Прем'єр-міністра України щодо невідкладного зупинення дії наказів Фонду державного майна України № 658 та №656/30 та приведення їх у відповідність до вимог чинного законодавства.</p>
<p>Я продовжу роботу до повного оприлюднення всіх запитів, які на цей час зареєстровані у парламенті.</p>
<p>Юрія Берези до Прем'єр-міністра України щодо забезпечення доступним житлом військовослужбовців та інших громадян відповідно до державного інвестиційного проекту "Забезпечення житлом на умовах іпотечного кредитування або фінансового лізингу".</p>
<p>Юрія Берези до Прем'єр-міністра України щодо недопущення встановлення посадових окладів військовослужбовців у розмірах, що є меншими розміру мінімальної заробітної плати.</p>
<p>Павла Дзюблика до голови Державної служби України з питань безпечності харчових продуктів та захисту споживачів щодо порушення природоохоронного законодавства та забруднення навколишнього природного середовища ядохімікатами ТОВ "Грін Ленд Славута" на території Черняхівського району Житомирської області.</p>
<p>Павла Дзюблика до прокурора Житомирської області, начальника Головного управління Національної поліції в Житомирській області щодо вчинення злочину на території села Городище Житомирської області.</p>
<p>Марії Іонової та Ірини Геращенко до голови Служби безпеки України, голови Національної ради України з питань телебачення і радіомовлення щодо вжиття заходів і реагування стосовно висловлювань і діяльності народного депутата України Євгена Балицького, яка має ознаки розпалювання національної ворожнечі та ненависті, приниження національної честі та гідності.</p>
<p>Шановні колеги, ми завершили з вами оприлюднювати ці запити, які на сьогодні надійшли в президію і зареєстровані в Секретаріаті Верховної Ради&nbsp; України. В нас є кілька звернень щодо незадоволених. Я продовжую роботу до 12 години 10 хвилин. Два запити є від Сергія Власенка. 3 хвилини, будь ласка, об'єднайте в один виступ. Ну, я тоді закрию взагалі.</p>
<p>Будь ласка, 3 хвилини, пане Сергію. Будь ласка, пане Сергію, вас до трибуни запрошую. Три! Три! Три хвилини.</p>
<p>&nbsp;</p>
<p>12:02:28</p>
<p>ВЛАСЕНКО С.В.</p>
<p>Шановні колеги, зараз головуюча говорить, що вона – жива людина, а вона – заступник Голови Верховної Ради,&nbsp; і треба дотримуватися Регламенту. Тому&nbsp; в мене 6 хвилин є часу за... по двох, по двох запитах.</p>
<p>Я подавав два запити народного депутата. Перший стосувався американського громадянства міністра охорони здоров'я пані Уляни Супрун. Я просив надати відповідь на одне просте питання: коли вона відмовиться від американського громадянства… коли вона відмовилася від американського громадянства? Відповіді я так і не отримав.</p>
<p>Нам треба припиняти зовнішнє управління українською державою іноземними громадянами. У нас уже була міністр фінансів пані Яресько, яка провела перемовини, реструктуризувала борг, а зараз уряд нам говорить, що у нас величезні виплати, тому що американка Яресько проводила перемовини з американським Міжнародним валютним фондом по реструктуризації українських боргів. Питання просте: де тут український інтерес? Його немає. Потім пані Яресько поїхала в Пуерто-Рико.</p>
<p>Така сама ситуація перебуває у нас зараз в медичній галузі, де американська громадянка, парашутистка пані Супрун проводить дослідження над українськими громадянами, а потім вона спокійно поїде собі назад, прикриваючись американським паспортом. Але відповіді я не отримав.</p>
<p>І другий запит я подавав на таку достатньо відому компанію ICU, це фінансові банкіри Петра Порошенка. Я просив їх надати відповідь чи закуповують вони, чи отримали вони контроль над найбільшою російською мережею Burger King? Тому і мені цікаво чиї гроші вони туди інвестували? Тому що саме ця компанія за директорства і власництва пані Гонтаревої, пана Пасенюка та інших розміщувала оці славнозвісні 1,5 мільярди Януковича. Вони допомагали Януковичу ці гроші красти в українських громадян, не понесли жодної відповідальності, тому що в них гарна криша в особі Петра Олексійовича Порошенка. Ці хлопчики почали не відповідати на запити, почали питати, що їм цікаво: а саме на підставі яких депутатських повноважень мене цікавить інформація щодо того, чи банкіри Порошенка не інвестують часом кошти Порошенка в російський Burger King.</p>
<p>Ну, я за наслідками невідповіді звернусь до Національної поліції і так само, як проти керівництва Національної акціонерної компанії НАК "Нафтогаз України", я переконаний, буде порушена кримінальна справа за перешкоджання депутатській діяльності.</p>
<p>І ще декілька слів я хотів сказати щодо того, що відбувається у нас останніми дня в українському парламенті. Було зареєстровано, вчора було зареєстровано Закон про адвокатуру 9055. Але вчора, на жаль, чомусь ніхто не міг мені як народному депутату надати текст цього закону. Сьогодні після того, як зрозуміли, що буде скандал, текст зненацька з'явився на сайті Верховної Ради України. Але вчора на сайті Президента з'явилася інформація про те, що цей законопроект було розроблено на підставі широкого обговорення в адвокатських колах. Мені дуже цікаво, з ким Петро Олексійович це обговорював: з Льошою Філатовим, який сидить у нього в Адміністрації, виконуючи його незаконні…</p>
<p>&nbsp;</p>
<p>ГОЛОВУЮЧИЙ. 30 секунд, прошу вкластись в них.</p>
<p>&nbsp;</p>
<p>ВЛАСЕНКО С.В. …виконуючи його незаконні вказівки, здійснює тиск на суд? І це Льоша Філатов, який забув включити власну дитину і власну дружину в електронну декларацію, щоб уникнути конфлікту інтересів? Але зараз ця справа розслідується в НАБУ. Чи вони радились з тими хлопчиками, які жили за розкладушками в Адміністрації Президента Януковича, пробиваючи некоректний Закон про адвокатуру? І зараз ті ж самі хлопчики живуть в приймальні Філатова, з ними радились?</p>
<p>Я думаю, що треба порадитись з широким колом адвокатської…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, було зауваження до головуючої. Я хочу зазначити, що згідно Регламенту засідання закінчиться о 12 годині. І головуюча мала, так, ще раз дякую за зауваження. Перерва о 12 годині, і головуюча мала повне право о 12 годині оголосити перерву. Я прошу не перебивати головуючу, я з повагою ставилась до вашого виступу.</p>
<p>Я не порушую Регламент. Ви ставтесь з повагою до всіх тут присутніх, будь ласка.</p>
<p>&nbsp;</p>
<p>ВЛАСЕНКО С.В. <i>(Не чути)</i></p>
<p><i>&nbsp;</i></p>
<p>ГОЛОВУЮЧИЙ. Шановні колеги, я як головуюча зараз роблю зауваження народному депутату, який тільки що виступав, за те, що, по-перше, за те, що, по-перше, він перебиває головуючу, а по-друге, веде себе так, як то не подобає народному депутату України. Я не можу не звертати уваги, тому що, по-перше, я головуюча, а по-друге, я тут ще закликаю бути коректним. Я прошу вас бути коректним до присутніх у цій залі.</p>
<p>І звертаю увагу, шановний пане Дерев'янко, що ваш колега зараз забрав цей ваш час. Я даю, будь ласка, вам 3 хвилини. І я би попросила регламентний комітет, ну, якось теж звернути увагу на те, що відбувається в цій залі. Добре? Коли всі повчають президію як треба себе поводити.</p>
<p>Дякуємо.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ. Регламент о 12-й годині. Будь ласка, ви виконуйте Регламент і не перебивайте трибуну. І досить провокувати всіх в цій залі.</p>
<p>Дякуємо.</p>
<p>&nbsp;</p>
<p>12:07:54</p>
<p>ДЕРЕВ’ЯНКО Ю.Б.</p>
<p><a name=Temp></a>Шановні українці, шановні колеги! Юрій Дерев'янко, "Рух нових сил". Мною було подано депутатський запит до Голови Верховної Ради щодо необхідності негайного внесення на розгляд Верховної Ради Постанови "Про скасування рішення Верховної Ради про прийняття Закону України "Про внесення змін до Кримінального та Кримінально-процесуального кодексів щодо встановлення відповідальності за порушення законодавства у сфері підтвердження відповідності при виготовленні, виробництві, реалізації, придбання продукції і робіт та послуг у військовій сфері".</p>
<p>Про що йдеться? Йдеться про законопроект 1793, який ми, шановні колеги, прийняли як Верховна Рада ще в січні 2016 року, який стосується невідворотності покарання за вчинення злочинів проти основ національної безпеки і оборони України.&nbsp; Коли будь-які шахраї чи будь-які погані люди продають нашим Збройним Силам, нашим військовим формуванням неякісні товари, роботи чи послуги, то ці зміни до Кримінального кодексу і Кримінально-процесуального кодексу передбачають покарання таких злочинців, які нехтують нашою обороною і безпекою, наживаються на нашій українській армії і продають неякісні товари і послуги, які не відповідають стандартам, які не відповідають вимогам, які не відповідають нікому.</p>
<p>Що сталося з цим законом? 26 січня цей закон був проголосований і, як не дивно, цей закон був поданий Президентом Порошенко. 27 січня народним депутатом Вінником було подано до Верховної Ради постанову про скасування цього законопроекту. Вінник подав зауваження, що начебто були порушення під час голосування, а навіть сам не був присутній в залі. І уже цей весь період часу, більше як 2,5 роки&nbsp; цей закон, ця постанова не провалюється, не голосується, а закон не підписується. Чому? Тому що створюються штучні умови для того, щоб починаючи з січня 16 року різні погані люди, які сьогодні грабують українську армію, наживаються на війні, могли абсолютно безперешкодно красти, &nbsp;і вони не могли бути покарані. І уже вісім разів голова комітету профільного звертався до Голови Верховної Ради. Я особисто звернувся із зверненням і&nbsp; запитом, і мені, уявіть собі, присилає пан Парубій і присилає Голова Верховної Ради на ознайомлення мій оригінал мого звернення стосовного того, щоби провалити цю постанову та поставити її на голосування і підписати цей закон. Підписати закон, який захищає українську армію, який захищає українських солдат, який захищає нас всіх від того, щоби не крали на українській армії, і це законопроект 1793. Постанова від "БПП", яка у Вінника, висить уже 2,5 роки. І Голова Верховної Ради ігнорує всупереч вимог голови комітету, всупереч моїх неодноразових вимог.</p>
<p>Я розумію, чому це відбувається. Це відбувається тому, що сьогодні бенефіціарним власником "Ленінської кузні" і багатьох інших речей є пан Порошенко, і маса кримінальних справ з цієї сфери також існує. Я вимагаю це все поставити на голосування і провалити цю постанову, і підписати цей закон.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, немає серед більш тут присутніх тих, хто звертався із заявами про незадоволення від відповідей. Я не знаю, можливо, секретаріат не передав, пане Сергію. Тут ще є пані Войціцької, тільки пані Войціцької, вашої немає.</p>
<p>Я на 30 хвилин оголошую перерву. І після цього… До 12:40, я оголошую перерву на 30 хвилин. Такий є Регламент. Після цього у нас буде можливість всім депутатам, які хочуть долучитись до виступів в рубриці "Різне", записатися і взяти участь у рубриці. О 12:40 у нас розпочнеться запис, прошу не запізнюватися.</p>
<p>&nbsp;&nbsp;</p>
<p align=center><i>(Після перерви)</i></p>
<p>&nbsp;</p>
<p>12:41:34</p>
<p>ГОЛОВУЮЧИЙ. Шановні колеги, я прошу повертатися всіх до сесійної зали, будь ласка. Ми продовжуємо наше засідання.</p>
<p>І зараз згідно статті 25 Регламенту Верховної Ради України, ми маємо... вибачте, і зараз ми переходимо згідно з Регламентом Верховної Ради України до рубрики "Різне", яка в нас щоп'ятниці сесійної. Я прошу всіх бажаючих взяти участь в цій рубриці записатися, будь ласка.</p>
<p>Будь ласка, запрошую до слова народного депутата Павлова.</p>
<p>Гальченко? Будь ласка, народний депутат Гальченко має право на виступ. Прошу вас.</p>
<p>Будь ласка, слово народному депутату Гальченко.</p>
<p>&nbsp;</p>
<p>12:42:58</p>
<p>ГАЛЬЧЕНКО А.В.</p>
<p>Шановний народе України! До початку опалювального сезону залишився один місяць, але для багатьох українців з вини чинної влади він може не розпочатися.</p>
<p>По-перше, склалась критична ситуація пов'язана з невиконанням державою гарантій у частині відшкодування витрат підприємствам, що надають житлово-комунальні послуги пільговим категоріям населення та отримувачам житлових субсидій. Станом на 1 вересня 2018 року кредиторська заборгованість перед підприємствами за наданні пільги і житлові субсидії тільки для мешканців Кривого Рогу становить 177 мільйонів гривень, це 80 відсотків з яких заборгованість за теплопостачання. А в цілому по Україні це 4,4 мільярди гривень.</p>
<p>По пільгах та субсидіях. За теплопостачання держава ще не розрахувалась навіть за опалювальний сезон 2017-2018 років, де борг перед Комунальним підприємством "Криворіжтепломережа" становить 36,4 мільйони гривень, а Державним підприємством "Криворізька теплоцентраль" – майже 105 мільйонів гривень. А ще 62 мільйони гривень – це різниця в тарифах. Яке виставлено на приватизацію і кероване Фондом держмайна України.</p>
<p>Для порозуміння останнього. Це залежить теплом… щоб теплом були забезпечені люди – це 300 тисяч жителів, 30 тисяч дітей у школах і дитячих садочках і ще майже півтори тисячі пацієнтів стаціонарів і лікарень.</p>
<p>По-друге, прийняті урядом з 1 травня зміни до Положення про порядок призначення та надання населенню субсидій позбавили права на субсидію значну частину громадян з незалежних від них причин. А загальний обсяг субсидій українським родинам в цьому році скоротився біль ніж у 4 рази, що може призвести до масових неплатежів житлово-комунальних послуг і без того доведених до злиднів людей.</p>
<p>Тобто мільйони українців взимку постануть перед вибором: або елементарно купувати і нагодувати своїх дітей, або заплатити тільки за тепло 2, а то і 4 тисячі гривень.</p>
<p>І по-третє, люди приходять до мене і обурюються, що держпідприємство "теплоцентраль" навіть не установлює лічильники, які зобов'язані встановлювати за законом. Люди і так платять величезні кошти за тепло, так ще й не мають можливості заощаджувати з лічильником.</p>
<p>Я вимагаю від уряду, від профільних міністерств негайно втрутитись в цю ситуацію. А також вимагаю від Фонду держмайна і Мінрегіону надати гарантії щодо початку опалювального сезону без всіх… у всіх без винятків містах України.</p>
<p>Тому ми повинні турбуватись за людей, а не займатися тільки політикою.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, запрошується до слова народний депутат Лінько. Галасюку передає право виступу. Прошу вас. <i>(Шум у залі)</i></p>
<p>&nbsp;Я сказала вже: Галаюк, так. Галасюку, будь ласка.</p>
<p>&nbsp;</p>
<p>12:46:21</p>
<p>ГАЛАСЮК В.В.</p>
<p>Віктор Галасюк, Радикальна партія Олега Ляшка. Шановні українці, вчора парламент прийняв стратегічно важливий для національний інтересів і для кожного громадянина Закон про збереження українських лісів та криміналізацію контрабанди лісу-кругляка. Цей закон вже був давно ініційований командою Радикальної партії та Комітетом з питань промислової політики та підприємництва. Він передбачає 3 надзвичайно важливих норми. Перша норма – це кримінальна відповідальність за контрабанду лісу-кругляка, щоб ті злочинці, які незаконно вивозять українські природні багатства за кордон, які роблять Україну сировинною колонією, які роблять українців вимушеними заробітчанами і посилають їх в Європу для того, щоб заробити там на виживання, щоб цих злочинців карати тюрмою до 12 років за незаконне вивезення лісу-кругляка всупереч мораторію, який ще раніше ми з вами прийняли в українському парламенті.</p>
<p>Друга, надзвичайно важлива норма цього закону, – це захист мораторію на експорт лісу-кругляка від будь-яких зазіхань в європейських та усіх інших міжнародних судах. Ви знаєте, який шалений тиск чиниться на Україну для відміни мораторію. Пропонують кредити, тиснуть, переконають для того, щоб Україна відмінила мораторій. Але ані ми з Олегом Ляшком і командою Радикальної партії, ані жодна проукраїнська політична сила в нашому парламенті не дасть відмінити мораторій на експорт лісу. І вчора ми суттєво посилили дію цієї десятирічної заборони на вивезення лісу-кругляка з України. Мораторій успішно діє. Тільки за минулий рік він приніс додатково 4 мільярди гривень несировинного експорту готової продукції, проданої за кордон. Він приніс півмільярда гривень додаткових надходжень до бюджету, а це сплата пенсій, зарплат, це скерування на охорону здоров'я, на освіту, на армію. Це дуже важливо.</p>
<p>Вдвічі зросли інвестиції в українську деревообробку. Це реальна підтримка малого і середнього бізнесу по всій країні. Але ви знаєте, що, на жаль, шалена контрабанда стримує ефективність Закону про заборону експорту лісу-кругляка. І тому в Законі про збереження лісів ми включили норму про заборону експорту дров, щоб український кругляк не ввезли під виглядом дров. На жаль, Президент України заветував цю надзвичайно важливу, стратегічну норму. Вето Президента України грає на руку контрабандистам, грає на руку європейським імпортерам незаконним українського лісу, це вето робить українців біднішими, а країну робить заручником Міжнародного валютного фонду.</p>
<p>Ми виступаємо за прийняття цієї норми в новому законі і будемо переглядати державні стандарти, повністю зупинимо контрабанду лісу-кругляка. <i>&nbsp;</i>&nbsp;</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Лінько. Будь ласка, вас до слова. Просто в мене на комп'ютері взагалі Галасюка не було. А видали список, і тут він є. Мабуть, щось трошки збій по комп'ютеру.</p>
<p>Прошу. Прошу, пане Лінько.</p>
<p>&nbsp;</p>
<p>12:49:46</p>
<p>ЛІНЬКО Д.В.</p>
<p>Дмитро Лінько, Радикальна партія Олега Ляшка. В той час, коли Україну лихоманить курс валют, коли наша валюта знецінюється, ми отримуємо додатковий удар по нашій економіці, і наш бізнес втрачає валютну виручку щодня. Це стається через відсутність фактично сьогодні тяги в "Укрзалізниці", заблоковано Львівську та Придніпровську залізницю, де не відбувається відвантаження і металургійної сировини, і аграрії втрачають величезні збитки через те, що залізниця фактично сьогодні заблокована. Нестача, тотальна нестача вагонів, тотальна нестача локомотивів, які ми, до речі, на мільярд доларів купуємо в США, а не в Україні, замість того, щоб наші підприємства працювали, але навіть і ті завдання поставила перед собою "Укрзалізниця", не виконуються. Виконано менше 20 відсотків по плану того, що мали би закупити в цьому році.</p>
<p>Радикальна партія вимагає вжити необхідних заходів і на рівні уряду, щоб особисто Прем'єр-міністр втрутився в ситуацію, тому що менеджмент "Укрзалізниці" спеціально створює такий дефіцит і для того, щоб потім через корупційні зв'язки надавати тому чи іншому експедитору вагони. Це через це, до речі, ми втрачаємо близько 15 мільярдів, лише за низькими оцінками, 15 мільярдів гривень втрачаємо через корупцію менеджменту в "Укрзалізниці", який створює такий дефіцит, через який наші аграрії,&nbsp; наші металурги інші підприємства не можуть вчасно подавати свій товар і відвантажувати необхідні матеріали.</p>
<p>Так само ми звертаємо увагу на катастрофічну ситуацію, яка сьогодні складається в Приазов'ї. Олег Ляшко запропонував антикризовий план, який терміново потрібно ввести в дію для того, щоб упередити можливі ризики, які нам сьогодні створює Російська Федерація, блокуючи наші кораблі в Азовському морі. Нам потрібно негайно розширювати залізничне сполучення Комиш-Зоря-Волноваха для того, щоб можна було розблокувати Маріуполь, щоб наші підприємства металургійні могли працювати. Тому що, якщо ми втратимо морські шляхи Бердянська і Маріуполя, фактично наші підприємства і наші міста в Приазов'ї будуть заблоковані. А це означає, знищення підприємств, знищення тисячі робочих місць. Тому вже сьогодні потрібно думати про те, які додаткові шляхи, які транспортні зв'язки робити на випередження протидії Російської Федерації.</p>
<p>Сьогодні, за підрахунками нашого колеги Віктора Галасюка, кожного місяця близько 70 мільйонів доларів втрачає металургія. Так само близько сотні мільйонів доларів втрачає аграрний сектор валютної виручки. Саме через це за останній тиждень знецінилася наша валюта.&nbsp; Ми вимагаємо негайно прийняти відповідні рішення урядом, вплинути на дії менеджменту "Укрзалізниці", тому що продовження тієї хибної політики пана Балчуна продовжує виконуючий обов'язки Кравцов. До речі, у нас досі&nbsp; виконуючий обов'язки. Всі головні посади в країні у нас виконуючі обов'язки. Влада просто не бере відповідальність і не призначає на керівні посади людей, які повинні тести відповідальність. <i>&nbsp;</i></p>
<p>&nbsp;</p>
<p>ГОЛОВУЮЧИЙ. Будь ласка, народний депутат Власенко.</p>
<p>&nbsp;</p>
<p>12:52:59</p>
<p>ВЛАСЕНКО С.В.</p>
<p>Шановні колеги, сьогодні багато дискусій в суспільстві відбуваються щодо того, яка буде політична стратегія Президента Порошенка по його переобранню. Ви знаєте, я для себе цю стратегію сформулював одним словом, і це слово "брехня". Він буде брехати про себе, що він нібито патріот. Він буде брехати про себе, що він нібито не торгує з окупованою територією. Він буде брехати про себе, що він нібито не торгує з Російською Федерацією. Він буде брехати про себе, що це нібито не він призначив Медведчука в Мінську контактну групу. Він буде брехати, що нібито це не він торгує скрапленим газом з дозволу керівництва країни-агресора. Він буде брехати про реальних, а не міфічних його опонентів, і яскравим прикладом цього є абсолютно сфальшована, брехлива атака на лідера партії&nbsp; "Батьківщина" Юлію Володимирівну Тимошенко і її родину, яку здійснив Петро Олексійович Порошенко не своїми руками, а&nbsp; руками своїх посіпак звідти і звідти.</p>
<p>Тому оце ця брехня буде продовжуватися всюди, це єдина стратегія, яку може сьогодні використовувати Петро Порошенко. Але я хочу поговорити про брехню законодавчу, законодавчу брехню. Ми всі пам'ятаємо, як починалася у нас так звана судова реформа – з брехні. Коли нам казали прийміть Закон про справедливий суд, і буде справедливий суд. Коли казали, проголосуйте за зміни до Конституції, і завтра кожен громадянин України зможе безперешкодно отримати судовий захист. А маніпуляції з Законом "Про Вищий антикорупційний суд" взагалі не підлягають якомусь нормальному поясненню.</p>
<p>І така сама брехня відбувається з Законом про адвокатуру. Вчора на сайті Президента України була заява про те, що цей законопроект нібито обговорювався з широким загалом адвокатським. Я задавав це питання з цієї&nbsp;&nbsp; трибуни, я повторюю його ще раз. Петро Олексійович, а з ким ви його обговорювали? З Льошою Філатовим? З людиною, яку обвинувачують прямо публічно в тому, що він на вашу користь впливає на суди і суддів? Для того, щоб для вас проводити незаконні рішення по вашому бізнесу? З Льошою Філатовим, який, маючи прямий конфлікт інтересів, не вказав свою дружину в декларації і маленьку дитину для того, щоб приховати власне майно? До речі, це питання розслідується НАБУ. Чи ви проводили ці перемовини з тими хлопчиками, які з розкладушками ночували в адміністрації Януковича, в кабінетах? Хлопчики від адвокатури, які зараз ночують, ті самі хлопчики ночують в приміщеннях вашої адміністрації, у Філатова? Ви з ними проводили консультації?</p>
<p>Проведіть широкі консультації з адвокатським середовищем, не торкайтеся адвокатури своїми брудними руками. Тому що все, чого ви торкаєтесь брудними руками, потім гине, як загинула незалежна судова система, як загинула незалежна прокурорська система. Я розумію ваше бажання закольцевати це і взяти ще під контроль адвокатуру, щоб людина взагалі не мала можливості захистити себе в суді, ми вам цього не дамо.&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, до слова запрошується народний депутат Заружко. Прошу.</p>
<p>&nbsp;</p>
<p>12:56:11</p>
<p>ЗАРУЖКО В.Л.</p>
<p>Валерія Заружко, фракція Радикальної партії Олега Ляшка. Доброго дня, шановні громадяни України! Лідер Радикальної партії Олег Ляшко завжди каже нам, що треба опікуватися головними речами. А що може бути головнішим для держави, ніж життя та здоров'я її громадян? Саме тому Радикальна партія завжди бореться за те, щоби медичне обслуговування було доступне, якісне та своєчасне для кожного громадянина України.&nbsp;</p>
<p>Нашою&nbsp; фракцією була запропонована програма "Доступні ліки". Коли ми оголосили про цю програму два роки тому, нам казали, що ми – популісти, начебто це взагалі неможливо, начебто це занадто дорого, начебто цього ніколи не було. Але ми це зробили! І сьогодні 1 мільярд гривень виділений на цю програму, і декілька мільйонів українців регулярно скористовується нею.</p>
<p>Також зараз ми виборюємо право українців збільшити цю програму вдвічі, щоб вона досягла двох мільярдів гривень, щоб перелік ліків, які люди отримують за цією програмою, був розширений і туди увійшли ліки для онкохворих, які зараз перебувають на межі, які зараз приречені дуже часто до смерті, якщо родина не має достатньо коштів, щоб лікувати їх, і сім'ї вимушені продавати останнє для того, щоб забезпечити лікування близьких та рідних. І це – ганьба для країни. Ми мусимо це зробити.</p>
<p>Саме тому ми виступаємо за запровадження жорсткого контролю продажу ліків. Ми проти фальсифікації ліків, ми проти того, щоби на здоров'ї та житті українців ділки робили надприбутки, щоби рентабельність у аптеках сягала 200-300 відсотків, а не так, як у сусідніх країнах – 10-20 відсотків. Ми вважаємо ганьбою, що ліки в Україні коштують у 5-6, 10 разів іноді дорожче, ніж у сусідніх Польщах та Білорусях. Це – ганьба для України! Ми боремося за те, щоби ціни були справедливими.</p>
<p>"Як це зробити?" –&nbsp; кажуть нам. Це можна зробити дуже просто: шляхом спростування ПДВ на ліки і шляхом обмеження рентабельності. І кожен українець зможе отримувати доступні ліки в аптеках за доступною та нормальною ціною. Також жорстка відповідальність за фальсифікування ліків, збільшення кримінальної відповідальності до 8 років забезпечить українцям гарантії того, що ліки, які вони отримують, якісні.</p>
<p>Що ще ми вимагаємо? Ми вимагаємо збільшення державних програм фінансування онкохворих, тому що зараз це фінансування вкрай недостатнє. Ми підтримаємо законопроект 8035, який надасть можливість цього року збільшити фінансування цих програм. Зараз в мене тут лист від людей, які робили вже численні протести перед МОЗом та Верховною Радою, але, на жаль, їх не почули, це родичі окнкохворих…</p>
<p>&nbsp;</p>
<p>ГОЛОВУЮЧИЙ. &nbsp;Будь ласка, 30 секунд, завершити.</p>
<p>&nbsp;</p>
<p>ЗАРУЖКО В.Л. Онкохворих, серед яких дуже багато дітей, дуже багато молодих людей. Наприклад, Вітошинський Едуард, 28 років; Гергало Світлана, 29 років; Ілля Невеселий, 6 років; Ковальова Вікторія, 10 років; Селівончик Ярослава, 16 років; Скрипов Володимир Олександрович, 45 років. Ці всі люди потребують допомоги від держави. І держава взяла на себе обов'язок забезпечити належне медичне обслуговування та лікування цих людей. Якщо ці операції неможливо зробити в Україні, ми...</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.&nbsp;</p>
<p>Будь ласка, наступний виступ – народний депутат Мосійчук.</p>
<p>&nbsp;</p>
<p>13:00:06</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка. Останні три тижні перед роботою парламенту я разом з лідером Радикальної партії Олегом Ляшком провели зустрічі з тисячами людей, тисячами українців на Одещині, Полтавщині, Харківщині, Луганщині, Львівщині, Тернопільщині, Рівненщині, Житомирщині. І що ми почули? Основні звернення людей. Підходить до мене Василь Петрович з Кременеччини на Тернопільщині, інвалід Афганістану і каже: "В моєму селі, з якого я майже ніколи не виїжджаю, закривають пошту. Уряд…</p>
<p>"Укрпошта" залишає людей без зв'язку зі світом, без можливості листуватися, без можливості читати періодичну пресу. По суті, людей відрізають від інформації.</p>
<p>Радикальна партія Олега Ляшка вимагає зупинити цей геноцид проти селян кінцевий, не закривати відділення "Укрпошти", а навпаки підтримати сільських листонош.&nbsp;&nbsp;</p>
<p>Друге. В моїх рідних Лубнах на Полтавщині підходить Любов Іванівна, 76 років, мешканка села Засулля, і приносить Олегу Валерійовичу Ляшку платіжки за газ, які нарахував "Лубнигаз", які неможливо сплатити, які нічим не пояснюються, які взагалі вигадані, з неба взяті. А тут ще уряд пропонує піднімати до 12 тисяч ціну на газ, і це при тому, що Коболєв, що "Нафтогаз України" отримують по 3 мільйони заробітні плати, по 45 мільйонів євро премії.</p>
<p>Радикальна партія Олега Ляшка вимагає в парламент керівництво "Нафтогазу", звіт з цієї трибуни і звільнення Коболєва. Більше того, вимагаємо порушення кримінального провадження, бо вони крадуть і вони не допускають, створили монополію і не допускають до видобутку газу інші компанії.</p>
<p>Третє. Вчора був в клініці Амосова і зустрічаю Тамару Аркадіївну з Рівного. Плаче такими сльозами крокодилячими, просто плаче. Чому людина плаче? Бо не може знайти медичної допомоги по цілій країні і приїхала в Київ. А винен хто? В. о. міністра охорони здоров'я Супрун. Знищується галузь, лікарі плачуть, пацієнти плачуть: зупиніть медичний дефіцит. На лаві підсудних буде сидіти і Супрун, і Коболєв після того, як Ляшко стане Президентом…</p>
<p>&nbsp;</p>
<p>ГОЛОВУЮЧИЙ. Будь ласка, наступний виступ, народний депутат Ігор Шурма.</p>
<p>&nbsp;</p>
<p>13:03:23</p>
<p>ШУРМА І.М.</p>
<p>Ігор Шурма, "Опозиційний блок". Я так зрозумів від попереднього виступаючого, що всіх, хто сьогодні виконує свої функціональні обов'язки, належить до товариства під назвою "Сидіти будуть всі". Напевно, в цьому є логічне завершення тих дій, які відбуваються.</p>
<p>Дивіться, що ми маємо на сьогоднішній день в охороні здоров'я. На реалізацію пілотного проекту по розвитку трансплантації в бюджеті виділено 112 мільйонів гривень. Всі прекрасно знають, що кожного року в зв'язку з відсутністю технологій ми відправляємо наших людей для лікування за кордон.</p>
<p>Питання полягає тільки у&nbsp; тому, що вічно тих грошей не вистачає. Є запитання. От людина, очільник Міністерства охорони здоров'я, яка підписує бюджет, яка вважає себе патріотом України, чому вона завідомо підписує суми, яких не вистачає для лікування людей? А це життя людей. Це просто є смерть. От якби такий т.в.о. міністра на затвердженні бюджету встав і сказав: "Пане Гройсман, я не підпишу цей бюджет, тому що грошей немає". Однак це, очевидно, не в її інтересах.</p>
<p>Більше того, коли ми говоримо, що потрібно скерувати додаткові кошти на лікування цих людей, Міністерство охорони здоров'я вперто відповідає, що таких коштів у них немає.</p>
<p>112 мільйонів гривень, які можна було би перерозподілити, а на це є дозвіл Міністерства фінансів підписаний міністром ще в квітні місяці, серед… розпорядником коштів яких є Міністерство охорони здоров'я, на превеликий жаль, вже 4 місяці абсолютно не вирішується. Більше того, ви знаєте, що тут в сесійній залі Верховної Ради комітет виступив з заявою про визнання роботи незадовільною і про те, що дії Міністерства охорони здоров'я в напрямку скерування людей за кордон вважати злочином.</p>
<p>І цю позицію ми довели до відома Кабінету Міністрів, до речі, куди проривалися з великим трудом. Нам все намагалися пояснити, що тут, на "дні Уряду" ви, будь ласка, висловлюйте свою позицію. То ми-таки ту позицію стосовно даного питання донесли. Але цинізм полягає у тому, що третім чи четвертим питанням на порядку денному міністерства, Кабінету Міністрів Міністерство охорони здоров'я винесло постанову про перерозподіл отих 112 мільйонів в частині зменшення видаткової частини на 75 мільйонів і її скерування, вдумайтеся, на придбання розхідних матеріалів, банківських витрат, закупівлю апаратури і так далі. Маючи можливість, маючи матеріал, маючи об'єктивний стан речей скерувати ці гроші на лікування людей, ці люди продовжують цинічно займатися знущанням над людьми. 200 підписів народних депутатів про відставку Лінчевського лишилися без відповіді. Ми вимагаємо негайно виділити кошти для лікування цих людей.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Наступний, будь ласка, виступ, Ірина Подоляк запрошується до слова.</p>
<p>&nbsp;</p>
<p>13:06:39</p>
<p>ПОДОЛЯК І.І.</p>
<p>Добрий день, шановні колеги, пані головуюча, шановні українці! Я маю для вас, дорогі мої колеги і дорогі друзі, таку новину. Якщо ви, українці, хочете, щоб ваші інтереси були у вигляді законодавчої ініціативи представлені у Верховній Раді України в обмін на вашу професійну чи особисту лояльність, ви повинні знайти одного або двох впливових депутатів Верховної Ради, домовитися з ними, пообіцяти, власне, ту лояльність, і тоді ви маєте бути переконані на 100 відсотків, що цей законопроект, ваш лобістський законопроект, буде у стінах Верховної Ради і буде включений в порядок денний.</p>
<p>Про що я говорю і який приклад цьому я маю? Просто так відбувається дуже багато, не всі, але дуже багато процесів у Верховній Раді. 19 червня цього року в цій залі було відхилено голосуванням законопроект, відверто дискримінаційний, який створює особливі умови і має величезну корупційну складову для невеликої частини, можливо, для 10-20 солістів оперних театрів в Україні. Тобто цей законопроект не поширюється на сотні тисяч людей, які зараз чекають вирішення питань, пов'язаних з "євробляхами", наприклад. Цей проект закону не поширюється на мільйони людей, які чекають змін до виборчого законодавства. Цей законопроект не поширюється на мільйони людей, на весь український народ, який все ще з надією очікує зміни Центральної виборчої комісії. Цей законопроект торкається 10-20-х людей. Все це прикривається дуже гарними шатами, що нібито ці люди їздять за кордон, і тому їхня відпустка за власний кошт має тривати безконечно. У мене питання: для чого влаштовуватись на державну службу, якщо 160 чи 200 днів ти можеш за власний кошт на цю службу не ходити? Чи можемо ми собі уявити такий законопроект у будь-який європейській країні? Чому цей&nbsp; законопроект стосується 10-20-х солістів національних опер, це ще велике питання, перегляд критерії, за яким присвоюються ті статуси. А не стосується, наприклад, вчителів чи викладачів інших академічних установ, які, дійсно, для підвищення своєї кваліфікації, а це є мотивом цього законопроекту, їздять, наприклад, на стипендії Фулбрайта на рік, на два чи на інших стипендії. Натомість аналогічний законопроект з порушенням усіх норм Регламенту знову вноситься в сесійну залу.</p>
<p>Тому, шановні виборці, робіть, будь ласка, висновок про те, як дуже часто відбувається в Верховній Раді робота самі.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>І будь ласка, до слова запрошується народний депутат Кірш. Прошу вас.</p>
<p>&nbsp;</p>
<p>13:09:53</p>
<p>КІРШ О.В.</p>
<p>Олександр Кірш, Харків, "Нардний фронт". Шановні панове, зараз, коли уряд, різні партії роблять звіти щодо економічного стану в країні, дуже важливо, який показник має бути узагальнюючим критерієм економіки в країні. Деякі, тут називають валовий продукт, але ж валовий продукт залежить від того, скільки посередників діє на шляху від виробника до того, хто споживає продукцію. Дехто називає рівень заробітної плати. Але тут важливо, чи є в країні інфляція. Бо ми з вами вже були і мільйонерами, і сам по собі, сам собою рівень заробітної плати ні про що не свідчить.</p>
<p>Навіть рівень стабільності валюти не є узагальнюючим. Бо коли нема ані попиту, ані пропозиції, тоді рівень національної валюти може бути великим, але це "цвинтарна" стабільність, а не стабільність діючої економіки.</p>
<p>Федеральна резервна система США, тобто Національний банк Сполучених Штатів вважає, що узагальнюючим показником діяльності і самої сфери, і взагалі економіки є зайнятість населення. Саме зайнятість населення забезпечує і рівень життя, і конкуренцію між роботодавцями, завдяки якій досягається підвищення заробітної плати. Зайнятість – це і товарна маса. А разом зі зростанням товарної маси – і зростання курсу валюти. Але зайнятість – це ще попит і не просто попит, а попит платоспроможний. Тобто такий попит, який робить сенс і для торгівлі, і для виробництва.</p>
<p>Тобто високий рівень валюти тоді вже забезпечується на високому рівні. Коли не просто попит рівний пропозиції, а коли і те, і інше відбувається на високому рівні, що означає і високу заробітну платню, і високий уровень життя. Але для цього потрібна не політика дорогих коштів, дорогих денег, дорогих грошей, яку зараз сповідує уряд, і до речі, сповідує не тільки в Україні, а такий рівень кредитів, які можна брати, які можна віддавати за відсотками, які є реальними для того, хто бере ці кредити.</p>
<p>Бо коли немає ані кредитів, ані інвестицій – немає зайнятості. А коли немає зайнятості – то немає і економіки. Тоді зовсім інше має бути і податкове законодавство. Щоб був сенс щось виробляти. Щоб можна було привабити чимось інвесторів, інвесторів не тільки зовнішніх, але й інвесторів внутрішніх. І звичайно, відсоткова ставка має бути така, щоб можна було брати кредити. Щоб банки були не просто пунктами з обміну валюти, з обміну готівки, а щоб банки виконували головну свою функцію, тобто щоб вони надавали кредити. Не буде кредитів – не буде зайнятості. Не буде зайнятості – не буде нічого. Зайнятість ……… – превище&nbsp; над усе. Зайнятість – найголовніший економічний показник…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, до слова запрошується народний депутат Іван Спориш. Прошу вас, пане Іване.</p>
<p>&nbsp;</p>
<p>13:13:12</p>
<p>СПОРИШ І.Д.</p>
<p>Іван Спориш, 15 округ, Вінниччина. Шановна головуюча, шановні народні депутати! Звичайно, розпочала роботу наша дев'ята сесія восьмого скликання. І, мабуть, сьогодні наші виборці після відпустки чекають на своїх округах, адже у мене, знову ж таки нагадаю, 5 районів на Вінниччині, які чекають, коли прийде народний депутат і щось їм скаже, якійсь позитив, що робиться у Верховній Раді. Але, на жаль, ми бачимо, що вона розпочалася з бруду і тим більше йдуть вже президентські вибори. І саме більше буде це… народ буде чути не те, що ми робимо сьогодні для українського народу, а який бруд ми поливаємо один на одного. В незалежності від того, чи влада, чи опозицію, дуже хотілось би, щоб все-таки ми не поливали брудом, а робили все, підставляли плече для такої спільної роботи.</p>
<p>Досить справедливо, наприклад, сьогодні запитання до уряду було задано, наприклад, запитання, мабуть, від "Самопомочі" до Кабінету Міністрів: чи постанова від 25 квітня за номером 435, як вона виконується по підвищенню рівня безпеки дорожнього руху, чи будуть на це кошти? І, дійсно, хотілось би, щоб уряд найшов ці кошти. <i>(Шум у залі) </i>Ну, можливо, да, можливо це пан Ігор задав… А, да, да, я помню. І це дуже справедливо і правильно. Але, наприклад, моїх виборців, де сільськогосподарський у мене округ фермерів, сільськогосподарських підприємців, їх цікавить… Знову ж таки от нами ці кошти, які закладені 4 мільярди для сільського господарства, чи вони дійдуть до селян всі? Тому що частинка якась, половина вже… Сьогодні було задано мною питання Гройсману. І він сказав, що все-таки буде, буде це все виконано. Але дуже б хотілося, щоб все-таки вони дійшли, тому що кожен фермер на реконструкцію ферм вкладає кошти, на будівництво ферми. Тому що, правильно сказано, щоб ця корівка вже не була занесена в Червону книжку, і ми повинні виділяти ці кошти. І в бюджеті на 19-й рік також, наші колеги говорили це, і в бюджеті на 19-й рік також хотілося, щоб ці кошти були закладені для сільського господарства, щоб вони виділялися. Іначе ми знаємо прекрасно, що і ці всі виплати повинні бути. Але ж, разом з тим, ми повинні, насамперед, не сваритися, а підставити плече, підставити плече для виконання отих завдань, які стоять перед нами, перед Верховною Радою. І дуже хотілося б, щоб все-таки Господь Бог нам дав розуму, щоб ми всі постанови, всі… все, що приймали у цій залі Верховної Ради, щоб воно служило українському народу.</p>
<p>Я дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо вам.</p>
<p>І до слова запрошується народний депутат пані Романова, народна депутатка, вірніше. Пані Романова, прошу.</p>
<p>&nbsp;</p>
<p>13:16:20</p>
<p>РОМАНОВА А.А.</p>
<p>Шановний український народе, мій виступ стосується того наскільки слова українського уряду насправді відрізняються від реальних справ.</p>
<p>Сьогодні тут виступала міністр освіти і розповідала про курс на модернізацію по закладах профтехосвіти. Але, що відбувається насправді. Насправді у тому ганебному бюджеті, за який насправді не голосувала фракція "Самопоміч" і закликала колег по парламенту також не голосувати, в тому бюджеті, який був позбавлений грошей на охорону здоров'я, на освіту не було передбачено грошей на ту саму модернізацію. І давайте розкажемо про те, що міністр фінансів, Міністерство фінансів після ухвалення того самого бюджету розіслало по всім головам облдержадміністрацій такий собі лист там, де рекомендувала навіть ставила в плани довести до Міністерства фінансів план модернізації з урахуванням, там було саме слово "скорочення" тих самих закладів профтехосвіти. То що ж мається на увазі під словом "модернізація"?</p>
<p>Під словом "модернізація" мається на увазі те саме скорочення закладів профтехосвіти, настільки необхідних для України, по селам, по містам.&nbsp; І що відбувається насправді? Елементарний приклад, місто Чернігів. В цій залі, коли було запитання до уряду, ми неодноразово зверталися до Прем'єр-міністра, до міністра освіти стосовно питання закриття ліцею&nbsp; побуту в місті Чернігові. І тут є на стенограмі, є на записі, міністр обіцяла і Прем'єр-міністр Гройсман обіцяли фракції "Самопоміч", що цього ніколи не відбудеться. Цього літа якраз ліцей побуту припинив своє існування у місті Чернігові. І таких прикладів можна&nbsp; навести безліч по всій Україні.</p>
<p>Ми вчора проголосували за дуже потрібний Закон про інклюзивну освіту для дітей з особливими освітніми потребами. Але в той же час в місті Чернігові планується закрити школу для дітей з особливими освітніми потребами. Так що ж насправді відбувається? Про яку систему освіти ми говоримо?</p>
<p>Я і фракція "Самопоміч" вимагаємо, я направила запит, на який вже два місяці не отримала відповіді від Міністерства освіти, довести методологію того самого скорочення і промоніторити, скільки ж саме закладів&nbsp; ми вже встигли втратити освітянських після таких листів Міністерства фінансів і хто за&nbsp; це поніс реально відповідальність. Ви розумієте, на місцях закривають заклади без методології і лише так, як місцеві царьки, які мери або сільські голови вважають за потрібне…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка, завершуйте.</p>
<p>&nbsp;</p>
<p>&nbsp;РОМАНОВА А.А. І зазвичай закривають саме ці заклади, які мають дуже привабливі приміщення в центрі міста або дуже привабливі гуртожитки на які хто поклав вже око.</p>
<p>Тому нам треба, щоб хтось поніс відповідальність і конкретні люди, конкретні посадовці з Міністерства фінансів і з Міністерства освіти за те, що ми безповоротно втрачаємо систему освіти, а Україна стає непривабливою для інвесторів, які б хотіли тут&nbsp; відкрити…</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.&nbsp;</p>
<p>Будь ласка, до слова запрошується народний депутат Барна. Прошу вас.</p>
<p>&nbsp;</p>
<p>13:20:17</p>
<p>БАРНА О.С.</p>
<p>Слава Ісусу Хресту! Шановний український народе!&nbsp; Сьогодні вночі приїхали із Республіки Польща, де перебували на Міжнародному економічному форумі Криниця-Здруй, зокрема виступали з питань безпеки. Очевидно, нам ще завдання політики України доводити до всього світу про ту загрозу, яку становлять засоби гібридної війни у Росії не тільки проти України, а і проти Європи і цілого світу. І основні тези, які зводилися на даному форумі, полягали в тому, щоб протидіяти спільно агресії Росії проти Європи, спільно, зокрема, і з нашим народом, з нашою армією. І протидіяти гібридній війни Росії ми повинні разом гібридними методами, включаючи не тільки військові засоби, а і політичні, дипломатичні, економічні, фінансові в тому числі і кіберзасоби.</p>
<p>Нам потрібно зробити все належно, щоб міжнародні організації такі, як ООН, нарешті, перейшли від декларування заяв до конкретних дій. Зокрема, зобов'язати країни, які гарантували безпеку нашій державі під час ядерного роззброєння, до виконання умов Будапештського меморандуму. Зокрема, подолати вето Росії і ввести миротворців ООН і взяти під контроль українсько-російський кордон.</p>
<p>Нам потрібно зрозуміти, що непотрібно гнатися за наслідками і відповідно чинити якусь протидію новим озброєнням Росії. Першочергово нам потрібно створити умови такі, щоб унеможливити створення Росією нових озброєнь і розширення військової агресії. А це можливо тільки із-за продовження і посилення економічних санкцій, які можуть провокувати у Росії економічну кризу, внаслідок якої вона просто не спроможна буде фінансувати свій військово-промисловий комплекс, здійснюючи нові озброєння чи&nbsp; фінансувати агресію за межами країни своєї, тобто в Україні чи в Сирії. І зрозуміти нам потрібно те, що там, де "руський мир", так я звернувся до партнерів по НАТО і Європі, що там, де "російський мир", там панує жахіття, там панують руїни, війна, кров і смерть.</p>
<p>Окрім того, я би дуже звернувся до наших засобів масової інформації таким чином висвітлювати спільну позицію політиків України щодо відстоювання державницьких інтересів. Бо складається думка останнім часом, що деякі псевдожурналісти більше звертають увагу на те, як спричинити якісь певні склоки серед політикуму в Україні, поширити нісенітниці чи інші провокації замість того, щоби об'єднувати націю, об'єднувати народ у захисті нашої держави, суверенітету і боротьбі за нашу незалежність.</p>
<p>Окрім того, коли ми говоримо...</p>
<p>&nbsp;</p>
<p>ГОЛОВУЮЧИЙ.&nbsp; 30 секунд, будь ласка. Будь ласка.</p>
<p>&nbsp;</p>
<p>БАРНА О.С. ...про захист нашого суверенітету, то я би хотів звернути увагу тільки про те, що ми готові захистити державу і ми її захищаємо, ми відновлюємо армію.</p>
<p>Але ми можемо втратити нашу державу, якщо ми, український народ необдумано проголосує за кандидата в Президенти – людину лояльну до Путіна, навколо якої об'єднувалися всі олігархи, які обкрадали державу. Тому, очевидно, зараз, як ніколи, нам потрібна єдність, єдність заради перемоги, заради незалежності і нашого...</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, до слова запрошується народний депутат Рефат Чубаров. Просимо вас, пане Рефат.</p>
<p>&nbsp;</p>
<p>13:24:11</p>
<p>ЧУБАРОВ Р.А.</p>
<p>Шановні колеги, мій вступ в якійсь мірі буде перегукуватися з тим, що зараз виступав колега Барна.</p>
<p>У тимчасово окупованому Криму відбувається масштабна екологічна катастрофа, величезний відстійник площею у 42 кілометри продовжує парити кислотними&nbsp; інгредієнтами. І питання не у недостатності води для цих відстійників, причиною є нещадна експлуатація заводу "Кримський титан" у цілях російської економіки при співпраці з українським підприємством "Іршанський гірничо-збагачувальний комбінат", що на Житомирщині, та який продовжує в обхід санкцій постачати люминит як сировину для "Кримського титану". Скільки про це говорилося, але жодних дій ані правоохоронних органів, ані владних структур.</p>
<p>Тепер біда прийшла на обидві сторони адміністративної межі, що поділяє тимчасово окупований півострів та материкову частину України. Російська окупаційна влада, аби уникнути відповідальності за злочинні дії, які нею здійснюються в тимчасово окупованому Криму, в тому числі через знищення навколишнього середовища розпочала шалену інформаційну атаку проти української держави з питань, пов'язаних з екологічною катастрофою в місті Армянськ.</p>
<p>Це добре, що вчора на засіданні РНБО дуже чітко висловилися і Президент України Петро Порошенко, і інші члени Ради національної безпеки, але треба терміново втілювати ці рішення в життя. зокрема щодо спрямування на місці екологічної катастрофи представників міжнародних спеціальних інститутів, в тому числі організації по забороні хімічної зброї.</p>
<p>Друзі, ми буваємо абсолютно праві, коли наполягаємо на тому, що виключною цінністю для держави і для суспільства на тимчасово окупованих територіях є люди, наші громадяни. Але знаємо, що окупанти задля вбивства людей нерідко знищують його життєвий простір, його дім, його землю. У Криму російська окупаційна… російські окупанти цілеспрямовано знищують Крим, вони його роблять неможливим для подальшого розвитку та життя людей. Вони це роблять усвідомлено, оскільки їхньою метою є знищення кримськотатарського народу, корінного народу півострова. Я хотів би, щоби ще раз ви просто відчули ту біль, яка зараз в серцях сотень тисяч людей в Криму, які все життя боролися за те, щоб повернутися на землю, яку сьогодні російські окупант на їх очах так цілеспрямовано знищує і отруює.</p>
<p>І тому те, що говорив колега Барна, і наше завдання всіх…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка, завершуйте.</p>
<p>&nbsp;</p>
<p>ЧУБАРОВ Р.А. …завдання і в першу чергу парламенту України, задіяти такі форми нашої діяльності і спланувати такі завдання перед суспільством, незважаючи на виборчий рік, аби питання, завдання деокупації Криму, окремих районів Донецької і Луганської областей були на першому плані українського суспільства і української держави.</p>
<p>Дякую. <i>&nbsp;</i></p>
<p>&nbsp;</p>
<p>ГОЛОВУЮЧИЙ. Дякуємо вам за дуже актуальний виступ, шановний пане Рефате.</p>
<p>І до слова запрошується народний депутат Євтушок, будь ласка.</p>
<p>&nbsp;</p>
<p>13:28:00</p>
<p>ЄВТУШОК С.М.</p>
<p>Сергій Євтушок, фракція "Батьківщина". Шановні колеги, ми нині в сесійному залі піднімали безліч питань, які стосуються нашої лісової галузі насамперед.</p>
<p>Я сьогодні також задавав запитання Прем'єр-міністру Володимиру Гройсману, щоби він зорієнтував і сесійну залу, і інших, всіх тих, хто нас слухав і дивився по каналах телебачення, що ж відбувається насправді.</p>
<p>Він сказав, що нині триває аудит, який дасть відповідь на багато питань: як, які державні лісові підприємства і куди направляли свої, свій ліс.</p>
<p>Але я хочу сказати, поки триває цей аудит, ми вже бачимо недобру ситуацію в цій галузі, оскільки&nbsp; ще в минулому році в листопаді місяці урядом було схвалено стратегію до 2020 року, стратегію розвитку лісового господарства, в якій&nbsp; приховано, передбачено передачу наших лісів у концесію або у приватні структури. Зрозуміло, що метою такої програми є обдерти всі, обібрати до нитки ліси і приватизувати. Це призведе до того, що ми втратимо всі свої ліси.</p>
<p>Більше того, з 2015 року не фінансується програма по збереженню, по охороні лісів, по відновленню лісів – і це також хаотичний механізм, який не дає можливості балансувати, оскільки ми розуміємо, що вирубується дуже багато лісу і вивозиться за кордон.</p>
<p>Я також хочу привернути увагу, що уже протягом 3-х років не фінансуються державні підприємства лісового господарства, які розміщені на сході. Звільняються люди і це якраз знову ж таки виклик на те, що ми втратимо лісовий фонд на сході нашої країни.</p>
<p>В минулій сесії, в восьмій сесії, наш парламент, на жаль, в дуже добрий закон, який слугує для підтримки фермерських господарств, вніс поправку, яка, на жаль, додатково оподатковує лісові підприємства, державні підприємства. Вони і так мали податок з пенька, тобто за кожне зрубане дерево вони сплачували податок. Тепер ще цим законом ділки в нашому, на жаль, скликанні в нашому парламенті спромоглися протягнути поправку, яка унеможливлює роботу цих державних підприємства. До чого це призведе? Це призведе до того, що всі держлісгоспи будуть приватизовані, і ліс перейде в приватні руки.</p>
<p>Тому я прошу вважати мій виступ запитом до Прем'єр-міністра України, оскільки безліч людей звертаються до нас до "батьківщинівців", персонально до Юлії Тимошенко з проханням захистити і дати можливість побачити стратегію як все ж таки буде розвиватися лісова…</p>
<p>&nbsp;</p>
<p>ГОЛОВУЮЧИЙ.&nbsp; Дякуємо.</p>
<p>Будь ласка, до слова запрошується Михайло Папієв. Просимо.&nbsp;</p>
<p>&nbsp;</p>
<p>13:31:16</p>
<p>ПАПІЄВ М.М.</p>
<p>Дякую.</p>
<p>Шановні народні депутати України! Шановні виборці! Шановні громадяни України, які дивляться і слухають нас. От зараз ми завершуємо перший тиждень дев'ятої сесії Верховної Ради України восьмого скликання. Знаєте, є така народна прикмета: як почнеш якусь справу, так ти її і завершиш. Ну скажіть мені, будь ласка, хоча би один законопроект, з яким ми можемо вийти зараз до людей і сказати, що, шановні громадяни, цей тиждень ми працювали на вас. Жодного такого законопроекту, крім законопроекту, який стосувався захисту українських лісів, ми назвати не зможемо. Авторство не буду казати, щоби ви не мали право на репліку. Тим не менш всі громадяни це знають. І давайте подумаємо, з чого ми почнемо наступний свій пленарний тиждень і взагалі, яка це буде дата, це буде 18 вересня. А якщо ви згадаєте норми Конституції та законів України, то там є імперативна норма, що Кабінет Міністрів України до 15 вересня має внести в Верховну Раду України проект Закону України про Державний бюджет на наступний рік. Тобто закон, за яким буде жити вся країна, громадяни України будуть отримувати зарплати, працівники бюджетної сфери – це вчителі, лікарі, соціальні працівники, пенсіонери будуть отримувати пенсію, і взагалі громадяни України будуть якось планувати своє життя, яке на сьогодні дуже складно назвати достойним життям.</p>
<p>І що виходить? Є головні показники, які закладаються в бюджет. Самий головний – це прожитковий мінімум. І що ми з ним маємо? От я взяв проаналізував: прожитковий мінімум, який встановлювався Законом про державний бюджет з 2000 року. І щоб дуже легко рахувалося, я перевів в ту грошову одиницю, яка за цей час була більш-менш стабільною, це долар Сполучених Штатів Америки. Так от, 2000 рік ми почали з того, що в нас прожитковий мінімум на одну особу складав 51 долар. Після цього до 2014-го року підвищився&nbsp; прожитковий мінімум до 150 доларів, після 14-го року і відповідних подій ми сьогодні маємо те, що маємо. Прожитковий мінімум –&nbsp; 60 доларів.</p>
<p>На фоні цього, здавалося би, для того, щоб подивитись, як живуть люди, то взяли б порахували теж в стабільній грошовій одиниці роздрібний товарообіг і витрати сім'ї,&nbsp; на що люди стали б витрачати свої гроші. Якщо до цього продукти харчування складали 30 відсотків, комунальні послуги –&nbsp; близько 20 відсотків. Зараз ми маємо комунальні послуги – 60 відсотків, харчування – 40. І&nbsp; у людей взагалі не вистачає грошей, бо я ще закладаю в показник цей і ліки.</p>
<p>Тому треба вимагати від уряду дві речі. Перша – це підвищення прожиткового мінімуму. Мінімум це в 2,5 рази і зменшення…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити. Вибачте.</p>
<p>&nbsp;</p>
<p>ПАПІЄВ М.М. І те, що сьогодні ви піднімаєте питання про ціну на житлово-комунальні послуги і особливо на газ, на якому наживається одна структура – це НАК "Нафтогаз України", це абсолютно вірно. Тому що, якщо взяти ціну на газ і тариф на газ, який платять люди, то 90 відсотків – це складає та ціна, яка іде безпосередньо в НАК "Нафтогаз України" і тільки 10 відсотків іде на транспортування газу.</p>
<p>Тому ми підтримуємо. Давайте будемо захищати людей і давайте дамо бій оцій владі, яка працює абсолютно…</p>
<p>&nbsp;</p>
<p>ГОЛОВУЮЧИЙ. Наступний виступ. Народний депутат Лозовий.</p>
<p>&nbsp;</p>
<p>13:35:15</p>
<p>ЛОЗОВОЙ А.С.</p>
<p>Андрій Лозовий, Радикальна партія, Чернігів – місто, де народився прийдешній лідер сильної України Олег Ляшко. Так от, коли в Чернігові вже височіли золотоголові храми, на території нинішньої Москви, як відомо, було болото.</p>
<p>Коли на моїй рідній Рівненщині Острозька академія давала освіту найвищого європейського зразка, в Московії вчилися тільки діти бояр і вчили вони географію по Козьмі Індоплавателю, який стверджував, що Земля – прямоугольник, а далі провалля, і всі попадають.</p>
<p>Коли українці вже вміли варити сотні видів борщу, в Московії навіть в царські палати варили гниле м'ясо з мухами. Але ми бачимо, що такий сусід, нещастя мати, якого ми маємо, ніколи не зміриться з нашою незалежністю, з правом українців бути господарями на своїй землі, що базово для нашої патріотичної, "залізної" команди Радикальної партії.</p>
<p>Сьогодні триває 23-я війна, вдумайтесь, 23-я, яку Московія веде проти нашої держави, проти України. І ця війна не тільки на фронті, де кращі з кращих. Це економічна війна, це дипломатична війна, це інформаційна війна і це війна культурна.</p>
<p>І сьогодні попри шалений спротив Україна фактично на межі здобути те, за що українці, за що українська церква боролася понад 300 років – за канонічну автокефалію. І наша команда на відміну від, вибачте, багатьох пристосуванців з першого дня свого існування боролася за право українців на українську церкву.</p>
<p>Сьогодні, розуміючи свою неминучу поразку, Москва просто розграбовує Україну. І ми вимагаємо від правоохоронних органів забезпечити унеможливлення незаконного вивозу, що сьогодні уже відбувається, історично-культурних цінностей. Вони хочуть вкрасти нашу історію, вони хочуть вкрасти наше майно, це сотні мільйонів, а швидше мільярди доларів, це ікони, це скіфське золото, це безцінні реліквії, які вивозяться уже з Києво-Печерської лаври, з Почаївської Лаври. Свято-Успенської Святогірської лаври. Сьогодні ні Служба безпеки України, ні Міністерство культури профільне не роблять ніяких дій, щоб зупинити це безбожне вивезення наших українських цінностей.</p>
<p>Більше того, Міністерство культури за протекцією заступника міністра Тамари Мазур, яка явно дає такі команди, отримуючи гроші з Москви, чинить абсолютний беспредел, дозволяючи знищувати фактично лавру.</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>ЛОЗОВОЙ А.С. Керівником державного заповідника "Києво-Печерська лавра" нещодавно був призначений Олександр Рудник без профільної освіти, який давав команду (і це зафіксовано документально), давав команду співробітникам монтувати на території української лаври виставку, де були фотографії з президентом держави-окупанта. Більше того, звернувся до російської церкви з вимогою створити комісію, яка б дозволила забудовувати… Вдумайтесь, вони хочуть забудовувати території святої української Києво-Печерської лаври.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, до слова запрошується народна депутатка пані Кошелєва.</p>
<p>&nbsp;</p>
<p>13:39:08</p>
<p>КОШЕЛЄВА А.В.</p>
<p>Альона Кошелєва, фракція Радикальної партії Олега Ляшка. Шановна пані головуюча! Шановний український народе! Подорожуючи регіонами України з лідером фракції Радикальної партії Олегом Ляшком, спілкуючись з людьми, головним питанням, яке і хвилює: як вижити на мінімальну зарплату та пенсію?</p>
<p>Ще з більшим острахом люди очікують початку опалювального сезону. Нагадаю, що раніше житлові субсидії перераховували автоматично. Урядовці заявляли, що роблять все для людей, і достатньо тільки подати заяву та декларацію про доходи до відповідного органу, і громадяни, які одержували субсидії в попередні роки, будуть отримувати і в цьому році автоматично. Але непослідовні дії уряді ілюструють справжню соціальну політику або скоріш її абсолютну відсутність.</p>
<p>Після того, як керівництво "Нафтогазу" виплатило собі мільярдні премії, Кабінет Міністрів перестає дивувати українців і вкотре вирішує свої промахи в бюджетній політиці за рахунок громадян. Обравши найлегший шлях з метою скорочення кількості отримувачів субсидій, у травні цього року Кабмін підступно змінив порядок її надання. Відповідно до Постанови 329 субсидії відтепер не можуть отримувати: власники будинків площею понад 200 метрів, квартир понад 120 метрів квадратних, неофіційні працевлаштовані та заробітчани, а також власники автомобілів, які були куплені за останні 5 років. Субсидій також позбавлені ті, кого держава вважає боржником за комуналку за прострочений платіж у розмірі лише 340 гривень.</p>
<p>Для прикладу. На моїй рідній Харківщині у 2018 році субсидії отримали лише 169 сімей… 169 тисяч сімей, а це в два рази менше ніж у 2017 році. Найгірше, що в перелік боржників автоматично потрапляють і тисячі пенсіонерів, які отримують мінімальну пенсію.</p>
<p>Фракція Радикальної партії Олега Ляшка неодноразово попереджала уряд про ймовірність виникнення таких негативних сценаріїв для українців, адже нерідко борги утворюються через те, що сім'я просто не має коштів на життя, навіть отримуючи субсидію, бо хтось втратив працездатність і витратив кошти на ліки, а когось спіткала інша негативна життєва доля.&nbsp;</p>
<p>Владу не цікавить причина утворення заборгованості. Не сплатив – тебе позбавили субсидії. І це доводить людей до абсурдної ситуації, в якій сім'ї, що прожили в парі разом десятиліттями, зараз почали масово розлучатися або просто виписують своїх дітей з власних приміщень. Ми з колегами з фракції Радикальної партії на чолі з лідером Олегом Ляшком вимагаємо від уряду виправити цю ситуацію, радикально підняти соціальні стандарти та змінити економічну політику.</p>
<p>Дякую. <i>&nbsp;</i></p>
<p>&nbsp;</p>
<p>ГОЛОВУЮЧИЙ. Будь ласка, до слова запрошується народна депутатка пані Ольга Богомолець.</p>
<p>Пані Оля, будь ласка.</p>
<p>&nbsp;</p>
<p>13:42:24</p>
<p>БОГОМОЛЕЦЬ О.В.</p>
<p>Шановні колеги, Слава Україні! В Україні відбувається сьогодні тихий, гнилісний, цинічний, медичний геноцид. Люди помирають, тому що в лікарнях немає ліків. В одинадцяти областях України вже стомільйонна заборгованість по зарплаті для медиків, які звільняються, тому що їм просто немає як жити в Україні. Поставки медикаментів внаслідок злочинної постанови, підписаної Прем'єр-міністром, відбуваються в Україну через 18 місяців після 100-відсоткової передоплати. Подумайте,&nbsp; 6 мільярдів коштів, які ми виділили з вами в минулому році на порятунок життя і здоров'я людей, на сьогоднішній день в регіони поставлено трошки більше ніж 50 відсотків за минулий рік. Може давайте підручники дітям для 7-го класу будемо привозити у 8-му, а за 8-й в 9-му. Як жити цей рік? Поставки за цей рік взагалі не починалися.</p>
<p>Під Міністерством охорони здоров'я третій тиждень в наметах живуть родичі онкохворих людей. Одночасно кошти на лікування цих людей знаходяться на рахунках в Білорусії і на рахунках в Міністерстві охорони здоров'я, яке навіть не виходить для спілкування з&nbsp; людьми. Чому? Тому що вони роблять реформи. Але це реформи не для людей. Ці реформи для папірців і міжнародних звітів, яким сьогодні вигідно, щоб в Україні закривалися лікарні, яким сьогодні вигідно, щоб в Україні ставало менше лікарів, яким сьогодні, мабуть, вигідно, щоб ставало менше&nbsp; українців.</p>
<p>З кожним роком нас стає менше як мінімум на 200 тисяч. За 5 років нас стає менше на мільйон. Немає нічого дорожчого в Україні ніж збереження людського потенціалу. І для цього Кабінет Міністрів не зробив нічого. І особисту відповідальність за медичний геноцид несе Прем'єр-міністр. І я вимагаю на цій трибуні звіту виконуючого обов'язки міністра охорони здоров'я, на трибуні, перед парламентом, який не&nbsp; відбувся за всю останню каденцію.</p>
<p>Я вимагаю з цієї трибуни винесення кандидатури міністра охорони здоров'я, нарешті, на голосування парламенту. Як можна голосувати бюджет, який закладається з дефіцитом, в якому потреба онкохворих покривається на 30 відсотків, ми з вами проголосували судовий Закон "гроші йдуть за пацієнтом". Але без другого крила, без Закону про загальнообов'язкове медичне страхування, реформа не злетить. І я вимагаю від Кабінету Міністрів в кулуарах припинити блокувати винесення цього закону на розгляд парламенту. Ми з вами маємо&nbsp; повернути довіру людей, люди мають знати, що вони не мають стояти, мама онкохворої дитини з раком крові, під Мінздравом з портером своєї дитини зі сльозами на очах і…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; 30 секунда, завершити, будь ласка.</p>
<p>&nbsp;</p>
<p>БОГОМОЛЕЦЬ О.В. І ночувати під стінами Мінздраву. Чиновники мають бути людяними, вони мають турбуватись про потреби людей, тоді їм люди будуть довіряти.</p>
<p>Тому я вимагаю звіту виконуючої обов'язки міністра перед парламентом, винесення кандидатури міністра на голосування парламенту.&nbsp; Якщо ви її підтримаєте, може це буде і непогано, потім хтось понесе і вона понесе кримінальну відповідальність за всі злочини, які зараз відбуваються.</p>
<p>Вимагаю відновлення роботи Центру трансплантації кісткового мозку "ОХМАТДИТУ", а не виведення мільярдів&nbsp; грошей…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; наступний виступ депутат Береза. Прошу вас, пане Бориславе.</p>
<p>&nbsp;</p>
<p>13:46:22</p>
<p>БЕРЕЗА Б.Ю.</p>
<p>Доброго дня, українці! Доброго дня, колеги! На цьому тижні я подав законопроект 9031, який вносить зміни до Закону "Про столицю України – місто-герой Київ".</p>
<p>Про що саме&nbsp; там йдеться? Це йдеться про те, що інколи у нас є така ситуація, коли головою КМДА є не та людина, яку обирають мером Києва. Це правова колізія, яку я намагаюся зараз виправити. Тому що інколи може статися так, що мером Києва таки стане людина, яку хочуть обрати кияни, а не ту, яку хоче бачити влада в Києві. Саме тому потрібно зробити все можливе для того, щоби місцеві громади, які висказують свою позицію і обирають свого мера, мали можливість бачити його керуючим містом, а в нас зараз така ситуація, коли всі повноваження є виключно голови КМДА. Мер Києва, на жаль, майже нічого не може зробити, якщо він не є головою Київської міської державної адміністрації.</p>
<p>Отож щоб це виправити, я й подав цей законопроект. Сподіваюсь, що кияни отримають у перспективі, якщо зала проголосує за це, мера, який буде завжди головою Київської міської державної адміністрації і зможе розпоряджатися як кошторисом, так і всіма можливостями, які в нього будуть.</p>
<p>Але ще я хочу наголосити про ще одне питання. Три роки тому в цій залі проголосували за новий Закон "Про місцеві вибори". Мало хто знає, що цей закон є калька з закону російського, яким обирали у федеральне зібрання Санкт-Петербургу. Так сталося, що росіяни подивилися на цей законопроект, зробили його як закон, використали і позбавилися, тому що зрозуміли, що він ніякий, але ми використовуємо його й далі. На жаль, це привело до того, що в деяких районах є по 2-3 депутата від того чи іншого округу, а в деяких немає взагалі. Це треба виправити. Тому що якщо ми хочемо, щоби було і далі представлено кожний округ в місцевій владі, це треба виправляти.</p>
<p>Я розумію, що зараз не на часі, всі живуть президентськими виборами, всі живуть парламентськими виборами, але ж треба жити інтересами країни і громадян. А в рамках цих інтересів потрібно обирати владу, яка буде представляти інтереси громадян. Для того треба виправити, для того потрібний новий закон про вибрання місцевої влади.</p>
<p>І тому я звертаюся до тих депутатів, хто зараз є, і до громадян України, наполягайте на тому, щоби такий закон з'явився у Верховній Раді і Рада за нього проголосувала, бо те, що він зареєстрований, ще нічого не значить.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>І, будь ласка, до слова запрошується народний депутат Корчик. Так, так, так. Я просто загубилася в папірцях. Будь ласка.</p>
<p>&nbsp;</p>
<p>13:49:40</p>
<p>КОРЧИК В.А.</p>
<p>Доброго дня, шановні українці, шановні колеги! Ця сесійна неділя була надзвичайно результативною, ми прийняли 29 законодавчих актів. Це показує, що Верховна Рада є стабільним органом влади, який працює. Проте у цьому порядку денному ми не побачили законопроектів, що стосуються інфраструктури, а точніше, був один, який був поставлений у список порядку денного у четвер на вечір і не мав шансу на проходження та розгляд.</p>
<p>Кожного дня під час виступів наших колег на брифінгах і сьогодні навіть під час "години запитань до Уряду" всі говорять про поганий стан українських доріг, про нестачу вагонів "Укрзалізниці", про безпеку перевезень наших громадян та інші проблеми, пов'язані з інфраструктурою. А у нас на порядку денному Закон "Про перевезення небезпечних вантажів", Закон про залізницю, "Про внутрішні водні шляхи", щодо контролю над перевантаженими автомобілями, які розбивають наші українські шляхи і якраз цей період, коли іде збір урожаю та зернових.</p>
<p>Ще за часів Кабміну Арсенія Яценюка почали виділяти безпрецедентні кошти на ремонт та будівництво українських шляхів. І нинішній уряд продовжує ці напрацювання, будує дороги, працює над іншими інфраструктурними проектами, у тому числі над безпекою учасників дорожнього руху, про що так само наголошував голова нашої фракції Максим Бурбак. Проте ми можемо будь-скільки виділяти коштів на ремонт наших доріг, але, якщо ми не будемо берегти те, що в нас є, ми ніколи не будемо мати якості європейських автошляхів.</p>
<p>Тому я прошу керівництво Верховної Ради не забувати про інфраструктуру, ставити такі законопроекти в прохідний порядок денний, аби ми могли вирішити проблеми інфраструктури. І не забуваймо, що розвинена інфраструктура є запорукою економічного розвитку України, а це в свою чергу добробут кожного нашого громадянина, кожного українця.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>І, будь ласка, до слова запрошується народний депутат Арешонков, прошу.</p>
<p>&nbsp;</p>
<p>13:52:05</p>
<p>АРЕШОНКОВ В.Ю.</p>
<p>Володимир Арешонков, 64 виборчий округ, Житомирщина. Шановна пані головуюча, шановні колеги, шановні телеглядачі! Звертаюсь у черговий раз за дорученням асоціації народних депутатів-чорнобильців з темою, яка є важливою для мільйонів громадян, які проживають на територіях, які уражені внаслідок аварії на Чорнобильській атомній станції. І хочу нагадати, що на цьому тижні відбулися знову протестні акції представників громадських організацій, які вимагали дві практично, реалізації двох питань.</p>
<p>Перше. Щоб були внесені на розгляд до сесійної зали ті законопроекти, які давно напрацьовані. Мова йде про 4442 за авторства Радикальної партії Олега Ляшка, БПП і інших представників, і ще ряду законопроектів, в яких іде мова про встановлення достойної грошової винагороди, пенсійного забезпечення для ліквідаторів аварії на Чорнобильській атомній станції. Законопроекти підготовлені, і, безперечно, їх треба розглядати і приймати по ним рішення.</p>
<p>Але йшла мова і ще про одне питання. Ви знаєте, що відбулося засідання Конституційного Суду, який визнав незаконним голосування в 14 році закону, який призупиняв дію цілого ряду пільг і соціальних гарантій для чорнобильців. Тому сьогодні це серйозне завдання для уряду, яким чином поновити і виплати, бо це, безперечно, потребує доволі великих фінансових витрат. Але найголовніше навіть не це.</p>
<p>Я хочу нагадати що 6 червня цього року був прийнятий Президентом України указ, один із пунктів якого зобов'язав український уряд до кінця цього року прийняти нову державну програму, яка має в себе включати весь комплекс заходів по вирішенню серйозних, давно накопичених питань по соціальним гарантіям громадянам, які мають статус постраждалих від аварії на Чорнобильській атомній станції. Так-от станом на сьогоднішній день ніхто до підготовки навіть цієї програми, за моєю інформацією, ще і не підходив.</p>
<p>Ми мали розмову з віце-прем'єром Павлом Розенко. Сьогодні є серйозні у нас контакти і з міністром соціальної політики Ревою, з його заступниками, але справа, на жаль, ще тільки на рівні розмов.</p>
<p>Тому я закликаю сьогодні український уряд виконати ті зобов'язання перед громадянами, які вони мають. Ми маємо нарешті прийняти комплексну програму, яка…</p>
<p>&nbsp;</p>
<p>ГОЛОВУЮЧИЙ. 30 секунд, будь ласка.</p>
<p>&nbsp;</p>
<p>АРЕШОНКОВ В.Ю. Яка має врахувати весь той складний комплекс питань, який дійсно накопичився за всі ці роки, але, ще раз кажу, це наш борг і наші зобов'язання перед тими громадянами, які ризикували і своїм здоров'ям, і перед майбутніми поколіннями.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, Ігор Шурма запрошуються до слова. Прошу вас, пане Ігоре.</p>
<p>Колеги, я продовжую роботу на 15 хвилин, у нас, знавці Регламенту нас покинули. Сподіваюся, вони не будуть дистанційно… А, є знавці Регламенту? Дозволяєте, дозволяєте продовжити мені роботу сесії на 15 хвилин? Дякую.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути)</i></p>
<p>&nbsp;</p>
<p>ГОЛОВУЮЧИЙ.&nbsp; Ну, у нас просто всіх…</p>
<p>&nbsp;</p>
<p>13:55:59</p>
<p>ШУРМА І.М.</p>
<p>Шановні громадяни України, хочу довести до вашого відома правдиві цифри, які є офіційними.</p>
<p>Вчора під час, позавчора під час засідання Кабінету Міністрів ми проінформували Прем'єр-міністра про те, що міжнародні закупівлі мають певні проблеми. Вони привели до того, що цілий ряд медикаментів не поставлені в 2017 році і в 2016-му, а за 2018-й і годі говорити.</p>
<p>Після цього появляється інформація з літака, яким черговий раз за кордон улетіла т.в.о. міністра Супрун, про те, що інформація озвучена Комітетом охорони здоров'я є неправдива. Так от я вам хочу прочитати дані, які є на офіційному сайті Міністерства охорони здоров'я, що у них є і чого нема. За 2017 рік. Вдумайтесь, це вже люди хтось вижив, а хтось вже десь в небесах є. А поставки в регіони – нуль, нуль процентів. Є по СНІДУ, є по донорству крові, по дитячому діалізу, по нефрології дорослій, по серцево-судинних захворюваннях по програмі – 5 відсотків, по імунопрофілактиці вакцин – 7 відсотків, ендопротези нуль, онкогематологія і онкологія – нуль, скринінг для новонароджених – нуль, на туберкульоз –&nbsp; повний нуль. Це я довожу до т.в.о. міністра, нехай загляне на свій офіційний сайт перед тим, як кого-небудь звинувачувати у фейках.</p>
<p>А славнозвісна Британська королівська агенція, з якою постійно заключають угоди, Crown Agents, за минулий рік отримавши стовідсоткову передоплату, поставили ліків аж на 29 відсотків. А за 2016 рік половина потреби ми маємо по замінно-підтримуючій терапії 48 відсотків, по ендопротезах – 50 і цілий ряд позицій – 70-80 відсотків. Там, де закуплено більше, а вони потрібні? Це ж заявку робить міністерство.</p>
<p>До речі, про ендопротези. Закупили дешевше, дійсно, реально. Подивіться, які – китайські. Чому колись при там тій злочинній владі закуповували німецькі і швейцарські, і нарікань не було, а тепер закупили швейцарські і запитайте, яка буде реакція людей через рік, через два. А чому таке планування відбувається? А тому що до влади приходять непрофесійні люди. Ви ж подивіться, за два роки перебування Супрун при роботі, вони постійно їздять за кордон. Чого їздить? Вивчаємо досвід, ознайомлюємося. Ви що прийшли в Міністерство охорони здоров'я вчитися і набиратися досвіду чи ви приходили проводити реформи?</p>
<p>Звертаюся з тим всім до Володимира Борисовича Супрун… Ой, вибачте, Гройсмана.&nbsp; Володимир Борисович, ви несете повну відповідальність за цю особу і за дії Міністерства охорони здоров'я. Це ті гирі, які ви самі собі підвісили на ноги. Не звільняйте її, вона вам багато принесе користі.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, наступний виступ народний депутат Дерев'янко. Прошу вас до слова.</p>
<p>&nbsp;</p>
<p>13:59:13</p>
<p>ДЕРЕВ’ЯНКО Ю.Б.</p>
<p>Юрій Дерев'янко, "Рух нових сил". Шановні колеги, дорогі українці, вже фактично почалась президентська кампанія. Ми бачимо по всій країні розвішані борди абсолютно всіх різних кандидатів. І, коли ми дивимось на той порядок денний, який запропонований Верховній Раді, яка тільки відкрилась, ми бачимо, що немає бажання у більшості ухвалити Закон про Президента України, про те, в який спосіб має бути врегульовано його діяльність, в якому випаду він має піти у відставку через процедуру Імпічменту, яка передбачена Конституцією України, але в той самий час не врегульована. В тому числі, ми не бачимо законопроектів про тимчасові слідчі комісії. Ми не бачимо законопроекту, який я зареєстрував про Президента України (7428 реєстраційний номер).</p>
<p>Також ми бачимо, що 2,5 роки ми фактично маємо зговір між депутатами від БПП і, можливо, керівництвом парламенту щодо розблокування покарання злочинців, які крадуть на українській армії. Це законопроект 1973, який заблокований, вибачте, який заблокований сьогодні можливістю внести до Кримінального кодексу зміни, щоб покарати тих, хто наживається і краде на українській армії.</p>
<p>Взагалі ми не бачимо в уряду і в більшості сьогодні стратегії економічної політики. Бачимо, що збираються і далі утримувати цю систему, таку олігархічну, монопольну, щоб викачувати з бюджету на субсидії величезні кошти і говорити про підняття тарифів на газ, на електроенергію замість того, щоб створювати ринкові умови конкуренції. Чому за кілька років, коли при таких великих тарифах ми не маємо жодної іноземної компанії на ринку газу, яка би зайшла і працювала, збільшувала видобуток і створювала конкуренцію?</p>
<p>Чому ми сьогодні не можемо говорити про впровадження спрощеної податкової системи, яка була б більш ефективна, чим та, яка існує зараз? Яка використовується для того, щоб стримувати розвиток підприємців, шкодити підприємцям, блокувати підприємницьку діяльність?</p>
<p>"Рух нових сил" запропонував спрощену систему оподаткування – дуже чітких 4 основних податки, які збільшують надходження з розрахунку на 4-5 років вдвічі консолідованого державного бюджету (державний бюджет, місцеві бюджети і всі фонди соціальні).</p>
<p>Також "Рух нових сил" пропонує легалізувати всі види економічної діяльності, які сьогодні де факто заборонені, а все працює – і видобуток бурштину, і обіг криптовалют, і все інше.</p>
<p>Також ми вимагаємо, щоб таке явище як рейдерство припинилось в Україні. Ми говоримо сьогодні про землю, про майно, про цілісні майнові комплекси, які віджимаються по всій Україні і нічого з цим абсолютно не робиться.</p>
<p>Ми вважаємо, що цю систему не треба просто тюнінгувати чи якось, знаєте, делікатно реформувати. Її треба перебувати кардинально. Це те, що нам треба встигнути зробити до нових виборів, щоб Україна отримала інші можливості.</p>
<p>Дякуємо за увагу.</p>
<p>&nbsp;</p>
<p>ГОЛОВУЮЧИЙ. Наступний виступ –&nbsp; народний депутат Барна. Прошу вас, пане Барна.</p>
<p>&nbsp;</p>
<p>14:02:36</p>
<p>БАРНА О.С.</p>
<p>Слава Ісусу Христу, український народе! Очевидно, дійсно, є багато моментів, на які слід першочергово звернути увагу, в захисті суверенітету, цілісності, незалежності нашої держави. І в першу чергу, як ніколи актуальним є питання єдності органів влади, єдності депутатського корпусу в цьому напрямку.</p>
<p>І якщо ми говоримо про народну владу, значить ми повинні всі об'єднатися навколо законопроекту щодо мажоритарної системи виборів, де влада буде формуватися, дійсно, від народу, а не від олігархічних, партійних чи інших кланів.</p>
<p>Якщо ми говоримо про розвиток українського села, якщо ми говоримо про створення робочих місць на селі, то ми повинні об'єднатися відносно законопроекту і правок моїх, нашої фракції, зокрема щодо недопущення продажу української землі, обмеження кількості площі сільськогосподарських земель за підприємствами і необхідності комплексного розвитку сільського господарства і створення робочих місць на селі. І гнати звідти агрохолдингів.</p>
<p>Якщо ми хочемо говорити про відповідно розвиток обороноздатності, значить, дійсно, тут ключовим питанням нам потрібно всім об'єднатися щодо розвитку боєздатності розбудови саме Збройних Сил України. І в цей день мені приємно привітати побратимів по зброї, зокрема, в тому числі і наших розвідників, із цим великим професійним святом, щоб Бог дав їм наснаги, здоров'я і миру, але мир повинні зробити тільки через перемогу, знищивши ворога в їхньому ж логові у Кремлі.</p>
<p>І до мене звернулися зокрема виборці мого округу щодо неналежного сполучення залізничного із Києвом, Заліщицький, Чортківський райони зокрема. Дійсно, колись були 3 потяги, зараз залишився тільки один і недостатня кількістю квитків так, як це є поїзд транзитний. Тому, очевидно, слід звернути увагу "Укрзалізниці" на те, щоб не допустити знищення або закриття Чортківського депо, яке забезпечує товарні перевезення, таким чином розгружуючи автомобільні шляхи від руйнування. І саме в цьому треба поставити напрями.</p>
<p>І поряд з тим я хочу звернутися до колег депутатів, пам'ятати першочергово свій обов'язок перед народом і державою у її захисті, не виступати і не захищати інтереси третіх осіб, особливо тих, які зі сторони є, так би мовити, агентами зовнішнього впливу.</p>
<p>І на кінець я хочу запросити всіх колег депутатів, весь український народ, який цікавиться фольклором України, на Всеукраїнський фестиваль "Борщівська вишиванка", який цієї суботи-неділі буде відбуватися у місті Борщеві на Тернопільщині.</p>
<p>Слава Україні!</p>
<p>&nbsp;</p>
<p>ГОЛОВУЮЧИЙ. Наступний виступ – народний депутат Вовк. Прошу вас.</p>
<p>&nbsp;</p>
<p>14:05:45</p>
<p>ВОВК В.І.</p>
<p>Віктор Вовк, фракція Радикальної партії Олега Ляшка. Шановні громадяни, Президент Петро Порошенко раптово прозрів. Вчора Рада національної безпеки і оборони підтримала пропозицію Президента щодо непродовження Договору про дружбу з Росією на наступні 10 років.</p>
<p>Міністерство закордонних справ має направити відповідну ноту Росії, щоб, нарешті, зупинити цей договір, який, за словами Порошенка, вже давно став анахронізмом. І це усвідомлення, вдумайтесь, прийшло до цього на п'ятому році війни. А ще зовсім недавно, у квітні цього року, Президент заявляв, що запропонує Верховній Раді лише припинити дію окремих положень договору, водночас наголошуючи, що скасувати весь договір начебто не можна. Тож, нарешті, Порошенко усвідомив помилковість своєї позиції.&nbsp;</p>
<p>Водночас припинення дії такого договору –&nbsp; це відповідальна справа, що має бути здійснена у повній відповідності з міжнародним правом і законодавством України, щоб ніхто в світі, зокрема Росія або проросійська "п'ята колонна" в Україні, не змогли поставити під сумнів цей факт. То, щоб раз і назавжди позбутися стратегічного партнерства з Росією у безсумнівно правовий спосіб, договір має бути денонсований Верховною Радою.</p>
<p>Нагадаю, що законодавчу ініціативу денонсації Договору про дружбу з Росією лідер Радикальної партії Олег Ляшко вніс до парламенту ще 16 березня 2014 року, в день незаконного Путінського псевдореферендуму в Криму. Але в грудні 2014 року, коли парламентський Комітет у закордонних справах розглядав питання про денонсацію договору через російську агресію, Міністерство закордонних справ, що за Конституцією підпорядковане Президенту, виступало категорично проти. Ми оприлюднили недавно копії тих ганебних листів МЗС, адже архіви не горять. Президент Порошенко та некваліфіковані лицеміри на чолі МЗС не здатні бачити на кілька кроків вперед і діяти на випередження. У весь час вони лише пливли за подіями, через що Україна має вкрай слабкі позиції на міжнародній арені, переважно як принижений прохач.</p>
<p>То ж чому Президент Порошенко прозрів зараз? Схоже, лише тому, що на носі вибори. Справжній державний діяч на чолі країни реагує на виклики історії, приймає стратегічні рішення та діє&nbsp; динамічно і своєчасно в інтересах свого народу. Політичний кон'юнктурник вичікує вигідної нагоди та перетворює стратегічні рішення на політтехнологію в інтересах боротьби за особисту владу, зокрема перед виборами. Україна вже давно потребує державних діячів, здатних проводити сильну і результативну внутрішню і зовнішню політику.&nbsp; <i>&nbsp;</i></p>
<p>&nbsp;</p>
<p>ГОЛОВУЮЧИЙ.&nbsp; Будь ласка, до слова запрошується народний депутат Лещенко Сергій, а потім… Да.</p>
<p>&nbsp;</p>
<p>14:09:12</p>
<p>ЛЕЩЕНКО С.А.</p>
<p>Доброго дня, шановні&nbsp; українці! Я як депутат дуже часто спілкуюся з виборцями в Києві і проводжу прийоми,&nbsp; і протягом останніх тижнів до мене неодноразово зверталися, в тому числі по незаконним діям, які відбуваються, зокрема по намаганням чергового дерибану київських земель. Зокрема йдеться про намагання дати дозвіл на забудови прямо впритул до Національного ботанічного саду. Прямо впритул до цієї перлини, яка має бути збережена в Україні, а не стати черговим предметом для дерибану земельної мафії. І це відбувається, на жаль, під покровом Міністерства культури України, де діє собі такий колективний орган безвідповідальності –&nbsp; наукова методична рада, яка дає дозволи на багатоповерхову&nbsp; забудову скрізь в нашій історичній столиці.</p>
<p>І лише завдяки тому, що на це засідання прийшов я як депутата, а також представник "Самопомочі" в Київраді, нам вдалося зупинити це свавілля. І після того ви бачили, як потім намагалися ще підраховувати голоси протягом півгодини і ніяк не могли скласти. У них виходило 5 з 11, і вони намагалися все одно це рішення провести, даючи дозвіл на цю забудову. І тому сьогодні, на жаль, у мене не було можливості поставити питання міністру культуру, але я через парламентську трибуну це зроблю.</p>
<p>Пане Нищук, будь ласка, припиніть це свавілля, яке відбувається у ваших стінах і яке відбувається руками вашої заступниці пані Мазур. Або ви бездієте просто в силу того, що є некомпетентними, або ви є спільником в цих мафіозних намаганнях прибрати до рук золоту Київську землю.</p>
<p>Крім того, ми отримуємо звернення від мешканців Голосіївського району про те, що Служба безпеки України, як ви знаєте, в часи Януковича вона передала під забудову територію військової частини впритул до Голосіївського&nbsp; національного парку, ще однієї природної перлини в межах нашого міста, міста Києва. І після того, як ми втрутилися на захист активістів, вони пішли до суду, вони скасували по першій інстанції це рішення, яке багато років, повторюся, було частиною цього грабіжницького плану.</p>
<p>Але у нас є питання і від імені активістів я хочу його поставити. Які плати в&nbsp; СБУ на цю земельну ділянку впритул до Голосіївського парку? Чи збираються вони там будувати щось інше, чи вони збираються його передати на потреби міської громади, чи на потреби національного парку, чи це там буде розташована якась інфраструктура Служби безпеки України? Ми просимо дати відповіді на ці питання, які направлялися в запитах до керівника СБУ пана Грицака, але, на жаль, не отримали жодної відповіді.</p>
<p>І третій момент, про який я хочу сказати. Так само про мешканців Печерського району, це перехрестя вулиць Бойчука, колишнє Кіквідзе разом з вулицею Бастіонною, сьогодні навіть запит зачитували на цю тему. Йдеться незаконна забудова, без жодних документів, з цього питання я разом з активістами особисто був на прийомі міського голови пана Кличка ще два місяці тому. Жодного втручання немає, вже почали другий поверх бізнес-центру впритул до житлових будинків на території, яка для цього не пристосована і взагалі без жодних документів. Вимагаю втручання від мера міста Києва пана Кличка в це питання.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; останній на сьогодні виступ народний депутат Ляшко, прошу.</p>
<p>&nbsp;</p>
<p>14:12:34</p>
<p>ЛЯШКО О.В.</p>
<p>Олег Ляшко, Радикальна партія. Шановні українці! Я хочу попередити, що президентські вибори, які будуть у березні 2019 року, це не просто вибори нового Президента, це вибори майбутнього нашої держави і,&nbsp; головне, нашої землі, кому належатиме українська земля. Тому що сьогодні міжнародні глитаї, транснаціональні корпорації, роблять все для того, щоб український селянин, український фермер був бідний, щоб у нього не було грошей, щоб Україна торгувала сировиною замість того, щоб торгувати готовою продукцією, і водночас вимагають ринку земель.</p>
<p>Хто скористається цим ринком земель? Той, хто керуватиме державою, от і залежатиме, хто буде господарем на землі. Якщо&nbsp; транснаціональні корпорації поставлять своїх маріонеток, які є і сьогодні, і керують країною, це означає, що вони протягнуть у цьому парламенті Закон про ринок земель, в результаті яких українців позбавлять землі. Тому що ні фермери, ні одноосібники, ні навіть колишні колгоспи, вони не мають можливості купити землю. Транснаціональні корпорації ешелонами приженуть сюди чемодани грошей, долари, які друкуються цілодобово. Вони мають можливості брати ці кредити доларові під нуль процентів річних, і вони скуплять всю українську землю. Український фермер, український селянин, попитайте, під які проценти він бере кредит у банку: 20-30 процентів у кращому випадку. Хто йому дасть ці проценти? І це означає, що в нього не буде коштів купити землю, хоча нам влада розказує, що ринок земель – це розвиток села, це розвиток, збагачення&nbsp; селянства і так далі. Це – брехня, це – обман, який переслідує одну мету – забрати в людей землю, як у 90-і, коли забрали промисловість! І п'ятеро сімей чи десятеро стали&nbsp; власниками цих основних фондів країни, а мільйони українців отримали пусті папірці – ваучери, на яких ні копійки ніхто не отримав ніякої допомоги.</p>
<p>Тому ключове – господар української землі повинен бути селянин. І вибори президентські – це вибір&nbsp; того, хто буде господарем на землі.</p>
<p>Я пропоную і наша команда. Перше. Зміни до Конституції, щоб записати, що основою аграрного устрою України є фермерське господарство, і це означає, що ні одна влада, яка б вона не була, не зможе набирати банки землі тисячі і тисячі гектарів, як, наприклад, у Херсонській чи в Кіровоградській області губернатори сотні тисяч гектарів землі, їхні фірми мають. Тобто вони замість того, щоб дбати про добробут&nbsp; людей, вони збирають у людей, у різні корупційні способи землю, щоб потім її продати і заробити на цьому мільярди.</p>
<p>І тому ключове – це зміни до Конституції, що основою аграрного устрою України є фермерське господарство.</p>
<p>І&nbsp; друга, надзвичайно важлива вимога – це повернення спецрежиму оподаткування для сільгоспвиробників. П'ять мільярдів гривень передбачено в бюджеті цього року на підтримку фермерів, селянства, компенсації вартості сільськогосподарської техніки…</p>
<p>&nbsp;</p>
<p>ГОЛОВУЮЧИЙ.&nbsp; Так, так, тут було 6 хвилин. Будь ласка, продовжіть ще на 3 хвилини, тому що там було два депутати, які разом записалися.</p>
<p>&nbsp;</p>
<p>14:15:53</p>
<p>ЛЯШКО О.В.</p>
<p>П'ять мільярдів в бюджеті передбачено на начебто підтримку селянства і фермерів. Я об'їхав за літо, зустрічався із сотнями фермерів по всій країні від сходу до заходу. Я не знайшов ні одного фермера, який би мені сказав, що він отримав державну підтримку. Я в кожного з них питав: чи маєте ви дотації на тваринництво, на поголів'я великої рогатої худоби? Чи компенсує вам держава частину вартості, коли ви побудували корівник? Чи компенсує вам держава частину сільськогосподарської техніки, яку ви купуєте? Ні одна людина мені не сказала про те, що вони отримали підтримку. Чому? Тому що в ручному режимі виписали порядки використання цих коштів. Тому що для того, щоб отримати державну підтримку, треба вести не тільки сало, як раніше, а чемодан грошей для того, щоб тобі дали цю дотацію.</p>
<p>Саме тому я і моя команда, ми вимагаємо від уряду повернути спецрежим оподаткування ПДВ сільгоспвиробників, найменш корупційний спосіб державної підтримки, коли селянин, фермер продає товар, 20 відсотків ПДВ зараховується на його особистий рахунок і вони використовують ці гроші на розвиток. І не потрібно ходити ні в Київ, ні в обласні центри, не потрібно давати хабарі, не потрібно вимагати, щоб чиновники тебе почули. Все має виплачуватися в автоматичному режимі. Чим менше трутнів, чим менше чиновників, чим менше дармоїдів, яким треба нести хабарі, тим більше українських тракторів, комбайнів, корів, робочих місць буде в селі.</p>
<p>Моя політика – це повернення корови в село, повернення робочого місця в село, повернення врешті життя в село. Тому що, коли навіть сьогодні вже пошти в селах закривають. До цього розказували, що нема грошей, закривали під приводом оптимізації школи, потім добралися до ФАПів, потім – до дитячих садків, сьогодні вже добралися до пошт.</p>
<p>В мене питання до влади, яка проводить цю політику, що ви сільським людям залишите, крім каганця у вікні? Тому що сьогоднішні ціни на газ, які пропонують по 13 тисяч гривень за тисячу кубів, хто зможе платити ці ціни? Раніше перед кожними виборами запалювали газ у селі і вважали, що це цивілізацію привели в село. Сьогодні людей переводять на дрова, на підніжний корм, тому що обмежили спеціально можливості для нарахування субсидій, і люди відключають той газ. В яку цивілізацію ви ведете сьогодні суспільство – в мене питання до Президента Порошенка, до влади, до уряду, до парламентської більшості? Ви нам розказуєте про дорогу в Європу? Кому треба бомжі в Європі? Ми вже давно в Європі, але Європу будувати в Україні.</p>
<p>Відновлення економіки, подолання бідності, нові робочі місця, збільшення добробуту українців, тривалість життя, лікування людей в рідній країні і реалізація для молоді, щоб не їхали за кордон…</p>
<p>&nbsp;</p>
<p>ГОЛОВУЮЧИЙ. Шановні колеги, дозвольте вам нагадати, що наступного тижня народні депутати працюють в комітетах, фракціях, комісіях. І дуже прошу, щоби всі колеги дуже активно долучилися до ключової для нас роботи в комітетах, де саме напрацьовуються законопроекти і доводяться до першого, другого читання.</p>
<p>Чергове пленарне засідання Верховної Ради України відбудеться у вівторок, 18 вересня, і розпочнеться, як завжди, о 10 годині. А сьогодні ранкове засідання Верховної Ради України я оголошую закритим. Дякую.</p>
<p>&nbsp;</p>
<p>&nbsp;</p>

