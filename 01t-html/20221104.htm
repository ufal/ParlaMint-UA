Засідання 1 (продовження)
04. 11. 2022
            

<p align=center>ЗАСІДАННЯ ПЕРШЕ</p>
<p align=center>(продовження)</p>
<p align=center>Зал засідань Верховної Ради України</p>
<p align=center>04 листопада 2022 року, 10 година</p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>10:02:51</p>
<p>ГОЛОВУЮЧИЙ. Слава Україні!</p>
<p>Шановні народні депутати, кожного разу перед продовженням та в ході пленарного засідання я звертаюся до всіх народних депутатів із закликом не поширювати інформацію щодо початку пленарного засідання, його перебігу та прийнятих у парламенті рішень раніше ніж через пів години чи годину після завершення нашої роботи.</p>
<p>На жаль, деякі наші колеги в гонитві за рейтингами в соціальних мережах оприлюднюють результати голосування під час нашої пленарної роботи, тим самим наражаючи кожного з нас, працівників Апарату і загалом єдиний законодавчий орган нашої держави на небезпеку. Тому я вкотре все-таки наполегливо прошу не нехтувати безпекою та не бути коригувальниками вогню для наших ворогів.</p>
<p>Шановні колеги, у разі повітряної тривоги буде оголошено перерву в пленарному засіданні, і ми всі маємо перейти до безпечних місць відповідно до схеми укриття, яка розміщена на робочих столах у кожного з вас.</p>
<p>Хочу нагадати, що Верховна Рада працює в режимі одного пленарного засідання, тому сьогодні відповідно до прийнятої нами Постанови "Про деякі питання організації роботи Верховної Ради України дев'ятого скликання під час проведення восьмої сесії в умовах дії воєнного стану" та пропозиції Погоджувальної ради депутатських фракцій і груп ми продовжуємо наше пленарне засідання.</p>
<p>Шановні народні депутати, за доброю парламентською традицією давайте розпочнемо роботу з виконання Державного Гімну України.</p>
<p><i>(Лунає Державний Гімн України)</i></p>
<p>Шановні народні депутати, триває вже дев'ятий місяць героїчного спротиву українського народу і його держави в повномасштабному рашистському вторгненню. Наша звитяжна армія невпинно просувається вперед, визволяючи Батьківщину від російських окупантів. На жаль, в цій жахливій війні гинуть наші воїни, мирні громадяни та невинні діти. Я прошу хвилиною мовчання вшанувати світлу пам'ять захисників і захисниць полеглих в боях за Україну та всіх жертв злочинної російської агресії.</p>
<p><i>(Хвилина мовчання)</i></p>
<p>Шановні народні депутати, сьогодні в Україні відзначається День залізничника. Попри постійну небезпеку, регулярні потрапляння потягів під ракетні удари, вогонь ворожої артилерії, працівники нашої залізниці і далі продовжують вдень і вночі ризикуючи життям рятувати людей, єднати їх з рідними і близькими, доправляти гуманітарну допомогу, забезпечувати потреби фронту та промисловості.</p>
<p>Від імені Верховної Ради висловлюємо вам вдячність за щоденну нелегку працю. Бажаємо вам здоров'я, завжди щасливої дороги і мирного неба. І давайте оплесками привітаємо наших залізничників з їх професійним святом. <i>(Оплески)</i></p>
<p>Шановні колеги, сьогодні також дні народження у наших колег народних депутатів Євгена Павловича Пивоварова, "Слуга народу", давайте привітаємо <i>(Оплески)</i>, а також Олександра Сергійовича Колтуновича, "Платформа за життя та мир". Давайте привітаємо колег, побажаємо їм міцного здоров'я, життєвого оптимізму і якнайшвидшої перемоги над ворогом.</p>
<p>Шановні народні депутати, на Погоджувальній раді ми домовилися, перед початком розгляду питань порядку денного, надати час по 3 хвилини для виступів уповноважених представників депутатських фракцій і груп. Тому прошу представників депутатських фракцій і груп записатися на виступ.</p>
<p>Слово надається народній депутатці України Констанкевич Ірині Мирославівні, Депутатська група "Партія "За майбутнє".</p>
<p></p>
<p>10:09:02</p>
<p>КОНСТАНКЕВИЧ І.М.</p>
<p>Шановні колеги, шановні народні депутати, я маю повноваження від групи "За майбутнє" і від усіх народних депутатів, хто працює в сфері гуманітарній, інформаційній, звернутися з питанням дуже резонансним, суспільно дражливим.</p>
<p>Йдеться про призначення нового очільника кіномистецького центру-архіву "Національний центр Олександра Довженка". Це питання збурило велику кількість людей, збурило тим, що йдеться про руйнування інституції, яка працює з 1994 року, інституції, яка має прекрасний кіноархів, яка має прекрасну аніматику, яка має ім'я і визнання на світовому рівні. Але наразі ми бачимо, як останні кілька років відбувається поступове системне знищення цієї культурної інституції. І як в свій час Остап Вишня казав: "Люди, якщо ви приходите в літературу, знімайте черевики". Так я хочу вам сказати, якщо сучасні новатори приходять і диструктори в культуру, "знімайте черевики". Бо не може людина, яка не має ані найменшої причетності до кіно, крім тільки того, що вона є кінологом, тобто має в основі своєї корінь кіно, а все решта… Напевно, вона прекрасний гіпнолог, вона прекрасний бухгалтер, очевидно, і напевно юрист, але з кіно, вона, крім телевізора, не перетиналася.</p>
<p>Тому я закликаю всіх колег підтримати звернення до уряду України, переглянути дане рішення з огляду ще й на те, що є рішення комітету від серпня 2022 року, за рекомендацією уряду, призупинити будь-які дії з руйнування, розчленування довженківського центру. Його не можна руйнувати, тому що він має майбутнє, особливо в час війни. Такі інституції в час війни не можна руйнувати, тому що вони зберігають національну пам'ять, національну спадщину, національну історію і без цього наша ідентифікація, як українців та України, неможлива. Тому закликаю всіх, збережемо довженківський центр.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, народний депутат Чийгоз Ахтем Зейтуллайович, будь ласка.</p>
<p>Ірина Володимирівна Геращенко.</p>
<p></p>
<p>10:12:19</p>
<p>ГЕРАЩЕНКО І.В.</p>
<p>Шановні українців! Верховна Рада України прийняла бюджет на 2023 рік, який на 50 відсотків складається з фінансів платників податків українців, які сумлінно працюють під час воєнного стану і наполовину складається з коштів наших донорів.</p>
<p>На жаль, парламент відмовився від публічної дискусії щодо того як буде витрачатися кожна копійка платників податків. І ми бачили як уряд і міністр культури боролися за 2 мільярди гривень на марафон для олігархічних каналів. Але при цьому, міністр культури жодного слова дійсно не сказав про унікальне для української культури явища Довженко-Центр. Де звільнили фахового директора і призначили пані-майстра з політичних сеансів, кінолога, мабуть, тому що, корінь, вважають, що там спільне із кіно, яка тепер буде керувати українськими архівами. Власне, "Європейська солідарність" висловлює свою незгоду з цим призначенням. І звертається і до уряду, і до Міністерства культури негайно переглянути це рішення.</p>
<p>Культурою мають керувати сьогодні, опікуватися професійні люди, ті, які зможуть забезпечити евакуацію музеїв, ті, які зможуть забезпечити збереження культурних цінностей, і ті, які будуть за це переживати, вболівати, а не тільки боротися за кошти для олігархічних телеканалів, які там перетворили вже цей марафон на таку пропагандистську машину.</p>
<p>Власне, так само, якщо ми говоримо про бюджет на 2023 рік, то всі українці сьогодні запитують, як можна було проголосувати на збільшення на 7 мільярдів видатків на дороги, коли ми не можемо почути відповіді: Так, а що там ремонтується в регіонах, які не постраждали від війни, де не було бойових дій?</p>
<p>Так само ми вважаємо, що всі фінанси сьогодні мають йти, в першу чергу, на Збройні Сили України. Коли "Справа громад" закуповує сьогодні спартани для армії, шелди, броньовані машини для армії. Інші наші волонтери по всьому світу шукають сьогодні берці, пікапи, а в цей час у нас дороги фінансуються, марафон фінансується і на армію не виділяються ці додаткові кошти.</p>
<p>Ми вважаємо, що сьогодні пріоритетом мають стати інфраструктурні об'єкти. Вибачте, будь ласка, фінансування сухих портів, які мають працювати на кордоні України і Європейського Союзу, і через які ми маємо збільшити наші експортні можливості для сільгоспвиробників. Маємо купу сьогодні проблем так само з вчителями, які говорять про освітню субвенцію і необхідність фахової роботи Міністерства освіти. Але, я не розумію, чому ці теми не піднімаються в парламенті, не розглядаються фахово. І ми з вами зробили все для того, щоб у бюджеті…</p>
<p></p>
<p>ГОЛОВУЮЧИЙ. Будь ласка, Юрчишин Ярослав Романович, фракція "Голос". <i>(Шум у залі)</i></p>
<p>Юлія Леонідівна Клименко, доброго дня!</p>
<p></p>
<p>КЛИМЕНКО Ю.Л. Ви мені слово не даєте, тому я прийшла.</p>
<p></p>
<p>ГОЛОВУЮЧИЙ. Вимушені брати так.</p>
<p>Будь ласка.</p>
<p></p>
<p>10:15:53</p>
<p>КЛИМЕНКО Ю.Л. Ви слова не даєте… Клименко, фракція "Голос".</p>
<p>Шановні колеги, я свій виступ сьогодні хочу присвятити нашому важливому сектору, важливій галузі – це освіта, в якій у нас з вами величезні проблеми. Тому що освіту фактично окупував, можна сказати, окупувала "п'ята колона" і системно її знищує.</p>
<p>Ви знаєте, що найбільш успішні країни в світі це ті країни, які мають якісну освіту. Країни, які не мають якісної освіти, не мають майбутнього. Тому для нас якісна освіта – це питання виживання, це питання побудови успішної країни після нашої перемоги. Давайте подивимося на нашу освіту і галузь, яка очолюється.</p>
<p>Перше. Абсолютно непрофесійним міністром Шкарлетом, кумом Табачника, який системно, фактично знищує і не дбає про освіту.</p>
<p>Далі, там є його кум – кум Шкарлета і Табачника – пан Луцький, який очолює, увага, Національний авіаційний університет, стратегічний університет для України. А тепер у нас ще з'явився, ще один родич, я не знаю, знайомий Шкарлета і Луцького - пан Цирулік Едуард, який тепер буде очолювати Український центр оцінки якості освіти</p>
<p>Скажіть мені, будь ласка, ця людина, я ознайомилися з її біографія, закінчила в 20-му році магістерку, увага, за спеціальністю: промислове цивільне будівництво Національного авіаційного університету. Далі очолювала відділ з організації корпоративного управління. Це що найкраща людина в секторі освіти, яка може оцінити освіту?</p>
<p>Скажіть мені, будь ласка, чому пан Шкарлет замість того, щоб готувати школи до... і бомбосховища поїхав того місяця, увага, в Монреаль (Канаду) на Конференцію по цивільній авіації? Яким місцем пан Шкарлет до цивільної авіації, можна дізнатися? Чому за державні кошти, за кошти платників податків, які повинні іти на охорону, на безпеку, на захист нашої країни, Шкарлет катається в Монреаль для того, щоб... на Конференцію по цивільній авіації?</p>
<p>І останнє, Кремль завжди вважав нашу освіту своєю стратегічною ціллю. Тому багато років освіту знищували в Україні, тому що вони розуміли, що гарна освіта в Україні – це розвинена Україна. Тому завжди квота освіти була квота ОПЗЖ, "регіоналів" і всіх інших, п'ятої колони в Україні, прокремлівських квазіполітиків. Тому давайте ми очистимо її і почнемо будувати нормальну освіту для того, щоб мати на майбутнє і реалізувати той план, який...</p>
<p></p>
<p>ГОЛОВУЮЧИЙ. Дякую, Юлія Леонідівна.</p>
<p>Бакунець Павло Андрійович, група "Довіра". Будь ласка.</p>
<p></p>
<p>10:19:05</p>
<p>БАКУНЕЦЬ П.А.</p>
<p>Шановний пане Голово, шановні народні депутати! Звичайно, що ми кожного разу, коли починаємо роботу, ми молимося за наших військових, дякуємо нашим Збройним Силам України за те, що маємо можливість працювати кожен на своєму робочому місці. Ми, звичайно, що високо оцінюємо ту відвагу, ту потугу, і ту роботу наших Збройних Сил, особливо бойових бригад. А також слід відзначити і тих людей, які вдягнули форму, взяли до рук зброю, прийшли у військкомати, почали працювати в територіальній обороні або обороняти в різних областях свої домівки, перебувати на місцях. Одначе в них виявилася більша відвага і вони поїхали, і на фронтах в окопах воюють вже далеко не один місяць. Звичайно, що ці люди психологічно також хочуть, аби повернутися додому.</p>
<p>Тому я закликаю вище військово-політичне керівництво країни, керівництво територіальної оборони України про те, що слід розглянути питання хоча б якоїсь часткової ротації і повернення додому, хоча б частинами, наших хлопців територіальної оборони. Ми ж вами прийняли в цьому залі закон, який гарантує 10 діб відпустки під час війни для кожного військовозобов'язаного.</p>
<p>Слід також додати, тому що питають це наші захисники, ця відпустка без врахування часу на дорогу, тобто додаються ще два дні в межах країни добратись додому, побути з рідними 10 днів і два дні добратись назад до своєї військової одиниці. Тому я думаю, що це допоможе почерпнути позитив нашим хлопцям, нашим захисникам.</p>
<p>Також слід сказати і про наших родин захисників, які служать, які, напевно, кожного дня переживають і чекають їх вдома. Ще більше чекають вдома родичі наших військовополонених. Ми дякуємо за ці обміни, які відбуваються, і масштабніші, і менші. Ми, звичайно, також звертаємося до Головного управління розвідки, аби вони краще комунікували з родичами наших військовополонених, тому що кожен військовополонений повинен бути повернутий додому, а нервова система всіх членів родини повинна бути все ж таки теж в спокої. Тому з ними потрібно вести велику комунікацію.</p>
<p>Також сьогодні на розгляді є законопроект, яким ми віддаємо таку належну пошану тим людям, які боролися в ХХ столітті за незалежність України, які були репресованими, а потім реабілітованими, і є можливість встановити їм більший оклад пенсії.</p>
<p>Тому закликаю всіх підтримати цей законопроект, виявити повагу до тих людей, які воювали в ХХ столітті за нашу незалежність, віддавали дехто з них життя, дехто здоров'я багато залишив. Їх не так багато в нашій країні, однак їх також потрібно підтримати.</p>
<p></p>
<p>ГОЛОВУЮЧИЙ. Будь ласка, Вадим Євгенович Івченко, фракція "Батьківщина".</p>
<p></p>
<p>10:22:16</p>
<p>ІВЧЕНКО В.Є.</p>
<p>Прошу передати слово Соболєву. Дякую.</p>
<p></p>
<p>ГОЛОВУЮЧИЙ. Сергій Владиславович Соболєв, будь ласка.</p>
<p></p>
<p>10:22:29</p>
<p>СОБОЛЄВ С.В.</p>
<p>Шановний Голово, шановні колеги! Я хотів би підняти тему, яка, на мій погляд, є дуже і дуже актуальною і важливою. Всі ті зусилля, які зробив наш парламент, вище керівництво держави для визнання Російської Федерації країною-терористом або країною-спонсором тероризму, на мій погляд, повинно мати продовження.</p>
<p>Те, що на сьогодні існують терористичні утворення, приватні військові компанії а-ля "Вагнер" й інші, – це повинно бути піднято на міжнародному рівні, визнання цих військових компаній терористичними організаціями. І так само, як ми в парламенті, в цілому ряді наших рішень підкреслили цей найважливіший етап, який формує фактично і громадську думку, на мій погляд, так само зараз на всіх міжнародних аренах: від Організації Об'єднаних Націй, Парламентської асамблеї, асамблеї НАТО на всіх міжнародних зустрічах повинно бути підняте питання про визнання приватних військових російських фашистських компаній терористичними організаціями.</p>
<p>Це дасть змогу так само, як визнання терористом держави Російська Федерація, забути про термін давності для вищого керівництва Російської Федерації, Путіна і його оточення. Бо зараз уже всі розказують, що виявляється, це тільки Путін і дві-три людини з його оточення планували так звану "спеціальну операцію".</p>
<p>Ні! Відповідальність повинна нести вся держава, відповідальність повинен нести кожен росіянин, який сьогодні мовчить, який сьогодні робить вигляд, що нічого не відбувається на території України. Так само кожен, хто відноситься до приватних військових компаній, повинні нести відповідальність не як військові, а як терористи. Я вважаю, що це повинно бути окреме рішення, яке повинно готуватися на всіх рівнях.</p>
<p>Друга не менш важлива тема – це тема колабораціонізму. Ви знаєте, що в порядку денному у нас є декілька варіантів і внесення змін і доповнень до відповідного закону. На мій погляд, кожне міністерство і відомство повинно визначити виключний перелік професій, посад, які не відносяться до колабораціоністської діяльності, якщо люди виконують необхідні повноваження для дотримання життєдіяльності, здоров'я тих громадян, які залишилися на окупованій території.</p>
<p>На мій погляд, це дасть змогу…</p>
<p></p>
<p>ГОЛОВУЮЧИЙ. Будь ласка, Колтунович Олександр Сергійович, група "Платформа за життя та мир". Іменинник не хоче, передає Павленку. Будь ласка, Павленко.</p>
<p></p>
<p>10:25:50</p>
<p>ПАВЛЕНКО Ю.О.</p>
<p>Шановний пане Голово, шановні колеги, хочу звернути увагу в сьогоднішньому виступі на одну надзвичайну ситуацію. Це становище дітей і сімей на деокупованих територіях.</p>
<p>Протягом останніх місяців мав змогу ознайомитися з ситуацією в Харківській області. 24 звільнені громади в харківській області, 4 – в Херсонській області, на жаль, там ситуація подібна і до Харківської області. Крім усіх інших викликів є надзвичайний – це відновлення діяльності місцевих органів виконавчої влади, зокрема і служб у справах дітей. Так, з 24 територіальних громад в Харківській області, які деокуповані, лише третина має хоча би одного працівника на території громади, а більшість громад просто не мають жодного працівника. Майже 100 відсотків служб, і не лише в Харківській, Херсонській, а в більшості територій України не мають жодного засобу для роботи. Знищені приміщення, відсутні комп'ютери, про транспорт годі і говорити для того, щоб добратися до дитини і надати швидку їй допомогу.</p>
<p>Таким чином ми маємо ситуацію, коли за цей період, за 9 місяців цього року виявлено і надано статус: дитина-сирота, дитина, позбавлена батьківського піклування вдвічі менше ніж в минулому році. І це не тому, що дітей-сиріт стало менше, це не тому, що є якісь об'єктивні обставини, а тому що немає кому на рівні держави, на рівні відповідальної посадової особи надати цей статус, виявити дитину, влаштувати її. Більше того, заклади, куди би мали влаштовувати дітей, вони теж поруйновані, і таким чином дітей просто роздають по хатах, не надаючи жодного соціального захисту, не даючи жодної фінансової підтримки, перекладаючи відповідальність держави на плечі конкретних родин, наражаючи, на жаль, часом дітей на конкретну небезпеку.</p>
<p>Саме тому звертаюся до уряду України, Міністерства соціальної політики негайно вжити заходів для відновлення служб у справах дітей, негайно вжити заходів по перегляду відношення між центральним урядом і місцевими органами влади в рамках децентралізації, відновити державний контроль і державну роботу по захисту сім'ї, по захисту дитини. На жаль, Національна соціальна сервісна служба не справилась і провалила цю роботу. Тому вимагаю від уряду вжити заходів і персонально до посадових осіб, які сьогодні наражають на небезпеку конкретні сім'ї, конкретних дітей і не відновлюють повноцінне життя на деокупованих територіях.</p>
<p>Дякую.</p>
<p></p>
<p><a name=_GoBack></a>ГОЛОВУЮЧИЙ. Шановні колеги, завершальний виступ – Мезенцева Марія Сергіївна замість Сергія Штепи. І після цього, перед тим, як Марія почне говорити, я попрошу запросити народних депутатів до зали, тому що у зв'язку з великим компромісом, який знайдений між фракціями і групами, сьогодні практично всі питання будуть без обговорення. Тому я дуже попрошу всі фракції і групи запросити своїх народних депутатів до зали.</p>
<p>Марія Сергіївна, будь ласка.</p>
<p></p>
<p>10:29:19</p>
<p>МЕЗЕНЦЕВА М.С.</p>
<p>Дякую, пане Голово.</p>
<p>Шановні колеги, Російська Федерація, країна-терорист, країна-агресор влаштовує сьогодні кожній українській сім'ї так звану військову романтику, коли ми з вами вечеряємо при свічках, діти вчать уроки при лампах і енергоносіях. А взагалі це називається дуже просто - це енерготероризм. І візит високої єврокомісарки з питань енергетики, який відбувся на поточному тижні, до Києва, яка зустрілася з Президентом Зеленським, є чітким сигналом підтримки всієї Європи України.</p>
<p>Про що йде мова? Дорогі друзі, Україна в надзвичайно короткі строки з самих перших днів повномасштабної агресії Росії почала експортувати електроенергію до країн ЄС і продовжує це робити, незважаючи на те, що наші ГЕС, ТЕЦ вони таргетуються російською зброєю кожного дня. Президент Зеленський зазначив жахливу цифру: близько 40 відсотків цієї важливої енергоінфраструктури вже понівечена. Ми розраховуємо на новий формат співпраці. Це обов'язково нова група на кшталт "Рамштайну", яка зможе забезпечити наше активне долучення до нових економічних груп, а також енергопідтримки. Це стосується кожного округу, який ми з вами представляємо, кожної громади, це стосується тепла, енергозабезпечення для України в цю одну, напевно, з найважчих зим, яку ми будемо переживати.</p>
<p>Тому, колеги, з цієї поважної трибуни я хочу закликати в тому числі і вас продовжувати звертатися до колег парламентарів і урядів стосовно того, щоб ми назвали речі своїми іменами. Росія – це держава з режимом терористичним. По Росії, по їх очільникам, по Путіну і його найближчому політичному військовому оточенню ми повинні створити спеціальний трибунал. Мова йде про єдиний повторюваний злочин, який Росія може продовжувати здійснювати і в майбутньому, – це злочин агресії.</p>
<p>24 лютого поточного року російська брудна нога солдата ступила на українську землю вчергове після 2014 року. Вона робила це в Молдові, в Грузії, в Афганістані, в Сирії. Відповідь міжнародної спільноти повинна бути терміновою. Трибуналу бути! Україні бути! Вся Україна чекає на це важливе рішення від міжнародної спільноти. Друзі, тримаймося і працюємо на благо нашої держави.</p>
<p>Слава ЗСУ! І слава нещодавньому обміну, який був здійснений за лідерства Президента Зеленського і Офісу Президента, пана Єрмака, ГУРу та центру поводження з полоненими. Всіх українців буде повернуто додому. Всіх українців буде звільнено.</p>
<p></p>
<p>ГОЛОВУЮЧИЙ. Дякую, Марія Сергіївна.</p>
<p>Шановні колеги, я попрошу народних депутатів зайняти свої місця. Відповідно до статті 28 Регламенту Верховної Ради України я пропоную провести сигнальне голосування для прогнозування результатів голосувань питань порядку денного. Я нагадую, що необхідно, утримуючи сенсорну кнопку, натиснути зелену кнопку "за" та утримувати ці дві кнопки одночасно до завершення голосування, тобто до появи результатів на табло.</p>
<p>Шановні колеги, готові взяти участь у сигнальному голосуванні? Колеги, готові? Шановні колеги, прошу взяти участь у сигнальному голосуванні.</p>
<p></p>
<p>10:33:29</p>
<p>За-244</p>
<p>244 –за. 1 – проти. Утримались – 5. Не голосували – 93.</p>
<p>Дякую.</p>
<p>Шановні колеги, ще раз звертаюсь до всіх народних депутатів України, представників уряду із закликом неухильно дотримуватись безпекових правил у Верховній Раді України і не поширювати інформацію щодо перебігу пленарного засідання, прийнятих у парламенті рішень не раніше ніж через годину після завершення нашої роботи.</p>
<p>Шановні колеги, перелік питань, який був попередньо узгоджений Погоджувальною радою вам надано. Переходимо до розгляду питань порядку денного.</p>
<p>Шановні колеги, я попрошу зайняти свої місця, тому що як я сказав, переважна більшість питань ми домовились практично без обговорення сьогодні ми проголосуємо. Тому, щоб зал ще трошки зібрався.</p>
<p>Прошу зайняти свої місця. І ми переходимо до розгляду питань. 8175 – це проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев’ятого скликання".</p>
<p>Шановні колеги, я ставлю пропозицію прийняти в цілому з урахуванням пропозицій комітету та необхідними техніко-юридичними поправками проект Постанови про внесення змін до Постанови Верховної Ради України "Про обрання голів, перших заступників, заступників голів, секретарів, членів комітетів Верховної Ради України дев’ятого скликання" (реєстраційний номер проекту 8175). Готові голосувати? Прошу народних депутатів голосувати.</p>
<p></p>
<p>10:35:17</p>
<p>За-271</p>
<p>Рішення прийнято. Дякую, колеги.</p>
<p>Наступний у нас, ми домовилися без обговорення, проект 8062. Це проект Закону про внесення змін до Митного кодексу України щодо врегулювання питання притягнення до адміністративної відповідальності за дії, спрямовані на неправомірне звільнення від сплати митних платежів чи зменшення їх розміру, а також інші протиправні дії, спрямовані на ухилення від сплати митних платежів.</p>
<p>Я ставлю пропозицію включити це питання до порядку денного сесії. Прошу народних депутатів голосувати.</p>
<p></p>
<p>10:36:03</p>
<p>За-273</p>
<p>Рішення прийнято.</p>
<p>Я ставлю пропозицію прийняти за основу проект Закону про внесення змін до Митного кодексу України щодо врегулювання питання притягнення до адміністративної відповідальності за дії, спрямовані на неправомірне звільнення від сплати митних платежів чи зменшення їх розміру, а також інші протиправні дії, спрямовані на ухилення від сплати митних платежів (реєстраційний номер 8062). Прошу народних депутатів голосувати.</p>
<p></p>
<p>10:36:40</p>
<p>За-255</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 8062. Прошу народних депутатів голосувати.</p>
<p></p>
<p>10:37:06</p>
<p>За-228</p>
<p>Рішення прийнято.</p>
<p>Шановні колеги, надійшло від двох фракцій "ЄС" і "Батьківщина", перерва на 3 хвилини з заміною на виступ. І далі йдемо, прошу не розходьтеся, сьогодні будемо працювати інтенсивно і сподіваюся плідно.</p>
<p></p>
<p>10:37:27</p>
<p>ГЕРАЩЕНКО І.В.</p>
<p>"Європейська солідарність" дякує колегам по "Батьківщині", які поділяють наше занепокоєння відносно того, що вчергове у Верховній Раді України планують зараз запустити так звану спеціальну процедуру по розгляду такого важливого закону як Закон про конституційну процедуру.</p>
<p>Власне, хочу нагадати, що на початку дев'ятого скликання Верховної Ради обіцялося, що це спеціальна процедура буде запускатися лише один раз, коли ми розглядали Закон про банки. І потім, на жаль, неодноразово під час обговорення дискусійних складних законопроектів ця процедура включалася для того, щоб унеможливити будь-які спроби вдосконалити законопроекти через поправки народних депутатів. І зараз, на жаль, ми бачимо те саме шулерство, коли мова йде про таку ключову інституцію як Конституційний Суд.</p>
<p>Я хочу звернутися до колег по монобільшості і до влади, до нашої президії щодо того, що "Європейська солідарність" ще два роки тому зареєструвала законопроект про прозорий конкурс обрання членів Конституційного Суду. Ми всі тут пишаємося, як було сформовано Вищий антикорупційний суд, він формувався завдяки незалежним, в тому числі, іноземним експертом. І наша пропозиція, щоб Конституційний Суд формувався незалежною радою, куди увійдуть не корупційні ці всі зв'язки суддівські, а саме незалежні іноземні експерти, які б допомогли сформувати, дійсно, незалежний Конституційний Суд. Ми бачили ті порушення, за якими обиралися члени Конституційного Суду від Верховної Ради, коли не дотримувалася процедура. Ми зараз чекаємо висновків Венеційської комісії щодо Закону "Про Конституційний Суд України". І саме тому ми виступаємо категорично проти включення спеціальної процедури по законопроекту про конституційну процедуру і вимагаємо, щоб в пакеті до цього закону обов'язково йшов законопроект про незалежність Конституційного Суду і обрання конституційних суддів – це найвища інституція за рахунок Незалежної експертної ради, куди увійдуть наші іноземні партнери.</p>
<p>І ми звертаємося до президії з вимогою поставити цей законопроект на голосування до сесійної зали.</p>
<p>Дякую.</p>
<p></p>
<p>ГОЛОВУЮЧИЙ. Шановні колеги, переходимо до розгляду питання. Прошу народних депутатів зайняти свої місця.</p>
<p>Шановні колеги! На ваш розгляд вноситься колективна пропозиція, підписана 151 народним депутатом України, щодо застосування особливої процедури розгляду законопроектів в другому читанні передбаченої статтею 119 зі значком прим Регламенту Верховної Ради України при розгляді у другому читанні проекту Закону (реєстраційний номер 4533) про конституційну процедуру.</p>
<p>Шановні колеги, переходимо до прийняття рішення. Я прошу зайняти місця, одразу будемо голосувати. Відповідно до статті 119 зі значком прим Регламенту Верховної Ради України, я ставлю на голосування... Шановні колеги, я прошу зайняти місця! На місце сядьте, будь ласка.</p>
<p>Відповідно до статті 119 прим Регламенту Верховної Ради України ставлю на голосування пропозицію 151 народного депутата України щодо застосування особливої процедури розгляду законопроектів у другому читанні при розгляді проекту Закону (реєстраційний номер 4533) про конституційну процедуру. Готові голосувати? Готові голосувати?</p>
<p>Я прошу народних депутатів голосувати.</p>
<p></p>
<p>10:41:45</p>
<p>За-199</p>
<p>Рішення не прийнято.</p>
<p>Йдемо далі, колеги.</p>
<p>Шановні колеги, не прийнято рішення, але це не позбавляє будь-яких інших 150 депутатів перереєструвати нову процедуру, тому інформація просто до відому. Йдемо далі, шановні колеги.</p>
<p>Наступний законопроект 8032. Ми теж домовились без обговорення. Це проект Закону про внесення змін до Закону України "Про пенсії за особливі заслуги перед Україною" (щодо борців за незалежність України у ХХ столітті).</p>
<p>Я ставлю пропозицію включити це питання до порядку денного сесії.</p>
<p></p>
<p>10:42:43</p>
<p>За-299</p>
<p>Рішення прийнято.</p>
<p>Одразу переходимо до рішення. Я ставлю пропозицію прийняти за основу проекту Закону про внесення змін до Закону України "Про пенсії за особливі заслуги перед Україною" (щодо борців за незалежність України у XX столітті) (реєстраційний номер 8032).</p>
<p>Прошу народних депутатів голосувати.</p>
<p></p>
<p>10:43:12</p>
<p>За-298</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання… Не треба? Ні. В цілому, ні. Ні. Ні. Такої домовленості не було. Можу скоротити строки. Скорочувати? А ви завжди голосуєте проти.</p>
<p>Добре. Я ставлю пропозицію скоротити строки для подачі пропозицій і поправок для підготовки до другого читання законопроекту (реєстраційний номер 8032).</p>
<p></p>
<p>10:43:59</p>
<p>За-297</p>
<p>Рішення прийнято.</p>
<p>Йдемо далі, шановні колеги.</p>
<p>Наступний законопроект 6129, це проект Закону про затвердження Загальнодержавної цільової науково-технічної космічної програми на 2021-2025 роки.</p>
<p>Я ставлю пропозицію прийняти за основу цей законопроект. Прошу народних депутатів голосувати.</p>
<p></p>
<p>10:44:35</p>
<p>За-282</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 6129. Прошу народний депутатів голосувати.</p>
<p></p>
<p>10:44:59</p>
<p>За-261</p>
<p>Рішення прийнято.</p>
<p>Ідемо далі, шановні колеги, теж без обговорення законопроект 6321 – це проект Закону про внесення змін до статті 166 зі значком 11 Кодексу України про адміністративні правопорушення у зв'язку зі змінами в порядку подання державному реєстратору інформації про кінцевого бенефіціарного власника юридичної особи.</p>
<p>Я ставлю пропозицію прийняти за основу з доопрацюванням положень, відповідно до частини першої статті 116 Регламенту Верховної Ради України проект Закону 6321. Готові голосувати? Прошу народних... Я це тільки що оголосив. Шановні колеги, хто не чує – оттут такий мікрофончик є, візьміть, будь ласка.</p>
<p>Я це оголосив, ще раз, друзі, не збивайте, давайте тоді ще раз, щоб було чітко і зрозуміло. Прийняти за основу з доопрацюванням положень, відповідно до частини першої статті 116 Регламенту Верховної Ради України, проект Закону 6321. Все всім зрозуміло за що голосуємо? Прошу народних депутатів голосувати.</p>
<p></p>
<p>10:46:16</p>
<p>За-286</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 6321. Готові голосувати? Прошу народних депутатів голосувати.</p>
<p></p>
<p>10:46:42</p>
<p>За-269</p>
<p>Рішення прийнято.</p>
<p>Ідемо далі, шановні колеги, теж наступний законопроект ми домовилися – без обговорення. Це проект Закону про внесення змін до деяких законодавчих актів України щодо обов’язкової реєстрації та використання електронних кабінетів в Єдиній судовій інформаційно-телекомунікаційній системі представниками правничих професій, юридичними особами та фізичними особами-підприємцями (реєстраційний номер 7074... 7574-д, 7574-д). Я ставлю пропозицію включити це питання до порядку денного сесії разом з іншими законопроектами, які до нього прив'язані.</p>
<p>Прошу народних депутатів голосувати.</p>
<p></p>
<p>10:47:38</p>
<p>За-293</p>
<p>Рішення прийнято.</p>
<p>Я ставлю пропозицію прийняти за основу з доопрацюваннями положень відповідно до частини першої статті 116 Регламенту Верховної Ради України проект Закону про внесення змін до деяких законодавчих актів України щодо обов’язкової реєстрації та використання електронних кабінетів в Єдиній судовій інформаційно-телекомунікаційній системі представниками правничих професій, юридичними особами та фізичними особами-підприємцями (реєстраційний номер проекту 7574-д). Готові голосувати?</p>
<p>Прошу народних депутатів голосувати.</p>
<p></p>
<p>10:48:21</p>
<p>За-277</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок для підготовки до другого читання законопроекту 7574-д. Готові голосувати?</p>
<p>Прошу народних депутатів голосувати.</p>
<p></p>
<p>10:48:48</p>
<p>За-262</p>
<p>Рішення прийнято.</p>
<p>Шановні колеги, наступних два законопроекти, вони, в принципі, пов'язані. Ми домовилися перший з обговоренням, другий без обговорення. Тому я оголошую, що ми переходимо до законопроекту 6240… 6420, перепрошую, до законопроекту 6420. Це проект Закону про правовий режим майна загальносоюзних громадських об'єднань (організацій) колишнього Союзу РСР. Я ставлю пропозицію розглянути це питання за скороченою процедурою.</p>
<p>Прошу народних депутатів голосувати.</p>
<p></p>
<p>10:49:31</p>
<p>За-254</p>
<p>Рішення прийнято.</p>
<p>Шановні колеги, будь ласка, давайте записуємося: два – за, два – проти. І після цього голосування. Шановні колеги, прошу не розходитися. Два – за, два – проти, це може бути і три хвилини. Будь ласка, записуйтесь.</p>
<p>Будь ласка, народний депутат Швачко Антон Олексійович, фракція політичної партії "Слуга народу".</p>
<p></p>
<p>10:50:07</p>
<p>ШВАЧКО А.О.</p>
<p>Прошу передати слово Наталусі.</p>
<p></p>
<p>ГОЛОВУЮЧИЙ. Будь ласка, Наталуха Дмитро Андрійович.</p>
<p></p>
<p>10:50:13</p>
<p>НАТАЛУХА Д.А.</p>
<p>Колеги, прошу підтримати. <i>(Оплески)</i></p>
<p></p>
<p>ГОЛОВУЮЧИЙ. Фантастичний виступ, він увійде в аннали Верховної Ради України. Просто гольова передача, дякую, пане Швачко.</p>
<p>Будь ласка, ідемо далі. Кубів Степан Іванович, "Європейська солідарність".</p>
<p></p>
<p>10:50:43</p>
<p>КУБІВ С.І.</p>
<p>Шановний пане Голово, шановні колеги! Ви знаєте, даний законопроект і на засіданні комітету мав широке обговорення, де метою того законопроекту є встановлення правових засад визначення суб'єктів права власності, яке розташоване на території України станом на 24.08.1991 року, перебувало у віданні, володінні, користуванні відповідних громадських об'єднань і організацій.</p>
<p>Попри явну необхідність врегулювати це питання, проект містить елементи правової невизначеності, про що говорить і ГНЕУ, що відкриває можливості для зловживань. Зокрема відчуження майна, яке перебуває в даний момент у власності і фізичних осіб, і приватних компаній.</p>
<p>Фактично йдеться про великий перерозподіл власності не за юридичними правилами і критеріями та строків давності. Передусім зачепить власність і профспілок. Це стосується дитячих лікувально-оздоровчих таборів, санаторіїв, пансіонатів. Навряд чи держава виступить ефективним власником, коли це вже є у власності і організацій, і фізичних осіб, і вкладені великі інвестиції по державно-приватному партнерству.</p>
<p>Разом з тим хочу сказати, що визнання держави Україна правонаступницею юридичних осіб, громадських організацій потребує додаткового правового врегулювання, оскільки воно на сьогоднішній день не відображено в законодавчій базі. Проект потребує на сьогоднішній день і великого доопрацювання як разом із порадами, спільними засіданнями громадських організацій. Фізичні особи, які набули право власності за цей період… Потребує обговорення. По даному питанню ми утримуємося.</p>
<p>Дякую.</p>
<p></p>
<p>ГОЛОВУЮЧИЙ. Будь ласка, Нестор Іванович Шуфрич, група "Платформа за життя та мир".</p>
<p></p>
<p>10:52:53</p>
<p>ШУФРИЧ Н.І.</p>
<p>Дякую, шановний пане Голово.</p>
<p>Питання зрозуміле. Про розграбування майна наших профсоюзів легенди ходять і абсолютно вірне рішення – менше треба говорити і швидше голосувати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Будь ласка, замість Соболєва Євтушок Сергій Миколайович. Перед тим як Сергій Миколайович почне говорити, одну секундочку. Шановні колеги, я попрошу запросити народних депутатів до зали, бо далі знову почнемо інтенсивно голосувати. Я прошу народних депутатів запросити до зали.</p>
<p>Будь ласка, Сергій Миколайович.</p>
<p></p>
<p>10:53:28</p>
<p>ЄВТУШОК С.М.</p>
<p>Сергій Євтушок, фракція "Батьківщина". Шановні колеги, я, дивлячись на авторів, оцей Кабінет Міністрів України, не хотів би проводити тут лікбез з точки зору імплементації цього проекту нормативно-правового акта, який зараз внесений і розглядається в сесійній залі. Я одразу хочу наголосити на тому, що в даній ініціативі є щонайменше дві статті Конституції України, які порушуються. Це частина четверта статті 41 Конституції України – це право громадян України користуватися своїм майном, а також частина четверта статті 13 Конституції України – це також право власників того чи іншого майна взагалі.</p>
<p>Я хочу сказати за інвесторів. Якщо ми тут з вами говоримо про ліберальний підхід управління країною, то зараз оцей механізм не можна назвати інакше як механізм комуністичного режиму – повернення в державу власності і майна громадян. Мова йде про те, що 30 років учасники цих спілок розбудовували, господарювали, будували, закуповували автомобілі в ці спілки, але в той же час зараз чомусь у Кабінеті Міністрів вирішили забрати це все майно. Більше того, скажу, що за ці 30 років повністю модернізувався управлінський підхід в цих організаціях.</p>
<p>Я вважаю, що ліберали, які зараз натиснуть кнопку зелену і підтримають дану ініціативу, не що інше, як підтримка комуністичного режиму по тих ініціативах, які зараз уряд нам подав, щоб ми голосували. Захищаємо майно громадян, захищаємо Конституцію України, захищаємо...</p>
<p></p>
<p>ГОЛОВУЮЧИЙ. Шановні колеги, переходимо до прийняття рішення. Я прошу народних депутатів зайняти їхні робочі місця. Колеги, займіть робочі місця, переходимо до прийняття рішення.</p>
<p>Я ставлю пропозицію, шановні колеги... Шановні колеги, переходимо до прийняття рішення. Я ставлю пропозицію прийняти за основу проект Закону про правовий режим майна загальносоюзних громадських об'єднань (організацій) колишнього Союзу РСР (реєстраційний номер 6420).</p>
<p>Шановні колеги, готові голосувати? Прошу народних депутатів голосувати.</p>
<p></p>
<p>10:56:55</p>
<p>За-232</p>
<p>Рішення прийнято.</p>
<p>Я ставлю пропозицію скоротити наполовину строки подачі пропозицій і поправок до другого читання. Прошу народних депутатів голосувати.</p>
<p></p>
<p><a name=Temp></a>10:57:21</p>
<p>За-209</p>
<p>Рішення не прийнято.</p>
<p>Будемо 14 днів розглядати.</p>
<p>Одразу переходимо до голосування за наступний законопроект, пов'язаний з цим.</p>
<p>По фракціях покажіть, будь ласка. Попереднє по фракціях покажіть, будь ласка.</p>
<p>Шановні колеги, законопроект 6421. Це проект Закону про мораторій на відчуження майна загальносоюзних громадських об'єднань (організацій) колишнього Союзу РСР.</p>
<p>Я ставлю одразу пропозицію прийняти за основу проект Закону про мораторій на відчуження майна загальносоюзних громадських об'єднань (організацій) колишнього Союзу РСР (реєстраційний номер 6421).</p>
<p>Готові голосувати? Прошу народних депутатів голосувати.</p>
<p></p>
<p>10:58:18</p>
<p>За-234</p>
<p>Рішення прийнято.</p>
<p>Я тоді не буду ставити пропозицію скорочення строків, бо попереднє не скоротили, будемо... щоб вони синхронно йшли.</p>
<p>По фракціях покажіть, будь ласка.</p>
<p>Всі побачили соціалістів. Ідемо далі.</p>
<p>Шановні колеги, наступний законопроект 7687. Ми домовилися, що там буде тільки три поправки Тараса Івановича Батенка і одна поправка "Європейської солідарності", і голосуємо.</p>
<p>Будь ласка, я надаю слово Тарасу Івановичу. <i>(Шум у залі) </i>Три, я сказав. Дві буде? Дві.</p>
<p>Тарасе Івановичу, давайте, говоріть.</p>
<p></p>
<p>10:58:58</p>
<p>БАТЕНКО Т.І.</p>
<p>Руслане Олексійовичу, можна дві хвилини, щоб я міг...</p>
<p></p>
<p>ГОЛОВУЮЧИЙ. Дві хвилини. Тарасе Івановичу, дві хвилини, будь ласка.</p>
<p></p>
<p>10:59:06</p>
<p>БАТЕНКО Т.І.</p>
<p>Колеги, я хочу нагадати, було справедливо сказано в цьому сесійному залі нашими іншими колегами, що Кремль завжди вважав українську освіту і освічену українську націю своєю стратегічною ціллю. І ми знаємо про те, що низка студентів денної форми навчання в перші дні війни записалися в тероборону, а потім опинилися на передовій. І незважаючи на те, що стаття 23 Закону України "Про мобілізаційну підготовку та мобілізацію" чітко забороняє призов на військову службу під час мобілізації на особливий період здобувачів професійно-технічної, фахової вищої, передвищої, асистентів, аспірантів і так дальше. Все-таки ці наші відважні люди молоді захищають до сьогодні нашу Батьківщину.</p>
<p>Але, ми вважаємо, що вони мають право, право здобути цю освіту будучі на денній формі навчання. Відповідно до Закону про мобілізацію і статті 23, яку я назвав. Тому дана правка, яка вносить зміни до низки законів передбачає норми про звільнення з військової служби під час воєнного стану за їхнім бажанням військовослужбовців – здобувачів професійної, фахової передвищої та вищої освіти, асистентів-стажистів, аспірантів, докторантів, які навчаються за денною або дуальною формою здобуття освіти.</p>
<p>Я прошу зал підтримати цю поправку. Це не так багато наших студентів, які вже виконали свій і виконують далі свій громадянський обов'язок захищаючи нашу державу. Вони мають право на ротацію, скажімо так. Тому прошу зал підтримати поправку номер 5, поправку номер 26 і поправку номер 27.</p>
<p>Дякую.</p>
<p></p>
<p>ГОЛОВУЮЧИЙ. Дякую, Тарас Іванович.</p>
<p>Значить 5 поправка вона врахована частково. Ви наполягаєте на повному врахуванні. А 26-а, 27-а не враховані, ви наполягаєте на врахуванні. Саме в такій редакції я буду ставити ці пропозиції.</p>
<p>Шановні колеги, ставлю поправку номер 5, вона врахована частково. Тарас Іванович наполягає на повному врахуванні цієї поправки. Шановні колеги, а яка позиція комітету по цих поправках? Будь ласка.</p>
<p></p>
<p>11:01:25</p>
<p>ЗАВІТНЕВИЧ О.М.</p>
<p>Шановні колеги, 5 поправка, ми її врахували частково, половину правки ми врахували. Іншу частину правки ми не враховували, тому що вона відноситься до іншого законопроекту.</p>
<p>Прошу залишити все ж таки ці поправки в редакції комітету.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, тепер ситуація повністю зрозуміла. Голосуємо по поправках.</p>
<p>І так, 5 поправка врахована частково. Автор наполягає на повному врахуванні. Пропозиція комітету залишити вусе як було. Тому я ставлю 5 поправку на голосування. Прошу народних депутатів голосувати.</p>
<p></p>
<p>11:02:07</p>
<p>За-124</p>
<p>Рішення не прийнято.</p>
<p>Я ставлю 26 поправку авторства Тараса Івановича Батенка на врахування. Прошу народних депутатів голосувати.</p>
<p></p>
<p>11:02:32</p>
<p>За-130</p>
<p>Рішення не прийнято.</p>
<p>І я ставлю 27 поправку народного депутата Батенка на врахування. Прошу народних депутатів голосувати.</p>
<p></p>
<p>11:02:55</p>
<p>За-114</p>
<p>Рішення не прийнято.</p>
<p>Ще одна поправка від "ЄС". Хто буде, Ірино? Будь ласка, Ірина Фріз, номер поправки одразу.</p>
<p></p>
<p>11:03:09</p>
<p>ФРІЗ І.В.</p>
<p>Дякую, пане Голово. Шановні колеги, я вас прошу звернути увагу, що закон, який ми сьогодні зараз розглядаємо, дійсно є актуальним і важливим. Разом з тим, одна-єдина правка фактично його робить таким, що несе в собі корупційні ризики.</p>
<p>Зараз я говорю про необхідність поставити на підтвердження 12 правку, яка була внесена пані Мар'яною Безуглою з колегами і яка фактично робить дискрецію повноважень Кабміну. Який на власний розсуд буде формувати порядки та критерії щодо підприємств, організацій та установ, які будуть відноситися під цей закон, а також до тих людей, які будуть підпадати під бронювання.</p>
<p>Тому я прошу поставити цю правку на підтвердження, не підтримувати її, адже без неї цей законопроект є вкрай необхідним для нашої держави сьогодні. Дякую.</p>
<p></p>
<p>ГОЛОВУЮЧИЙ. Будь ласка, позиція комітету. Олександр Михайлович!</p>
<p></p>
<p>11:04:07</p>
<p>ЗАВІТНЕВИЧ О.М.</p>
<p>Шановні колеги, це правка комітетська, прошу її підтримати, коротко поясню, про що це. Ця редакція була узгоджена з Кабінетом Міністрів і з Міністерством оборони і це задля того, щоб з 10 листопада вже могли нормально бронюватися, за нормальною процедурою, 600 тисяч громадян, які потрібні для економіки. Тому прошу підтримати зеленою. Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я ставлю 12 поправку авторства Мар'яни Безуглої… Це комітетська поправка, але перший автор Мар'яна Безугла, я так розумію, але вона комітетом врахована. Водночас народна депутатка Фріз просить поставити її на підтвердження, комітет просить підтримати цю поправку.</p>
<p>Я ставлю на голосування 12 поправку. Прошу народних депутатів голосувати.</p>
<p></p>
<p>11:05:06</p>
<p>За-245</p>
<p>Рішення прийнято. Поправка залишилася врахована.</p>
<p>Колеги, завершили обговорення, переходимо до прийняття рішення.</p>
<p>Я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про мобілізаційну підготовку та мобілізацію" щодо бронювання військовозобов'язаних на період мобілізації та на воєнний час (реєстраційний номер 7687).</p>
<p>Готові голосувати? Прошу народних депутатів голосувати.</p>
<p></p>
<p>11:05:50</p>
<p>За-290</p>
<p>Рішення прийнято. Закон прийнятий в цілому.</p>
<p>Дякую.</p>
<p>Йдемо далі. Далі у нас теж тільки дві поправки. Наступний законопроект 7243 це проект Закону про внесення зміни до статті 24 Закону України "Про Службу безпеки України". Казали, що буде дві поправки.</p>
<p>Ваш представник був на Погоджувальній раді, Юля. Там дві поправки Гончаренка, ми домовлялися.</p>
<p>Юля Клименко, ви хочете поставити на підтвердження чи на врахування? На підтвердження. Але спочатку тоді Гончаренко, потім, якщо це не ті поправки, які ви хочете, ви ще поставити.</p>
<p>Олексій Олексійович, будь ласка.</p>
<p></p>
<p>11:06:35</p>
<p>ГОНЧАРЕНКО О.О.</p>
<p>Дякую дуже. Шановний пане Голово! Я попрошу дві хвилини, щоб далі потім час не забирати.</p>
<p></p>
<p>ГОЛОВУЮЧИЙ. Будь ласка, але назвіть одразу номери, щоб ми могли знайти.</p>
<p></p>
<p>11:06:44</p>
<p>ГОНЧАРЕНКО О.О.</p>
<p>Поправка номер 3 і поправка номер 4. І, якщо можна, дякую.</p>
<p></p>
<p>ГОЛОВУЮЧИЙ. Будь ласка.</p>
<p></p>
<p>ГОНЧАРЕНКО О.О. Шановні колеги! Насправді я навіть не закликаю вас збити ці поправки, тому що вони можуть залишитися в цьому законі, але мова йде про інше. Я хочу скористатися цією можливістю, ми зараз розглядаємо Закон "Про Службу безпеки України", коли ми його розглядали в першому читанні, я казав, питання майна це все дуже цікаво, я не розумію проблеми, які сьогодні є в СБУ, з майном, яке 30 років, СБУ майном користувалося.</p>
<p>Однак, сьогодні є величезні проблеми і ми дуже хотіли би почути все-таки відповіді. Тому що є офіцери СБУ, які сьогодні боронять державу, які, на жаль, гинуть сьогодні на цій війні і це наші герої, і ми їм величезну повагу маємо і дякуємо.</p>
<p>Але є, на жаль, зрадники в СБУ. Ми бачимо справу генерала Наумова, який тікав з діамантами. Ми бачимо справи по СБУ представниках, працівниках Херсонського управління, центрального апарату. Ми всі пам'ятаємо, що 17 липня, друзі, 17 липня, тобто декілька місяців тому, Іван Баканов був відсторонений від своєї посади Голови СБУ, Указом Президента Зеленського з формулюванням за порушення статті 47 Дисциплінарного статуту Збройних Сил, а саме невиконання, неналежне виконання службових обов'язків, яке призвело до людських жертв чи інших тяжких наслідків.</p>
<p>Друзі, це таке формулювання по якому ми маємо почути відповідь, а що ж зробив, чи не зробив Іван Баканов? Однак, з того дня ми нічого не знаємо, Іван Баканов просто кудись зник, як каменем пішов на дно якесь. На якому дні він знаходиться? Що відбувається? Що показала перевірка? Це не просто питання до Баканова, тому що це і є єдине, що нас забезпечить, щоб це не повторювалося в майбутньому, в цьому зацікавлені ми всі з вами тут. Бо від роботи СБУ залежить життя кожного українця сьогодні.</p>
<p>Тож ми вимагаємо і хочемо...</p>
<p></p>
<p>ГОЛОВУЮЧИЙ. Будь ласка, позиція комітету по 3 і 4 поправці.</p>
<p></p>
<p>11:08:54</p>
<p>ЗАВІТНЕВИЧ О.М.</p>
<p>Колеги, 3 і 4 поправка стосується тут у нас одного формулювання "визначеного законодавством або законом". Є комітетська поправка згідно рекомендації ГНЕУ ми зазначили комітетську "визначеного законом". Все.</p>
<p>І прошу залишити в редакції комітету.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, давайте тоді... Олексій Олексійович, ви вимагаєте, щоб ми голосували по цим? Не вимагаєте. Тоді не будемо голосувати.</p>
<p>Юлія Леонідівна Клименко, будь ласка. Дві хвилини, чи дві поправки?</p>
<p></p>
<p>11:09:22</p>
<p>КЛИМЕНКО Ю.Л.</p>
<p>Дві хвилини. І я не буду вимагати, я просто хочу сказати по закону...</p>
<p></p>
<p>ГОЛОВУЮЧИЙ. Добре, 2 хвилини, і після цього голосуємо, колеги.</p>
<p>Будь ласка, Юлія.</p>
<p></p>
<p>11:09:30</p>
<p>КЛИМЕНКО Ю.Л.</p>
<p>Шановні колеги, Служба безпеки України – це орган, який повинен займатися і захищати нашу державу, в тому числі від терористів. Лежить дуже багато законопроектів по Службі безпеки, по реформі її, по тому щоб забрати в неї економічні функції. А замість цього ми з вами розглядаємо закон на одну строчку про передачу, фактично, дерибан майна Служби безпеки України абсолютно безконтрольним способом. Тому що хочу нагадати, що Служба безпеки України, а також багато центральних органів влади і державних підприємств є найбільшими холдингами нерухомості в Україні. Вони володіють, Служба безпеки України має: 33 дитячих садки, бази, в Конча-Заспі землі, які вже давно роздерибанені не цією владою і багато всього іншого. Це величезний холдинг нерухомості. У нас немає інших проблем як дерибан державного майна.</p>
<p>Скажіть, будь ласка, у вас війна закінчилася? Навіщо ви виносите такі законопроекти в зал? Вчора в нашому комітеті розглядався законопроект про те, щоб дати Службі безпеки України самим собі видавати номерні знаки. Тобто вони вже поза МВС хочу піти. Що це за монстр, який перетворюється в КГБ, НКВД, ФСБ? Скажіть, будь ласка, є чим зайнятися в країні, яка воює?</p>
<p>Тому я вас дуже закликаю не виносити такі законопроекти, будь ласка, в зал, а зайнятися реформою Служби безпеки України, залишити їй те майно, яке їй потрібно. Але, якщо якесь майно потрібно передати Збройним Силам, Генштабу Міністерству оборони на даний момент, зробіть це, будь ласка, зі Служби безпеки України на воєнний стан окремі об'єкти і виключно на оборону і безпеку, на Міністерство оборони, на ЗСУ і на інші органи. Не потрібно давати можливість Службі безпеки України з кучею корупції, з кучею незрозумілих людей дерибанити майно вартістю…</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, я надаю ще слово Олександру Михайловичу на відповідь і після цього переходимо до голосування. Прошу народних депутатів зайняти свої місця.</p>
<p>Олександр Михайлович, будь ласка.</p>
<p></p>
<p>11:11:45</p>
<p>ЗАВІТНЕВИЧ О.М.</p>
<p>Шановні колеги, пані Юлія, ми вже дійсно багато спілкувалися з приводу цього законопроекту. Але, колеги, мушу нагадати, законопроект суто технічний, не йдеться ні про які дерибани і передачі. СБУ є суб'єктом управління своїм же майном. Це не тільки будівлі і землі, як тут говорять, це все інше майно, навіть автотранспорт, і СБУ зараз є суб'єктом в іншому законопроекті, це стосується державної власності, а в самому Законі базовому в СБУ цієї норми немає, просто технічний законопроект, який ще був розроблений Кабінетом Міністрів до війни. Прошу підтримати.</p>
<p>Дякую.</p>
<p></p>
<p>ГОЛОВУЮЧИЙ. Дякую.</p>
<p>Шановні колеги, переходимо до прийняття рішення. Прошу зайняти свої місця. Я сталю пропозицію прийняти в другому читанні та в цілому з необхідними техніко-юридичними поправками проект Закону про внесення зміни до статті 24 Закону України "Про Службу безпеки України" (реєстраційний номер 7243). Готові голосувати. Прошу народних депутатів голосувати.</p>
<p></p>
<p>11:13:09</p>
<p>За-272</p>
<p>Рішення прийнято. Закон прийнятий в цілому.</p>
<p>Ідемо далі. Наступний законопроект 7649 – це проект Закону про внесення змін до деяких законів України щодо спрощення механізму участі у загальнообов'язковому державному пенсійному страхуванні.</p>
<p>Галино Миколаївно, я прошу займіть ваше місце. Ми домовлялися: три поправки від "Батьківщини", це... Не буде поправок, все, без поправок одразу голосуємо. Не буде, так? Не буде, все. Дякую.</p>
<p>Шановні колеги, тоді я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до деяких законів України щодо спрощення механізму участі у загальнообов'язковому державному пенсійному страхуванні (реєстраційний номер проекту 7649). Прошу народних депутатів голосувати.</p>
<p></p>
<p>11:14:17</p>
<p>За-273</p>
<p>Рішення прийнято. Закон прийнятий в цілому. Вітаю, колеги!</p>
<p>Наступний законопроект 8088 – це проект Закону про внесення змін до Закону України "Про забезпечення прав і свобод громадян та правовий режим на тимчасово окупованій території України" щодо деяких питань визначення правового статусу тимчасово окупованих територій України в умовах воєнного стану. Я ставлю пропозицію включити до порядку денного сесії цей законопроект, 8088.</p>
<p>Прошу народних депутатів голосувати.</p>
<p></p>
<p>11:15:01</p>
<p>За-308</p>
<p>Шановні колеги, я так розумію, що без обговорення.</p>
<p>Я ставлю пропозицію прийняти за основу проект Закону про внесення змін до Закону України "Про забезпечення прав і свобод громадян та правовий режим на тимчасово окупованій території України" щодо деяких питань визначення правового статусу тимчасово окупованих територій України в умовах воєнного стану (реєстраційний номер 8088). Готові голосувати?</p>
<p>Прошу народних депутатів голосувати.</p>
<p></p>
<p>11:15:43</p>
<p>За-312</p>
<p>Рішення прийнято.</p>
<p>Шановні колеги, в цілому? <i>(Шум у залі) </i>Тоді скорочуємо строки.</p>
<p>Шановні колеги, я ставлю пропозицію скоротити наполовину строки подачі пропозицій і поправок для підготовки до другого читання законопроекту 8088. Прошу народних депутатів голосувати.</p>
<p></p>
<p>11:16:20</p>
<p>За-312</p>
<p>Рішення прийнято.</p>
<p>Шановні колеги, і завершальний на сьогодні законопроект, але євроінтеграційний. Це законопроект 8008. Це проект Закону про внесення змін до Закону України "Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення" щодо захисту фінансової системи України від дій держави, яка здійснює збройну агресію проти України, та адаптації законодавства до окремих стандартів FATF і вимог Директиви ЄС 2018/843.</p>
<p>Ми домовлялися так: 4 хвилини – Мамка і 3 поправки, далі подивимося… У вас скільки буде? Дві хвилини, да? Михайло Михайлович. І після цього голосуємо, я так розумію, так?</p>
<p>Будь ласка, Мамка Григорій Миколайович.</p>
<p></p>
<p>11:17:14</p>
<p>МАМКА Г.М.</p>
<p>Шановні народні депутати, цей закон важливий тільки тим, що ми вводимо нову систему і оцінки ризиків. У 2019 році ми прийняли законопроект, який став у 20-му році Законом про запобігання та протидію легалізації (відмивання) доходів, одержаних злочинним шляхом.</p>
<p>Згідно цього закону ми визначили нове визначення – це політично значущі особи. Цей законопроект, який став законом, він все-таки і голосувався, і рекомендувався щодо Директиви (ЄС) 2015/849, де пункт 22 чітко визначає, що особам, які підпадають під виявлення ризиків, необхідно встановлювати термін найменший зобов'язання щодо 12 місяців.</p>
<p>Директива ЄС вказує про те, що, якщо держава приймає рішення збільшувати термін, то це самостійне рішення держави. Самостійне рішення держави, на жаль, ми прийняли, що у нас PEP довічно, але згідно даної директиви. Але інші держави, такі як Австрія, Бельгія, Британія, встановили термін визначення ризиків цих публічних осіб – це протягом одного року. Австралія взагалі не вважає PEP, коли залишили посаду: Бразилія, Канада – 5 років максимально; Польща, Латвія – 1 рік. А в США також невизначені щодо ризиковості проведення операцій PEP – тільки закордонні PEP.</p>
<p>Своїми правками я хочу внести пропозицію змін до закону, про те, що систему FATF визначення ризиків держава Україна легалізує, це визначення ризиків. А з ризиками борються і усувають неточності і притягають до відповідальності інші органи, які у нас у державі Україна є. Це фінмоніторинг, це Служба безпеки України, БЕБ і всі інші правоохоронні органи. Вони нікуди не діваються. Ця система полегшує визначити ті чи інші критерії. Моїм законопроектом я рекомендую, що якщо людина, які здійснює цю діяльність і підпадає під ознаки на протязі свого часу, нею і займаються, перевіркою інформації, правоохоронні органи. Вони ж нікуди не зникають. Після закінчення роботи функції, які на неї покладені, на протязі трьох років ця особа повністю подає звітність і все інше, те, що передбачено законом. Після цього уже саме визначення РЕР зникає, вона проводить як звичайний громадянин України. Згідно закону, який я називав, звичайний громадянин України, в тому числі ми з вами, попадаємо в первинну ланку фінмоніторингу за 5 тисяч гривень.</p>
<p>Шановний Голово, прошу поставити на врахування мої правки за номером 16, 19 і 22, які обмежують термін замість довічно на термін три роки. Я рахую, цього достатньо терміну для того, щоб скільки служб займалося, виявили ризики, встановили неточності і притягнули до відповідальності.</p>
<p>Прошу зал голосувати "за", підтримати. Якщо буде термін, тоді уже і буде і відповідальність, і більш активна робота правоохоронних органів.</p>
<p>Дякую. Прошу поставити три правки на врахування.</p>
<p></p>
<p>ГОЛОВУЮЧИЙ. Дякую, Григорій Миколайович.</p>
<p>Будь ласка, я запрошую Ольгу Михайлівну від комітету пояснити ситуацію. Будь ласка, Ольга Михайлівна.</p>
<p></p>
<p>11:21:20</p>
<p>ВАСИЛЕВСЬКА-СМАГЛЮК О.М.</p>
<p>Дякую.</p>
<p>Шановний Григорій Миколайович, наша з вами дискусія триває вже три роки щодо статусу РЕР. Вашими правками ви хочете ще більше погіршити ситуацію РЕР в Україні. Я поясню, чому. Тому що зараз ви РЕР і після закінчення 12 місяців з дати закінчення вашої діяльності до вас застосовується ризик-орієнтований підхід, так як і до всіх. Ви пропонуєте зробити це через три роки.</p>
<p>Перше. В жодній країні світу, окрім Росії, ви, мабуть, читали російський переклад директиви Євросоюзу, не застосовується те, що ви пропонуєте.</p>
<p>Друге. Ви порушуєте наші зобов'язання зі вступу в Євросоюз і, враховуючи такі правки, ви нівелюєте всі зусилля України по вступу в Європейський Союз.</p>
<p>Дякую.</p>
<p></p>
<p>ГОЛОВУЮЧИЙ. Ольга Михайлівна, єдине, ваші дискусії – це ваші, ви ж від комітету, <i> </i>трошки ближче до рішення комітету. Добре? Добре, добре, добре. Дякую.</p>
<p>Шановні колеги, ну, прізвища ж не було, тип паче в поганому... Пане попередній доповідач, щоб не нарватися на право на репліку, я вас прошу. Дякую вам. Дякую.</p>
<p>Шановні колеги, я почергово ставлю ці поправки, позицію автора, позицію ви почули. Шановні колеги, я ставлю поправку 16 авторства Мамки на врахування. Будь ласка, прошу голосувати.</p>
<p></p>
<p>11:23:06</p>
<p>За-227</p>
<p>Рішення прийнято.</p>
<p>Я ставлю поправку 19 авторства Григорія Мамки. Прошу народних депутатів голосувати.</p>
<p></p>
<p>11:23:36</p>
<p>За-239</p>
<p>Рішення прийнято.</p>
<p>І завершальна поправка 22 авторства Григорія Мамки. Ставлю на голосування, прошу голосувати.</p>
<p></p>
<p>11:24:03</p>
<p>За-234</p>
<p>Рішення прийнято.</p>
<p>Шановні колеги. більше ніхто не буде наполягати на поправках? Будь ласка, Смаглюк, Василевська-Смаглюк.</p>
<p></p>
<p>11:24:23</p>
<p>ВАСИЛЕВСЬКА-СМАГЛЮК О.М.</p>
<p>Значить, друзі, ви щойно поламали наші європейські зобов'язання.</p>
<p>Друге. 105 поправка стосується захисту трудових прав олігархів, які "Європейська солідарність" захищає, з конфліктом інтересів, поскільки потенційно в цій фракції є людина, яка може встати в реєстрі олігархів.</p>
<p>Я пропоную цю правку не підтримувати, тому що вона не застосовує ризикоорієнтований підхід до осіб, які є в реєстрі олігархів. Це сьоме зобов'язання, деолігархізація – сьоме зобов'язання по вступу України в Євросоюз. Ви зараз можете цю правку (ставлю на підтвердження) не врахувати для того, щоб не задовольняти права олігархів в Україні і нівелювати свою роботу, зроблену минулого разу при ухвалюванні деолігархізаційного закону.</p>
<p></p>
<p>ГОЛОВУЮЧИЙ. Репліка, так? Назвали фракцію, я так розумію. Будь ласка, хто буде доповідати? Хто буде?</p>
<p>Южаніна Ніна Петрівна. Будь ласка, право на репліку.</p>
<p></p>
<p>11:25:43</p>
<p>ЮЖАНІНА Н.П.</p>
<p>Шановна пані Ольго, ми на комітеті мали дискусію навколо всіх пунктів. Ви зараз використовуєте трибуну, захищаючи олігархів, яких ви представляєте в залі. Ви представляєте олігархів! І всі про це знають! А ви зараз намагається про нас говорити. Подивіться в дзеркало, як вчора говорив Голова Верховної Ради, і побачите своє відображення. <i>(Оплески)</i></p>
<p></p>
<p>ГОЛОВУЮЧИЙ. Шановні колеги, така бурхлива реакція.</p>
<p>Але 105 поправка, 105 поправка авторства народного депутата Герасимова. Водночас Ольга Михайлівна Василевська-Смаглюк вимагає... Вона комітетом врахована. Ольга Михайлівна вимагає поставити таке рішення на підтвердження, я правильно розумію? Вимагає поставити на підтвердження.</p>
<p>Шановні колеги, прошу народних депутатів голосувати.</p>
<p></p>
<p>11:26:59</p>
<p>За-245</p>
<p>Рішення прийнято.</p>
<p>Шановні колеги, можемо переходити до прийняття закону в цілому? Шановні колеги, я ставлю пропозицію прийняти в другому читанні та в цілому з необхідними техніко-юридичними поправками проект Закону про внесення змін до Закону України "Про запобігання та протидію легалізації (відмиванню) доходів, одержаних злочинним шляхом, фінансуванню тероризму та фінансуванню розповсюдження зброї масового знищення" щодо захисту фінансової системи України від дій держави, яка здійснює збройну агресію проти України, та адаптації законодавства до окремих стандартів FATF і вимог Директиви ЄС 2018/843 (реєстраційний номер цього проекту Закону 8008). Готові голосувати? Прошу народних депутатів голосувати.</p>
<p></p>
<p>11:28:04</p>
<p>За-316</p>
<p>Рішення прийнято. Закон прийнятий в цілому.</p>
<p>Шановні колеги, одну секундочку… Зараз декілька оголошень від Олександра Сергійовича, і після цього робимо перерву. І запити від Олени Костівни.</p>
<p>Будь ласка.</p>
<p></p>
<p>11:28:22</p>
<p>КОРНІЄНКО О.С.</p>
<p>Створено міжфракційне депутатське об'єднання "Коло". Голова об'єднання Мезенцева Марія Сергіївна. Вітаємо.</p>
<p></p>
<p>ГОЛОВУЮЧИЙ. Олена Костівна, будь ласка.</p>
<p></p>
<p align=center>Веде засідання заступник Голови Верховної Ради України КОНДРАТЮК О.К.</p>
<p></p>
<p>11:29:05</p>
<p>ГОЛОВУЮЧА.</p>
<p>Шановні колеги, після таких бурхливих обговорень нашого сьогоднішнього дня хочу вам ще оголосити депутатські запити, які внесено до Верховної Ради України. Всього їх 14 депутатських запитів. З них до Президента України немає. До органів Верховної Ради – 1. До Кабінету Міністрів – 4. До керівничих органів державної влади та органів місцевого самоврядування – 9. До керівників підприємств, установ, організацій, розташованих на території України незалежно від їх підпорядкування і форми власності немає.</p>
<p>Отже, депутатські запити.</p>
<p>Антона Яценка до Уманського міського голови щодо надання інформації та копій документів стосовно фінансово-господарської діяльності Уманської міської ради, її структурних підрозділів та комунальних підприємств.</p>
<p>Євгенія Брагара до міністра освіти і науки України щодо відновлення об’єктів Київського національного університету імені Тараса Шевченка пошкоджених внаслідок ракетного обстрілу зі сторони Російської Федерації.</p>
<p>Ірини Фріз до Голови Тимчасової слідчої комісії Верховної Ради України з питань розслідування можливих протиправних дій посадових осіб Державного космічного агентства України (Національного космічного агентства України) та підприємств космічної галузі, зокрема під час реалізації проектів "Либідь" та "Циклон-4" щодо надання інформації з окремих питань діяльності Тимчасової слідчої комісії та звітування про результати її діяльності.</p>
<p>Андрія Бобляха до Головнокомандувача Збройних сил України, міністра оборони України, Уповноваженого Верховної Ради України з прав людини щодо необхідності проведення службового розслідування за фактом недбалого ставлення до військової служби під час дії воєнного стану, відносно командування 20 окремого батальйону спеціального призначення військової частини А4118 міста Києва.</p>
<p>Антона Яценка до Уманського міського голови щодо надання інформації та копій документів стосовно котелень, які перебувають на балансі та у використанні Уманської міської ради.</p>
<p>Антона Яценка до Уманського міського голови щодо надання інформації про можливе закриття Дошкільного навчального закладу ясла-садок комбінованого типу № 30 міста Умані за адресою: вулиця Гонти, 14, місто Умань, Черкаська область, 20300.</p>
<p>Дмитра Разумкова до Прем'єр-міністра України щодо постачання аміаку, виробленого в Російській Федерації, територією України.</p>
<p>Богдана Торохтія до Начальника Головного управління розвідки Міністерства оборони України щодо питань реалізації розвідувальними органами України повноважень у сфері здійснення контррозвідувальної діяльності.</p>
<p>Богдана Торохтія до Голови Служби зовнішньої розвідки України щодо окремих питань реалізації розвідувальними органами України повноважень у сфері здійснення контррозвідувальної діяльності.</p>
<p>Антона Яценка до Уманського міського голови щодо надання інформації про перебування на робочому місці та безпосереднього виконання обов’язків Уманським міським головою Плетньовою Іриною Григорівною протягом періоду 26.10.2022 року – 31.10.2022 року.</p>
<p>Антона Яценка до Уманського міського голови щодо надання інформації про можливе закриття Дошкільного навчального закладу ясла-садок комбінованого типу № 8 міста Умані за адресою: вулиця Грушевського, 29, місто Умань, Черкаська область.</p>
<p>Групи народних депутатів (Скороход, Батенко та інших, всього 5 депутатів) до міністра оборони України про присвоєння Мохоньку Я.О. найвищої державної відзнаки "Героя України" (посмертно).</p>
<p>Це всі запити, які надійшли до нас від народних депутатів.</p>
<p></p>
<p align=center>Веде засідання Голова Верховної Ради України СТЕФАНЧУК Р.О.</p>
<p></p>
<p>11:32:39</p>
<p>ГОЛОВУЮЧИЙ. Дякую, Олена Костівна.</p>
<p>Шановні народні депутати! Розгляд питань порядку денного на сьогодні завершено.</p>
<p>Дякую всім за плідну роботу.</p>
<p>Зараз я оголошую перерву у нашому пленарному засіданні. Про час і місце його наступного продовження вам буде повідомлено завчасно. Прошу не поширювати інформацію щодо його початку. Працюємо разом, працюємо до повної перемоги і Слава Україні!</p>
