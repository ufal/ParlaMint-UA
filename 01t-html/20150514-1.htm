Стенограма пленарного засідання
14 травня 2015
&nbsp;
<p align=center>ЗАСІДАННЯ ТРИДЦЯТЬ ВОСЬМЕ</p>
<p align=center>Сесійний зал Верховної Ради України</p>
<p align=center>14 травня 2015 року, 16 година</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p><b>&nbsp;</b></p>
<p>ГОЛОВУЮЧИЙ. Шановні колеги народні депутати! Прошу заходити в зал для продовження нашої конструктивної роботи. Прошу Секретаріат Верховної Ради України запросити депутатів для продовження нашої роботи і прошу голів фракцій закликати депутатів в зал.</p>
<p>Шановні колеги, для того щоб розпочати роботу, щоб ми побачили, чи достатня кількість депутатів, я прошу провести реєстрацію. Будь ласка, прошу зареєструватися для початку вечірнього засідання. Будь ласка, прошу провести реєстрацію.</p>
<p>&nbsp;</p>
<p>16:06:50</p>
<p>Дякую. Зареєструвалося&nbsp;309 депутатів. Це високий рівень мобілізації.</p>
<p>І тому вечірнє засідання Верховної Ради України оголошую відкритим.</p>
<p>І згідно нашого порядку денного на розгляд ставиться законопроект 2493. Це проект Закону про&nbsp; внесення змін до Закону України "Про державну реєстрацію юридичних осіб та&nbsp; фізичних осіб-підприємців".</p>
<p>І є пропозиція, щоб даний законопроект ми розглянули за скороченою процедурою. Прошу підтримати дану&nbsp; конструктивну пропозицію і прошу проголосувати за скорочену процедуру. Будь ласка, голосуємо.</p>
<p>&nbsp;</p>
<p>16:07:47</p>
<p>За-90</p>
<p>Дякую. Я розумію, що це&nbsp; принципова позиція депутатів - не розглядати за скороченою процедурою, так? І, відповідно, я можу ще раз поставити, але якщо немає необхідної кількості голосів, будемо розглядати за повною процедурою.</p>
<p>Отже, я ще раз&nbsp; поставлю на голосування пропозицію розглядати за скороченою процедурою. Шановні колеги, хто підтримує пропозицію розгляду за скороченою процедурою, прошу проголосувати. Прошу підтримати.&nbsp;</p>
<p>Будь ласка, голосуємо.</p>
<p>&nbsp;</p>
<p>16:08:37</p>
<p>За-116</p>
<p>Дякую дуже вам. Є бажання народних депутатів розглядати за повною процедурою.</p>
<p>І тому я запрошую до&nbsp; слова доповідача - першого заступника міністра&nbsp; юстиції Севостьянову Наталію Іларіонівну.</p>
<p>Будь ласка, до трибуни. Прошу доповідати, попробуйте вкластись в 10 хвилин. Дякую вам.</p>
<p>&nbsp;</p>
<p>16:09:02</p>
<p>СЕВОСТЬЯНОВА Н.І.</p>
<p>Дуже дякую.</p>
<p>Шановні присутні, доброго дня всім. Сьогодні уряд презентує проект Закону України про внесення&nbsp; змін до Закону України "Про державну реєстрацію юридичних осіб та&nbsp; фізичних осіб-підприємців", розробленого з метою законодавчого врегулювання питання про&nbsp; введення державної реєстрації припинення центральних органів виконавчої влади, до&nbsp; сфери управління яких належать юридичні особи, яку, в свою чергу, також&nbsp; припиняються.</p>
<p>Хочу пояснити на простому прикладі, навіщо нам це потрібно і яким чином відбувається цей процес. Сьогодні в країні знаходиться близько 30-ти центральних органів виконавчої влади, які перебувають в стані або ліквідації, або реорганізації, і вона не може бути завершена. Чому?</p>
<p>Наприклад, якщо у Державної податкової служби, яка вже на сьогоднішній день не існує, є три державних підприємства, які також знаходяться в стані ліквідації, в статуті даних підприємств вказано, що їх засновником є податкова служба, яка ліквідується. Тому це – замкнуте коло. Ми пропонуємо передати ці підприємства на прикладі податкової служби, до фіскальної служби, яка отримала функцію, і вона зможе ліквідувати ці державні підприємства і завершити ліквідацію податкової служби. Це на цьому прикладі Міненерговугілля, наприклад, має у своєму підпорядкуванні 439 державних підприємств, 35 відсотків з яких знаходяться в стані ліквідації. Це питання є наразі дуже актуальним, для того щоб нарешті завершити цей безкінечний процес.</p>
<p>Тому, враховуючи зазначене, проектом закону пропонується внести зміни до статей 35-ї та 37-ї Закону України "Про державну реєстрації юридичних осіб та фізичних осіб підприємців". Дві зміни на стадії припинення державних підприємств, установ та організацій дозволяється вносити зміни до установчих документів, наприклад, щоб змінити назву. При проведенні державної реєстрації припинення юридичної особи шляхом організації надається можливість подання державному реєстратору примірнику оригіналу передавального акту чи розподільчого балансу, затвердженого центральним органом виконавчої влади, до якого перейшли дані функції, і прийняти рішення про припинення. Це питання є наразі дуже актуальним і для вже ліквідованої Державної реєстраційної служби, функція якої перейшла до Міністерства юстиції.</p>
<p>Дуже дякую за увагу. І прошу підтримати даний проект. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую дуже вам.</p>
<p>До співдоповіді&nbsp; запрошується голова Комітету з питань промислової політики та підприємництва Галасюк Віктор Валерійович. Галасюк Віктор Валерійович.</p>
<p>Шановні колеги Радикальної партії, хто готовий доповісти замість голови комітету? Кривошея, так? Будь ласка,&nbsp; якщо ви можете нам доповісти позицію комітету, будь ласка,&nbsp; до трибуни і скажіть про позицію комітету. 10 хвилин. Попробуйте вписатись. Дякую.</p>
<p>&nbsp;</p>
<p>16:12:14</p>
<p>КРИВОШЕЯ Г.Г.</p>
<p>Дякую. Шановні народні депутати, на комітету розглядався даний законопроект 2493, проект Закону, поданий… за поданням Кабінету Міністрів України. Хотілося б доповісти наступне.</p>
<p>Перше. Детально було розглянуто ці дві поправки, які рекомендується… в дві статті, які рекомендуються&nbsp; внести зміни. По суті законопроекту було прийнято рішення прийняти його і рекомендувати сесії Верховної Ради прийняти його за основу, тобто в першому читанні. І потім рекомендувати його по скороченій процедурі підготувати до другого читання.</p>
<p>Разом з тим хотілося б звернути увагу, що дана ініціатива хотілося б, щоб була підтримана в залі. Це досить позитивним буде результатом для того, щоб наші підприємства, зокрема державної власності, міністерства та інші могли досить швидко проводити&nbsp; відповідні перевірки, перереєстрації документів. Цей законопроект допоможе у вирішенні відповідних питань, зокрема тих, які стосуються реєстраційної служби і тому подібне, які перейшли під юрисдикцію Міністерства юстиції. Тому велике прохання кожного депутата підтримати цей законопроект, проголосувати його в першому читанні.</p>
<p>Від фракції особисто хочу сказати. Фракція "Народний фронт" одноголосно буде його підтримувати.&nbsp; Дякую за увагу.&nbsp; Спасибі всім.</p>
<p>&nbsp;</p>
<p>ГОЛОВУЮЧИЙ. Дуже дякую. Прошу не покидати трибуну. Згідно Регламенту до вас зараз будуть питання. Депутат Кривошея, будь ласка,&nbsp; верніться на&nbsp; трибуну. Я ще раз настійливо прошу депутата провернутися на трибуну, доповідача! Зараз до вас будуть питання з залу.</p>
<p>Отже, згідно Регламенту ми&nbsp; маємо три хвилини на запитання співдоповідачу і відповіді на них. Прошу народних депутатів записатися на&nbsp; питання до співдоповідача. Проводиться запис на запитання&nbsp; співдоповідачу. Будь ласка,&nbsp; записуємося.</p>
<p>Дякую. На жаль, не виявилося бажаючих виступити.</p>
<p>&nbsp;</p>
<p>КРИВОШЕЯ Г.Г. Є пропозиція ставити на голосування.</p>
<p>&nbsp;</p>
<p>ГОЛОВУЮЧИЙ. Дякую. Наступний… Дуже вам дякую за ґрунтовну доповідь.</p>
<p>Раз нема питань, наступний наш пункт – це виступи від фракцій по 3 хвилини. Дається на цей пункт до 24 хвилин. Отже, прошу провести запис на виступи від фракцій до 3 хвилин. Будь ласка, проводиться запис на виступи від фракцій.</p>
<p>Дякую вам. Отже, до слова запрошується від фракції "Самопоміч" депутат Кишкар. Будь ласка, включить мікрофон.</p>
<p>&nbsp;</p>
<p>16:15:22</p>
<p>КИШКАР П.М.</p>
<p>Прошу передати Тетяні Остріковій.</p>
<p>&nbsp;</p>
<p>ГОЛОВУЮЧИЙ. Ще раз, я не почув. А, передати, так, Остріковій. Будь ласка.</p>
<p>&nbsp;</p>
<p>16:15:29</p>
<p>ОСТРІКОВА Т.Г.</p>
<p>Доброго дня,&nbsp; шановні колеги!&nbsp; Фракція "Самопоміч" буде підтримувати цю урядову ініціативу. Тільки що з доповіді заступника міністра ми почули, що на сьогоднішній день неможливо ліквідувати Державну податкову адміністрацію та Міністерство доходів і зборів і виключно з тих причин, що в них є, в їхньому підпорядкуванні, декілька державних підприємств, які неможливо ліквідувати без цих змін до Закону про державну реєстрацію юридичних осіб. Фактично на сьогоднішній день ми не знаємо: чинний новий голова Державної фіскальної служби? Він очолює тільки Державну фіскальну службу чи ще Міністерство доходів і&nbsp; податкову адміністрацію? Ми повинні з вами думати про необхідність скорочення витрат державного бюджету, про ліквідацію всього того державного наследства, яке дісталося нам, як можна скоріше все це ліквідувати. Для того, звичайно ж, ці зміни є вкрай необхідними, тому ми проси моїх підтримати. Дякую.</p>
<p>&nbsp;</p>
<p>ГОЛОВУЮЧИЙ. Дуже вам дякую.</p>
<p>Слово надається Рибаку Івану Петровичу, "Блок Петра Порошенка". Будь ласка, включіть мікрофон.</p>
<p>&nbsp;</p>
<p>16:16:40</p>
<p>РИБАК І.П.</p>
<p>Рибак, 202-й виборчий&nbsp; округ. Цей закон, дійсно, треба підтримати, і наша фракція буде підтримувати даний законопроект. Справа в тому, що сьогодні дуже багато органів влади взагалі у ситуації… Зокрема, Державне агентство екологічних інвестицій вже ліквідовано ще 1 січня. До сьогоднішнього дня не створений абсолютно департамент у Міністерстві екології, і від цього Україна втрачає обличчя перед донорами, перед інвесторами по Кіотському протоколу.</p>
<p>За даний законопроект треба голосувати, прошу його підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Слово надається Ленському Олексію Олексійовичу від Радикальної партії.</p>
<p>&nbsp;</p>
<p>16:17:22</p>
<p>ЛЕНСЬКИЙ О.О.</p>
<p>Прошу передати слово Галасюку.</p>
<p>&nbsp;</p>
<p>ГОЛОВУЮЧИЙ. Будь ласка, Галасюк.</p>
<p>&nbsp;</p>
<p>16:17:37</p>
<p>ГАЛАСЮК В.В.</p>
<p>Шановний Володимир Борисович! Шановні колеги народні депутати! Я тільки що повернувся з зустрічі з малими підприємцями, вони очікують нової економічної політики. Вони очікують, що ми так, як в інших країнах світу, нарешті запустимо реальні програми підтримки малого бізнесу. Навіть в Сполучених Штатах Америки, в найбільш ліберальній країні, діє агенція малого бізнесу, яка здешевлює кредити, надає малим підприємцям доступ до державних закупівель, надає комплексні консультації, допомагає виходити на зовнішні ринки. Доки ж ми будемо пливти за течією!? Доки ж в нас буде вважатися, що дерегуляція – це є єдина економічна реформа?</p>
<p>Радикальна партія вимагає зміни економічного курсу. Ми сьогодні маємо включити всі важелі економічного впливу, економічної підтримки, для того щоб подолати те масове безробіття, яке сьогодні існує. Для того щоб створити ті умови, для малого бізнесу, щоб вони могли нормально собі заробляти не тільки на життя, а на розвиток. Щоб вони жили не за рахунок тих дотацій, сплачували за комуналку і так далі, а нормально жили в своїй країні, оскільки вони працюють.</p>
<p>Ми зараз напрацьовуємо низку законопроектів. Сьогодні, в тому числі і групою депутатів міжфракційною, зареєстрований новий законопроект про індустріальні парки, який дозволить залучити інвестиції в промисловість, дозволить змінити курс розвитку держави.</p>
<p>Я ще раз звертаюся з закликом до Адміністрації Президента, до Президента України. Шановний Петро Олексійович, підпишіть Закон про мораторій на експорт необробленої деревини, на експорт лісу-кругляку. Це десятки тисяч робочих місць для деревообробної галузі.</p>
<p>Я ще раз звертаюся до міністра економіки. Давайте ми нарешті &nbsp;створимо антикризовий економічний штаб і розпочнемо нормальний режим діалогу з бізнесом. Ті проблеми, які є сьогодні у промисловців, у малого бізнесу, їх сьогодні треба не замовчувати. Їх сьогодні треба відверто обговорювати в Кабінеті Міністрів, економіки разом з головою профільного комітету, з представниками Адміністрації Президента. Їх треба систематизувати і вирішувати. І це дасть створення належних умов для розвитку бізнесу, наповнення казни за рахунок податків, за рахунок розвитку. Бо країна не може жити за рахунок кредитів МВФ. Тільки за рахунок розвитку власної промисловості, власного підприємництва ми можемо наповнити казну. І ми можемо мати сильну економіку, сильну армію, сильну освіту.</p>
<p>Тому, шановні колеги, ще раз наполягаю, давайте підходити до економіки за галузевим принципом. Впроваджувати потужні стимули для всіх галузей промисловості. Тільки таким чином ми можемо побудувати сильну і успішну країну. Дякую.</p>
<p>&nbsp;</p>
<p>ГОЛОВУЮЧИЙ. Дуже дякую вам.</p>
<p>До слова запрошується Бондар Михайло, "Народний фронт". Будь ласка, включіть мікрофон.</p>
<p>&nbsp;</p>
<p>16:20:32</p>
<p>БОНДАР М.Л.</p>
<p>"Народний фронт". "Народний фронт" буде одноголосно підтримувати цей законопроект і закликає всіх також підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Тепер у нас наступний пункт - це виступи народних депутатів. Вже не від фракцій, а просто народних депутатів. Дається до 15 хвилин. По 3 хвилини. Прошу зберігати регламент. І прошу народних депутатів записатись на виступи по даному законопроекту.</p>
<p>Будь ласка, проводиться запис. Дякую вам. До слова запрошується Ігор Мосійчук, "Радикальна партія". Будь ласка, включіть мікрофон. Від трибуни, так? Ігор Мосійчук від трибуни буде виступати. Будь ласка.</p>
<p>&nbsp;</p>
<p>16:21:37</p>
<p>МОСІЙЧУК І.В.</p>
<p>Шановні колеги! Шановний український народе! Сьогодні в парламенті прийнято законопроект про посилення&nbsp; захисту журналістів в Україні. В той же час, хочу повідомити громадськість, що в місті Житомирі помічником Москаля губернатором Луганської області екс-регіоналом Пухтаєвичем жорстоко побито камеру журналістки "112 каналу", яка висвітлювала суд над цим аферистом, який відбувався в суді Житомира. Це є неприпустимим. Я переконаний, що правоохоронні органи мають відреагувати, і вони відреагували, але, на жаль, не так. Замість того, щоб порушити кримінальну справу за перешкоджання журналістській діяльності, порушена справа за хуліганством, а журналістку визнано свідком. Це ганьба! Ганьба не тільки для нас після Революції гідності як народних депутатів, ганьба для нереформованих правоохоронних органів, ганьба для тих прокурорів, які покривають в Житомирі діяльність цього екс-регіонала, який займається незаконним видобутком піску, незаконним видобутком граніту. І зараз він підняв руку на жінку, на журналістку, а відповідь – просте хуліганство, і вона ще свідок.</p>
<p>Тому вважаю за необхідне, щоб буквально зараз правоохоронні органи переглянули дану справу, притягли до кримінальної відповідальності Пухтаєвича, жінку було визнано потерпілою як журналістку, бо вона виконувала свої службові обов'язки, була з відеокамерою, яка, до речі, розбита. І вважаю, що подібні прецеденти в країні після Революції гідності недопустимі і мають бути покарані. Дякую.</p>
<p><b>&nbsp;</b></p>
<p align=center>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>ГОЛОВУЮЧИЙ. Колеги, я пропоную, щоби ми перейшли до голосування. Всі це підтримують. Навіть підтримує позафракційний Михайло Головко. Давайте, шановні колеги, дамо хвилину Михайлу Головку і почнемо переходити до голосування. Будь ласка, прошу всіх зайти до залу.</p>
<p>&nbsp;</p>
<p>16:24:49</p>
<p>ГОЛОВКО М.Й.</p>
<p>Михайло Головко, Всеукраїнське об'єднання "Свобода". Шановні колеги, даний законопроект трошки відрізняється від висновків, до речі, ГНЕУ. І вважаємо, проект не відповідає цьому змісту в Пояснювальній записці. Відповідно, адже не тільки це стосуватиметься державних підприємств, це, звісно, і стосуватиметься інших підприємств. В проекті йдеться спрощення проведення державної реєстрації, припинення не лише вказаних органів виконавчої влади і державних підприємств, а всіх підприємств.</p>
<p>Я хочу наголосити, що в порядку денному стоїть законопроект, який дозволяє приватизовувати стратегічні державні підприємства. І в контексті цього це якраз і стосуватиметься.</p>
<p>Більше того, наша політична сила категорично виступає проти того, щоби сьогодні масово розпродали останню цінність і вартість державного майна, і в тому числі стратегічні підприємства. Ми вважаємо, неприпустимо сьогодні за безцінь, за копійки розпродати все, що роками будувалося нашим народом. Вважаємо, що такі кроки є як свідомими геноцидом щодо українського народу і знищення повністю економіки української держави. Інші європейські держави мають, тому приклади: Франція, Німеччина, де явно є …</p>
<p>&nbsp;</p>
<p>ГОЛОВУЮЧИЙ. Будь ласка, закінчуйте.</p>
<p>&nbsp;</p>
<p>ГОЛОВКО М.Й.&nbsp; … високо представлені більше 20-30 відсотків. У нас в Україні сьогодні вже менше 7 відсотків. І ця мета стоїть - остаточно розпродати державні підприємства. Ми не допустимо. Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, є пропозиція завершити обговорення даного проекту закону. Всі висловили свої позиції. Будь ласка, прошу підготуватись. Хочу нагадати, що цей проект закону ми голосуємо в першому читанні, точніше розглядаємо в першому читанні. І є пропозиція за результатами розгляду прийняти його за основу. Тому, будь ласка, підготуйтесь. Будь ласка, колеги, підготуйтесь до голосування.</p>
<p>Шановні колеги, проект Закону&nbsp; (реєстраційний номер 2493)&nbsp; про внесення змін до Закону&nbsp; України "Про державну реєстрацію юридичних осіб та фізичних осіб". Пропозиція комітету: прийняти його за основу.&nbsp; Будь ласка, підготувались, голосуємо колеги&nbsp; за основу (2493). Друзі, за основу.&nbsp; Будь ласка, за основу голосуємо. За основу.</p>
<p>&nbsp;</p>
<p>16:27:29</p>
<p>За-232</p>
<p>Дякую,&nbsp; шановні колеги! Рішення прийнято.&nbsp;&nbsp;&nbsp;</p>
<p>Колеги, ми з вами зупинились на розгляді, перед&nbsp; тим як закрили засідання ранкове, 2464. Пам'ятаєте, ми на ньому зупинились і не проголосували його. Це мова йде про приватизацію державного майна щодо механізму приватизації. Була позиція, Віктор Михайлович Пинзеник її висловлював, і депутати теж просили, щоби його підтримати.</p>
<p>Є пропозиція, колеги, 2464 – це механізми приватизації удосконалити, знову ж таки, питання йде за основу його прийняти. Є пропозиція повернутись до його розгляду і ще раз його розглянути, і далі вже визначити долю цього закону. Там буквально не вистачило у нас&nbsp; в першому голосуванні 2 голоси.&nbsp; Будь ласка, колеги, давайте за повернення 2464 - щодо вдосконалення механізму приватизації, 2464, за повернення.&nbsp; Прошу визначатись, 2464, за повернення, це ж за повернення.</p>
<p>&nbsp;</p>
<p>16:28:46</p>
<p>За-189</p>
<p>Немає голосів, наскільки я розумію. Немає чи&nbsp; не встигли? Закон не прийнято,&nbsp; шановні колеги. Дякую.&nbsp;</p>
<p>Ідемо далі. Проект Закону 2804: проект Закону&nbsp; про внесення змін до деяких законодавчих актів України щодо надання органам Військової служби правопорядку у Збройних Силах України повноважень на здійснення досудового розслідування кримінальних правопорушень та здійснення &nbsp;оперативно-розшукової діяльності. Будь ласка, є пропозиція автора Івана Вінника, щоб ми розглядали цей проект закону за скороченою процедурою. Прошу визначатися щодо розгляду за скороченою процедурою, будь ласка. Скорочена процедура, прошу підтримати.</p>
<p>&nbsp;</p>
<p>16:29:46</p>
<p>За-156</p>
<p>Дякую. Рішення прийнято.</p>
<p>Будь ласка, Іван Вінник, доповідайте.</p>
<p>&nbsp;</p>
<p>16:30:03</p>
<p>ВІННИК І.Ю.</p>
<p>Шановні колеги, мета зазначеного законопроекту в реформі Військової служби правопорядку, яка сьогодні діє в Збройних Силах України та створена відповідно до чинного Закону України "Про Військову службу правопорядку". Для чого вона існувала і існує сьогодні? Вона існувала для профілактики запобігання розслідування військових злочинів, які вчиняються військовослужбовцями в Збройних Силах України, а також працівниками Збройних Сил України.</p>
<p>Я хочу зазначити, що суб'єктний склад тих осіб, які можуть бути розслідувані у вчинені цих злочинів, він чітко обмежений виключно військовослужбовцями, а також працівниками Збройних Сил України. В Кримінальному кодексі України чинному стаття 401 чітко розділяє, що є у нас військовослужбовці Збройних Сил України, є військовослужбовців СБУ і є військовослужбовці Нацгвардії. Тому ніяких інсинуацій з приводу того, що ця Військова служба правопорядку зможе розслідувати якісь інші злочини в інших військових формуваннях, про це не може йти і мови.</p>
<p>Натомість профілактика злочинів, підвищення дисципліни, запобігання вчинення військових злочинів у Збройних Силах&nbsp; України - сьогодні це є питання нашої обороноздатності, питання дієвості та можливості наших Збройних сил дати гідну відповідь ворогу. Чітко треба зазначити, що, на жаль, кількість бойових втрат сьогодні дуже зросла в Збройних Силах України, і це є питання дисципліни. Питання дисципліни без розслідування військових злочинів не може ефективно вирішувати питання її створення.</p>
<p>Тому ми надаємо Військовій службі правопорядку функцію досудового слідства. Цим законопроектом&nbsp; ми&nbsp; надаємо функцію оперативно-розшукової діяльності Військовій службі правопорядку…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; завершуйте.</p>
<p>&nbsp;</p>
<p>ВІННИК І.Ю. Відповідні&nbsp; зміни вносяться&nbsp; в&nbsp; Кримінально-процесуальний&nbsp; кодекс. І ми&nbsp; чітко встановлюємо низку&nbsp; тих злочинів і низку тих суб'єктів&nbsp; злочинів, якими буде займатися ця Військова служба правопорядку.</p>
<p>Я зразу хотів би наголосити, ті ініціативи, які лунали в цьому парламенті щодо створення&nbsp; військової міліції і поліції, вони мали один недолік: він стосувався того, що планувалася реформа. Фактично ця реформа планувалася тривати три місяці. Тобто&nbsp; протягом&nbsp; трьох&nbsp; місяців у нас у військах&nbsp; взагалі&nbsp; ніякої служби, яка б слідкувала за дисципліною,&nbsp; яка б розслідувала злочини, не було.</p>
<p>Тому ми&nbsp; запропонували саме надати&nbsp; ті повноваження&nbsp; Військовій службі правопорядку, які вона мала до ухвалення в 2012 році чинного Кримінально-процесуального кодексу, ніяких додаткових повноважень ми не надаємо.</p>
<p>Тому прошу&nbsp; підтримати цей законопроект за основу. Хотів би пояснити, чому за основу. Тому що сьогодні головним комітетом для цього закону&nbsp; встановлений Комітет з питань національної безпеки та оборони. Можливо,&nbsp; це і правильно, треба долучити до підготовки до&nbsp; другого читання Комітет законодавчого&nbsp; забезпечення правоохоронної діяльності.</p>
<p>Тому як автор&nbsp;&nbsp; законопроекту буду просити прийняти&nbsp; цей&nbsp; закон&nbsp; за основу в першому читанні та доручити&nbsp; Комітету з питаньзаконодавчого забезпечення&nbsp; правоохоронної діяльності доопрацювати його до другого читання і врешті-решт проголосувати, щоб цей&nbsp; був чинний&nbsp; законопроект. Прошу підтримати.</p>
<p>&nbsp;</p>
<p>ГОЛОВУЮЧИЙ. Дуже слушна пропозиція.</p>
<p>Будь ласка, Сергій Пашинський.</p>
<p>Є необхідність змін, доповнень до&nbsp; цього закону? Зміни і доповнення є до&nbsp; цього закону? Немає.</p>
<p>Комітет теж ухвалив, є пропозиція його розглянути за основу, колеги,&nbsp; і до другого читання&nbsp; готувати його вже&nbsp; в правоохоронному комітету.</p>
<p>Є виступ. Будь ласка, Сергій Соболєв.</p>
<p>&nbsp;</p>
<p>16:34:23</p>
<p>СОБОЛЄВ С.В.</p>
<p>Шановні колеги, я не розумію, що в нас відбувається в залі. Як це може таке бути: закон, який регулює Кримінально-процесуальний кодекс, створення абсолютно нового органу, який буде дізнаватися слідством, дізнанням, і цей законопроект чомусь розписується не на профільний комітет, який створювався саме для цього, а розписується на комітет, який взагалі не має ніякого відношення до кримінально-процесуального законодавства і слідчих органів. Я взагалі не розумію, що це відбувається!</p>
<p>По-друге, скажіть, будь ласка, скільки ми будемо створювати новий&nbsp; орган? Я переконаний, що на це підуть роки. Не місяці, а роки. Нам треба створити структуру, підібрати слідчих, внести відповідні зміни не лише в КПК, а нам треба вносити зміни в десятки інших законів, щоб запрацював новий орган.</p>
<p>У мене питання: навіщо цей зал створював воєнну прокуратуру? Воєнна прокуратура має на сьогодні всі можливості. підстави, які є в Законі про КПК,&nbsp; які є підстави для слідчих органів, для оперативно-розшукової діяльності. Да, поки ми будемо плодити цей орган, я не знаю, яким чином взагалі буде відбуватися слідство, дізнання, розслідування злочинів у воєнній сфері.</p>
<p>Саме тому у мене пропозиція: відправити його на повторне перше читання, якщо є така необхідність, але його повинен проаналізувати профільний комітет парламенту, який займається саме питаннями кримінального процесу. Після цього нехай комітет розгляне доцільність його існування, нехай подивиться, чи треба і як це співвідноситься з роботою воєнної прокурати, і тільки після цього повернутися до цього питання.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Колеги, була пропозиція слушна колеги Вінника. Він сказав про те, що прийняти його зараз за основу, цей проект закону, направити його на повторне друге читання до правоохоронного комітету, і комітет визначиться і дасть рекомендації народним депутатам України відхилити, направити на повторне друге… рекомендувати направити на повторне і так далі.</p>
<p>Будь ласка, Сергій Пашинський.</p>
<p>&nbsp;</p>
<p>16:36:43</p>
<p>ПАШИНСЬКИЙ С.В.</p>
<p>Шановні колеги, тут або трошки непорозуміння вийшло. По-перше, Військова служба правопорядку Збройних Сил України - це спеціальне правоохоронне формування у складі Збройних Сил України. Але ми для того, щоби зняти це питання, звертаємо увагу: ніякого нового органу не створюється. Це перше.</p>
<p>Друге. В 2013 році було&nbsp; знищено Військову службу правопорядку. Ми просто пропонуємо її відродити.</p>
<p>Третє. Для того, щоб не було&nbsp; заяв про те,&nbsp; що це цей комітет чи не цей комітет, наш комітет пропонує після першого читання за основу передати його в комітет забезпечення правоохоронної діяльності, щоб він підготував це для другого читання. І давайте уже будемо в своїй законотворчій&nbsp; діяльності користуватися нагальними потребами армії, суспільства, а не фейками і демагогією. Я дуже прошу всіх депутатів&nbsp; підтримати в першому читанні. Ми підтримуємо ініціативу деяких депутатів передати його для підготовки спільно до другого читання на базі Комітету про забезпечення правоохоронної діяльності. Якщо там будуть якісь слушні зауваження, ми в цьому залі їх приймемо. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка,&nbsp; Сергій Міщенко, хвилина. Прошу.</p>
<p>&nbsp;</p>
<p>16:38:09</p>
<p>МІЩЕНКО С.Г.</p>
<p>Шановні колеги, якщо ми уважно подивимося, до чого&nbsp; іде Верховна Рада, для того щоб створити ще один додатковий орган слідства, чи ми йдемо до того, щоб створити&nbsp; Національне бюро розслідування – єдиний орган, який буде займатися слідством?</p>
<p>На сьогоднішній день прокуратура&nbsp; в "Перехідних положеннях" Конституції України розслідує справи, у тому числі військові справи. Тому я вважаю, що ми йдемо назад в той бік, коли ми створюємо знову нові і нові слідчі органи, а не те, що ми говорили нашим європейським партнерам, про те, що ми будемо створювати єдиний орган слідства.&nbsp; Тому я не розумію, розслідувати буде військові слідчі, затверджувати обвинувальний висновок будуть&nbsp; військові прокурори, а&nbsp; цивільний суд буде розглядати ці справи? Тому, чи ми&nbsp; йдемо в Європу з єдиним слідчив органом, чи&nbsp; ми створюємо &nbsp;на цій базі якісь нові органи.</p>
<p>&nbsp;</p>
<p>ГОЛОВУЮЧИЙ.&nbsp; Дмитро Тимчук, будь ласка, "Народний фронт".</p>
<p>&nbsp;</p>
<p>16:39:25</p>
<p>ТИМЧУК Д.Б.</p>
<p>Шановні колеги, ми ніякого нового органу не створюємо. Він існує, але він був позбавлений відповідних повноважень. Натомість… я перепрошую, колега, натомість такі органи існують в низці країн світу і вони виконують ті самі функції, вони виконують функції розслідування військових злочинів.</p>
<p>Я хотів би зазначити одну річ, що сьогодні певні слідчі дії треба проводити на об'єктах з обмеженим доступом, на територіях з обмеженим доступом. І це речі&nbsp; може… і ці дії зможе робити тільки відповідний орган, який є військовим&nbsp; формуванням з відповідними&nbsp; функціями правопорядку.</p>
<p>Я хочу вам зачитати, в яких країнах такі органи вже існують. Є військова поліція в Сполучених Штатах Америки, є жандармерія, є карабінери у Франції, в Китайській Народній Республіці, в Японії, в Сполученому Королівстві Великобританія. Ми всі говоримо, що ми рухаємося до стандартів НАТО, так давайте це робити, а не говорити тільки.</p>
<p>Прошу підтримати ту пропозицію, яку оголосив голова комітету, яку я запропонував, яку підтримав Голова Верховної Ради. Давайте рухатися, а не заговорювати це питання. Інакше кожне життя, яке ми втрачаємо за рахунок небойових втрати, буде на нашій совісті. Прошу підтримати за основу і передати в правоохоронний комітет на доопрацювання до другого читання. І всі бажаючі прочитають, внесуть відповідні правки і ми закінчимо це питання. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, будь ласка, хвилина, Сергій Власенко.</p>
<p>&nbsp;</p>
<p>16:41:17</p>
<p>ВЛАСЕНКО С.В.</p>
<p>Шановні колеги, насправді, формально існує той орган, про який говорять наші колеги, але сьогодні&nbsp; це, по суті, аналог патрулів і не більше того. їм пропонується передати слідчі функції. Це означає, що цей орган по факту треба створити заново, набравши туди нових людей з абсолютно іншою освітою, з абсолютно іншими функціями і повноваженнями, при цьому ми витратимо на це шалені кошти.</p>
<p>В той період, коли ми запроваджуємо податок на пенсії, коли ми скорочуємо заробітні плати і пенсії, ми створюємо слідчий орган, який буде дублювати функції існуючої військової прокуратури.</p>
<p>Деякі колеги говорять,&nbsp; що причина цього полягає в тому, що слідчих військової прокуратури не допускають на якісь об'єкти. Пробачте, але це злочин - не допускати слідчого військової прокуратури на якісь військові об'єкти, і для цього не треба створювати новий слідчий орган.</p>
<p>Тому я підтримую пропозицію колеги Соболєва на повторне…</p>
<p>&nbsp;</p>
<p>ГОЛОВУЮЧИЙ. Будь ласка, Дмитро Тимчук, хвилина. Потім Ігор Мосійчук, хвилина.</p>
<p>&nbsp;</p>
<p>16:42:34</p>
<p>ТИМЧУК Д.Б.</p>
<p>Я прошу колег, перед тим як критикувати, все ж таки трохи вивчити історію питання.</p>
<p>По-перше, перш за все в Збройних Силах України, ще коли не існувало Військової служби правопорядку, була все ж таки військова поліція - "мілітарі поліс" - в контингентах, тому що ми повинні були, так би мовити, підтягувати структуру наших контингентів під міжнародні стандарти. Наприклад, така структура була в нашому контингенті в Іраку.</p>
<p>Крім того, що це міжнародний досвіт, варто розуміти, що дайте все ж таки міністру оборони можливість самому регулювати і якось впливати на рівень військових злочинів у війську.</p>
<p>Військова прокуратура - це все ж таки парафія Генеральної прокуратури. В усіх нормальних арміях цивілізованих країн світу є військові правоохоронні органи, які, власне, й пропонується зараз зробити. І не просто зробити, а відтворити те, що вже було в українському війську. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Ігор Мосійчук з місця. Включіть мікрофон.</p>
<p>16:43:41</p>
<p>МОСІЙЧУК І.В.</p>
<p>Ігор Мосійчук, Радикальна партія. Зараз під прикриттям благих намірів, під прикриттям бойових дій намагаються створити паралельний до військової прокуратури слідчий орган. Ці намагання відбуваються&nbsp; навіть не через профільний комітет, а взагалі через інший. Це так само, &nbsp;якби Комітет з правоохоронної діяльності розглянув якийсь міжнародний закон і запропонував парламенту прийняти його в першому читанні, а потім направити в міжнародний комітет на розгляд профільний. Давайте припинимо смішити країну.</p>
<p>Пропоную даний законопроект відправити в профільний комітет для підготовки до першого читання.</p>
<p>&nbsp;</p>
<p>ГОЛОВУЮЧИЙ. Колеги! Юрій Луценко. І будемо переходити до голосування. Будь ласка.</p>
<p>&nbsp;</p>
<p>16:44:47</p>
<p>ЛУЦЕНКО Ю.В.</p>
<p>Шановний пане Голово, шановні народні депутати! Я не буду давати оцінку запропонованому законопроекту. У ньому є як позитивні, так і багато негативних моментів. Але очевидно, що в залі уже не достатньо голосів. Тому, пане Голово, я пропоную цей законопроект передати в профільний комітет з тим, щоб наступного тижня він вийшов на розгляд підготовленим фаховим і не збуджував зал. Ми його доопрацюємо в цьому комітеті буквально до наступного тижня.</p>
<p>&nbsp;</p>
<p>ГОЛОВУЮЧИЙ. Домовились. Я думаю, що це буде слушна пропозиція, шановні колеги. Давайте ми, давайте ми зараз сконсолідуємося і проголосуємо за направлення для підготовки на повторне перше читання до профільного комітету. Так? Будь ласка, займіть свої місця.</p>
<p>Внесена пропозиція. Повторне перше читання, підготовка до повторного першого читання в профільному комітеті правоохоронному. І домовляємося про те, що виносимо його на наступний пленарний тиждень на голосування. Прийнято? Приймається.</p>
<p>Будь ласка, займайте свої місця. Голосуємо, колеги. Ви чули пропозицію. На повторне перше читання. На повторне перше читання до профільного комітету. Голосуємо, колеги, прошу. Давайте, на повторне перше читання.</p>
<p>&nbsp;</p>
<p>16:46:35</p>
<p>За-211</p>
<p>Хто не встиг проголосувати? Дуже багато.</p>
<p>Колеги, пропозиція направити на повторне… Увага! Увага! Направити даний законопроект на повторне перше читання, на підготовку до повторного першого читання в профільний комітет, правоохоронний.</p>
<p>Будь ласка, прошу підтримати цю пропозицію, 2804. Прошу проголосувати. Голосуємо, колеги. Голосуємо. Голосуємо. Прошу підтримати. Підготуємо в профільному комітеті і вийдемо на…</p>
<p>&nbsp;</p>
<p>16:47:26</p>
<p>За-240</p>
<p>Дякую, шановні колеги. 240. Рішення прийнято. Нормальне, мудре рішення, щоб ми не робили помилок.</p>
<p>Будь ласка, 2493 проект закону реєстраційний номер… Колеги, проект закону реєстраційний номер 1735, народний депутат Мартовицький. Є прохання автора законопроекту перенести його розгляд на наступний пленарний тиждень. Так? Перенести на наступний пленарний тиждень, правильно я розумію? Будь ласка, Мартовицький. Немає такої пропозиції? Мене щойно проінформували.</p>
<p>Колеги, будь ласка, прошу розглянути можливість розгляду за скороченою процедурою 1735 на прохання автора. За скороченою процедурою розгляду. Я всім дам слово проговорити, так що підтримайте, будь ласка.</p>
<p>&nbsp;</p>
<p>16:48:50</p>
<p>За-168</p>
<p>Рішення прийнято. Дякую.</p>
<p>Будь ласка, доповідайте.</p>
<p>&nbsp;</p>
<p>16:49:00</p>
<p>МАРТОВИЦЬКИЙ А.В.</p>
<p>Шановний Володимире Борисовичу, шановні колеги, вашій увазі пропонується для розгляду проект Закону про внесення змін до Закону України "Про регулювання містобудівної діяльності" щодо забезпечення умов розвитку містобудівної діяльності та міського господарства (реєстраційний номер 1735). Проект закону направлено на усунення реальних ускладнень, що стосуються як фізичних, так і юридичних осіб, котрі мають намір оформити у власність чи користування земельні ділянки із земель державної або комунальної власності після 1 січня 2015 року. Аналогічні проблеми, не маючи змоги задовольнити прохання людей, матимуть і органи місцевого самоврядування, а в ряді випадків і органи державної влади, у зв'язку з майже повністю відсутністю планів зонування або детальних планів територій населених пунктів. Відповідно до діючої редакції закону після 1 січня 2015 року практично зупинився процес передачі у власність та користування фізичним і юридичним особам земельних ділянок із земель державної або комунальної власності, оскільки головною умовою здійснення цих операцій є наявність плану зонування або детального плану територій. Враховуючи значну вартість і тривалий час розробки містобудівної документації, відсутність належного фінансування зазначених робіт за рахунок бюджетних коштів, а також складну політику економічної ситуації, що склалася в країні, розробка такої документації не проведена в повній мірі до 1 січня поточного року.</p>
<p>Отже, виникає необхідність внесення змін в чинне законодавство в частині продовження до 1 січня 2017 року терміну дії пунктів 6 та 6.1 "Прикінцевих положень" Закону України "Про регулювання містобудівної діяльності" щодо передачі земельних ділянок із земель державної або комунальної власності для користуванням фізичним та юридичним особам.</p>
<p>Тому у зв'язку з актуальністю та необхідністю даного законопроекту пропоную прийняти проект закону номер 1735 за основу та в цілому як закон. Прошу підтримати. Дякую за увагу.</p>
<p>&nbsp;</p>
<p>ГОЛОВУЮЧИЙ. Будь ласка, співдоповідає Петро Сабашук, заступник голови профільного комітету. Доповідайте, будь ласка. Потім підготуйтесь записатись два – "за", два – "проти".</p>
<p>&nbsp;</p>
<p>16:51:12</p>
<p>САБАШУК П.П.</p>
<p>Вельмишановні пані і панове, Голово, вельмишановні колеги! Ну, по-перше, я хочу сказати, що ми цей закон не знімаємо, а просимо сьогодні проголосувати. Я буду достатньо короткий.</p>
<p>Ми на комітеті прийняли рішення підтримати цей закон. Але є три аспекти. Аспект перший: ми не розуміємо, чому для того, щоб наказати неродивих&nbsp; мерів&nbsp; міст і міськради,&nbsp; ми наказуємо сьогодні весь український народ. Тому що люди не можуть відвести собі&nbsp; земельні ділянки,&nbsp; будівельний бізнес не може думати про завтрашній&nbsp; день і відвести земельні ділянки на розвиток на слідуючі роки, а ми чомусь вирішили не приймати&nbsp; цей закон, і ми його юзаємо туди-сюди. Більше того, у нас в комітеті появилося нове бачення закону, як заставити мерів міст і в 2017 році все-таки зробити генеральний план, і&nbsp; він дуже простий, дуже. Є&nbsp; регіональний фонд розвитку, є генеральний план забудови - є фінансування&nbsp;&nbsp; з&nbsp; центрального бюджету, з регіонального фонду. А нема – пробачте, нема.&nbsp; Дуже просто це зробимо, і цей закон появиться&nbsp; в залі в ближній час.</p>
<p>Тому, я вас прошу, панове, давайте подумаємо про бізнес і давайте в першу чергу подумаємо про людей, які не можуть відвести земельні ділянки сьогодні. Прошу проголосувати&nbsp; всіх за цей закон. Але я гарантую, я замголови по будівництву, відповідальний за будівництво,&nbsp; що будуть зміни в Закон&nbsp; про містобудівну діяльність, і це&nbsp; буде останнє відтермінування, яке тільки може&nbsp;&nbsp;&nbsp; бути. Ми внесемо закон, який унеможливить фінансування з бюджету регіонів без генеральної схеми забудови. Дякую!</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Дякую! Будь ласка, займайте своє місце.&nbsp;</p>
<p>Прошу, запишіться два – "за", два – "проти".</p>
<p align=center>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>ГОЛОВУЮЧИЙ. Будь ласка, Лозовой,&nbsp; Радикальна партія, прошу до мікрофону.&nbsp;&nbsp;&nbsp;</p>
<p>&nbsp;</p>
<p>16:53:30</p>
<p>ЛОЗОВОЙ А.С.</p>
<p>Андрій Лозовой,&nbsp; Радикальна партія Ляшка. Шановні колеги, я дуже просив би вас підтримати&nbsp; цей закон.&nbsp; Сьогодні соціальна&nbsp; трагедія нашої держави номер один – це безробіття. Люди не мають роботи, зарплати, не знають, як їм жити, і просто сходять з розуму, і деякі до того, що голосують за&nbsp; "Опозиційний блок", тому що не мають нормального життя. Сьогодні згідно Закону про регулювання містобудівної діяльності заборонено надання земельних ділянок&nbsp; під забудову у випадку відсутності зонування землі. В Києві зонування взагалі відсутнє і не робилося роками, і готове сьогодні тільки на 8-10 відсотків орієнтовно. І що ми зараз бачимо? Войцеховський, інші незаконні забудовники - ті, хто вже почали будівництво з порушенням закону, вони будуються, а ті, хто готовий заробляти чесно, вкладати гроші, створювати робочі місця, приносити мільярди, - це реально мільярди в бюджет, це проблема не тільки Києва, а всієї країни, - вони сьогодні не можуть почати ці будівництва, бо не можуть отримати земельні ділянки. І нинішня норма Закону&nbsp; про регулювання містобудівної діяльності дуже серйозно погіршує інвестиційний клімат в місті Києві і всій країні.</p>
<p>Тому закликаю вас подумати про людей, про те, що в них має бути робота, подумати про економіку, яка без інвестицій буде тільки згасати, і підтримати закон 1735. Дякую.</p>
<p>&nbsp;</p>
<p>ГОЛОВУЮЧИЙ. "Блок Петра Порошенка", включіть мікрофон біля трибуни.</p>
<p>&nbsp;</p>
<p>16:55:23</p>
<p>КУРЯЧИЙ М.П.</p>
<p>Шановні колеги! Курячий Максим, місто Дніпропетровськ, 25 виборчий округ. Сьогодні ми маємо обов'язково врахувати ту складну фінансово-економічну ситуацію в Україні, коли майже вся економіка держави переводиться на військові рейки. Мешканці кожного міста, кожного районного центру, кожного села роблять свій посильний вклад на забезпечення обороноздатності держави. В цих умовах Верховна Рада України мусить, не докладаючи особливих зусиль, а лише актом доброї волі, допомогти місцевим радам в розвитку територій і місцевого господарства. Ми маємо увійти в положення територіальних громад, коли місцеві бюджети, на жаль, обмежені.</p>
<p>Сьогодні майже в кожній територіальній громаді, через об'єктивні причини, призупинився процес оформлення прав на земельні ділянки. Через брак коштів місцеві ради не можуть дозволити собі розроблення планів детального планування і зонування. Цю справу дійсно необхідно робити, але в мирний час, не сьогодні. Це не під силу місцевим бюджетам, коли кожну зайву копійку варто направляти на виконання соціальних програм, це по-перше.</p>
<p>По-друге, дохідна частина місцевого бюджету має бути забезпечена, безумовно. Для цього в тому числі необхідно оформлювати права і документацію на земельні&nbsp; ділянки, щоб надходила плата за землю. Замкнуте коло. Земля має бути оформлена і під школами, і під лікарнями, і під домоволодіннями.</p>
<p>Останнє, колеги, особливо мажоритарники: зараз розподіляються гроші державного фонду регіонального розвитку, розподіляються державні кошти на здійснення капітальних вкладень, це і на лікарні, і на клуби, і багато інших соціальних інфраструктурних об'єктів. Земля під ними має бути оформлена документально, але ці заклади не можуть їх оформити, оскільки діє цей мораторій.</p>
<p>Ми маємо сьогодні увійти в цю складну ситуацію і продовжити тимчасово лише на півтора роки, до 1 січня 2017 року. Є тверда позиція з цього приводу Асоціації міст України…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка, 10 секунд дати можливість завершити.</p>
<p>&nbsp;</p>
<p>КУРЯЧИЙ М.П. Велике прохання підтримати це питання. Є позиція Асоціації міст України.&nbsp; Давайте зробимо крок назустріч нашим місцевим громадам. Дякую за підтримку.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Будь ласка, Помазанов Андрій Віталійович, "Народний фронт".</p>
<p>Кривошея буде виступати, будь ласка, мікрофон біля трибуни.</p>
<p>&nbsp;</p>
<p>16:58:07</p>
<p>КРИВОШЕЯ Г.Г. Доброго дня ще раз, шановні друзі! Геннадій Кривошея, фракція "Народний фронт". На перший погляд здається, що це досить цікавий і правильний законопроект, і він нібито дасть підтримку, і робочі місця певному бізнесу.</p>
<p>Але що ми на сьогоднішній день маємо і які маємо результати? По-перше, в місті Києві, для прикладу, щонайменше більше півсотні незаконних забудов. Ці всі незаконні забудови відбуваються відповідно до того, що в місті Києві, по-перше, відсутній генеральний план, відсутня ДПТ. Що ми в результаті будемо мати? Якщо ми зараз&nbsp; знімемо відповідно… зупинимо&nbsp; відповідний мораторій, все незаконне будівництво в місті Києві, Київській області, в Україні за ці півтори роки буде узаконено, а той бізнес, який може законно будувати, він зможе і надалі&nbsp; продовжувати працювати законно. Це перше.</p>
<p>Друге. Фракція "Народного фронту" хотіла б звернути увагу кожного депутата і всієї України на те, що&nbsp; Комітет з питань запобігання протидії корупції дав категорично негативний висновок по цьому питанню. Я прошу врахувати їхні пропозиції, зауваження. І на даному етапі я прошу, щоб ми&nbsp; завернули цей законопроект або взагалі його відхилили. Закликаю всіх не голосувати за нього. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; Власенко Сергій Володимирович, фракція "Батьківщина".</p>
<p>&nbsp;</p>
<p>16:59:36</p>
<p>ВЛАСЕНКО С.В.</p>
<p>Шановний пане головуючий! Шановні колеги! В Україні склалася ситуація, згідно з якою десь близько двох третин&nbsp; територіальних громад не мають відповідних планів. Чи можем ми за станом на сьогоднішній день забезпечити, щоб ці плани були впроваджені в&nbsp; найближчий час? Ні, ми цього зробити не зможемо. Не тільки тому, що, як тут казали колеги, нема бажання у мерів. У деяких мерів було бажання. Припустимо, місто Львів має такий план. Місто Вінниця має такий план. Декілька інших міст та й населених пунктів мають такі плани. Але можливо є сенс звернутися до Кабінету Міністрів, щоби той започаткував відповідну державну програму по розробці перспективних планів для міст для того, щоб&nbsp; наші громади, які не мають&nbsp; належного фінансового&nbsp; забезпечення, змогли до 2017&nbsp; року&nbsp; виготовити такі плати. Тому фракція "Батьківщина" закликає підтримати цей законопроект. однак забезпечити те, щоб 1 січня 2017 року було&nbsp; остатньою датою відтермінування і мораторію на запровадження відповідних планів в територіальних громадах. Бо, дійсно, без планів неможливо проводити нормальну будівельну політику в місті. Дійсно, не можна систематизувати забудови. Дійсно, не можна нормально виділяти земельні ділянки, не розуміючи загального плану. Але сьогодні є ситуація така, яка є, тому ми виходимо із ситуації крайньої необхідності, пропонуємо проголосувати за цей законопроект, але забезпечити, щоб після 1 січня 2017 року ніяких більше відтермінувань не було, а держава забезпечила допомогу місцевим&nbsp; &nbsp;громадам у виготовленні відповідних планів. Дякую.</p>
<p>&nbsp;</p>
<p align=center>Засідання веде Голова Верховної Ради України В.Б.ГРОЙСМАН</p>
<p>&nbsp;</p>
<p>ГОЛОВУЮЧИЙ. Дякую,&nbsp; колеги.</p>
<p>Є ще бажаючі виступити? Будь ласка, Юрій Левченко. <i>(Шум у залі)</i> Дивіться, ви всі давайте заспокоїмося, і всі отримають слово для того, щоб виступити.</p>
<p>Прошу, будь ласка, Юрій Левченко, хвилина.</p>
<p>&nbsp;</p>
<p>17:01:59</p>
<p>ЛЕВЧЕНКО Ю.В.</p>
<p>Левченко, ВО "Свобода", 223-й округ, місто Київ. Місто Київ, яке до речі, потерпає чи не найбільше від цієї будівельної&nbsp; мафії, хоча вся країна від неї потерпає.</p>
<p>Я зараз для наших слухачів і наших глядачів скажу уже прямо: кожен народний депутат, який зараз проголосує за цей закон є на зарплаті у будівельної мафії. Будівельна мафія, яка роками нищить наші міста, яка роками робить те, що їй заманеться, забудовує парки, забудовує прибудинкові території, забудовує дитячі майданчики, розвалює будинки старі, тому що стоять 5 хрущовок, а біля них будуються двадцятиповерховий монолітний будинок і люди втрачають своє житло, оце все робить будівельна мафія при потуранні органів місцевої влади, при потуранні отаких законопроектів, які зараз протягують,.</p>
<p>Я, до речі, нагадую тим, хто зараз виступає за нього, що він вже 5 раз зараз виставляється. Ви раніше за нього не голосували, ви були "проти". Що? Трошки касу занесли, так? Я закликаю всіх народних депутатів нормальних голосувати "проти".</p>
<p>&nbsp;</p>
<p>ГОЛОВУЮЧИЙ. Колеги, будь ласка, треба багато говорити про цей&nbsp; закон, я бачу<i>. (Шум у залі)</i> Заспокойтесь, будь ласка! Прошу заспокоїтись.</p>
<p>Будь ласка, Єгор Соболєв. Єгор Соболєв, будь ласка.</p>
<p>&nbsp;</p>
<p>ГОЛОС ІЗ ЗАЛУ. <i>(Не чути).</i></p>
<p>&nbsp;</p>
<p>ГОЛОВУЮЧИЙ. У вас від фракції був виступ.</p>
<p>&nbsp;</p>
<p>17:03:40</p>
<p>СОБОЛЄВ Є.В.</p>
<p>Колеги, я звертаю вашу увагу, що&nbsp; Комітет&nbsp; з протидії корупції визнав цей&nbsp; закон корупціогенним. Тут все було сказано. П'ять років тому будівельники попросили спростити їм умови будівництва, в обмін на це вони зобов'язалися розробити нормальні плани забудови територій, так, щоб міста розвивалися. І п'ять років вони просять відтермінувати цю вимогу - про творення планів.</p>
<p>Ви говорите про війну. Друзі, хто не стикався з війною у власному місті? Коли нищаться парки, коли нищаться сквери, коли забудовуються двори. Ці війни відбуваються не тільки в Києві. Давайте не брати гріх на душу, допоможемо містам розробити ці плани і почнемо нормальне будівництво, яке буде гармонійно розвивати наші міста.</p>
<p>Це закон про продовження корупції, про хаотичну забудову, його не можна підтримувати.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Ігор Насалик, хвилина.</p>
<p>&nbsp;</p>
<p>17:04:48</p>
<p>НАСАЛИК І.С.</p>
<p>Шановні друзі! Один із рідких випадків, коли хочу підтримати Левченко із "Свободи". Запитання. Я більше ніж переконаний, що відсутність генеральних планів – це є ґрунт для корупції. Запитання: чому у Володимира Борисовича Гройсмана, який був міським головою міста Вінниці, є два генеральних плани? А чому столиця місто Київ не має жодного і навіть перспектив до розвитку?</p>
<p>Тому я, звертаючись до депутатів. прошу не підтримувати це законодавство. Три роки, три роки давали можливість хоч розпочати план… генерального плану розвитку. Ми нічого абсолютно по Києву це не розробили, і навіть кошти для впровадження генерального плану по Києву немає. Тому велике прохання не підтримувати даний законопроект.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Хвилина, будь ласка, Віктор Чумак. 30 секунд, Віктор Чумак. 30 секунд.</p>
<p>&nbsp;</p>
<p>17:05:52</p>
<p>ЧУМАК В.В.</p>
<p>Шановні колеги, я дійсно вкладуся в 30 секунд. Я просто скажу, що яка чудова українська політика. Цей закон два рази був відхилений парламентом минулого скликання. Два рази ми торпедували цей закон з боями. Чому? Тому що ми казали, що відсутність генеральних планів, відсутність зонінгу – це складова, величезна складова корупції.</p>
<p>Сьогодні ситуація помінялася, і ви дивіться, ми у владі, тому давайте будемо знову відтерміновувати? Так не можна, друзі. Треба мати дійсно якусь нормальну, послідовну позицію.</p>
<p>Я звертаюся до своїх однопартійців: так не можна. Ми завжди говорили про те, що є…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Народний депутат Антонищак, будь ласка, "Блок Петра Порошенка".</p>
<p>Готуємось голосувати, визначатися.</p>
<p>&nbsp;</p>
<p>17:06:53</p>
<p>АНТОНИЩАК А.Ф.</p>
<p>Шановне товариство! Шановні народні депутати! Я, по-перше, просив би бути ввічливими і толерантними один до одного у висловлюваннях, адже на нас дивиться народ України. Це перше.</p>
<p>І, друге. Ні цього року, ні в наступному році в багатьох&nbsp; бюджетах&nbsp; українських міст немає коштів для розроблення по детальних планів. І неприйняття цього законопроекту зупинить розвиток&nbsp; інфраструктури міст.</p>
<p>Тому прошу народних депутатів припинити користуватись популізмом і проголосувати за даний законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги,&nbsp; просив Леонід Ємець, хвилину. Потім народний депутат Шинькович, і потім&nbsp; Микола Федорук. От по хвилині, і все. Я прошу, колеги.</p>
<p>&nbsp;</p>
<p>17:07:55</p>
<p>ЄМЕЦЬ Л.О.</p>
<p>Леонід Ємець, фракція "Народний фронт", місто Київ. Я хочу, щоб всі народні депутати для себе усвідомили…</p>
<p>&nbsp;</p>
<p>ГОЛОВУЮЧИЙ. Леоніде, хвилину!</p>
<p>Шановні колеги, прошу хвилинку вашої уваги! Прошу вас&nbsp; сконцентруватися. Дякую вам.</p>
<p>Продовжуйте.</p>
<p>&nbsp;</p>
<p>17:08:12</p>
<p>ЄМЕЦЬ Л.О. Шановні народні депутати, я хочу, щоб кожний з вас&nbsp; усвідомив, що&nbsp; у випадку прийняття цього закону в такому вигляді, в якому він поданий, сотні незаконних забудов по Києву і тисячі по Україні автоматично стають законними після цього. І всі судові провадження, які є в цьому напрямку, накриваються мідним тазом.</p>
<p>У мене є пропозиція: давайте вилучимо ці позиції, доопрацюємо цей законопроект, це не так довго, тому що там є&nbsp; позитивні моменти, і наступного сесійного тижня знову&nbsp; внесемо його в парламент. І проголосуємо ті речі, які&nbsp; потрібні для українського народу, а не загарбників, забудовників, які намагаються нажитися якраз на людях, намагаються&nbsp; незаконно привласнити собі їх територію і побудувати&nbsp;&nbsp; там&nbsp;&nbsp; без погодження з генеральним&nbsp; планом тисячі квартир, які абсолютно не будуть узгоджуватись з інфраструктурою міста або населеного пункту.</p>
<p>Тому я вас закликаю зараз цей законопроект зняти з розгляду і наступного тижня в доопрацьованому вигляді прийняти так, як це має бути. Дякую.</p>
<p>&nbsp;</p>
<p>ГОЛОВУЮЧИЙ. Друзі, будь ласка! Андрій Шинькович. Потім Микола Федорук. І все.</p>
<p>&nbsp;</p>
<p>17:09:26</p>
<p>ШИНЬКОВИЧ А.В.</p>
<p>Андрій Шинькович, заступник голови Комітету з питань будівництва, містобудування, житлово-комунального господарства. Шановні колеги, абсолютно справедливо сказав мій колега, який представляє партію "УДАР". І треба сказати, що рік сьогодні ми маємо міського голову і найбільшу фракцію від "УДАРу" в Києві. І дайте відповідь, чому немає детального плану територій? Раз.</p>
<p>Я згодний зі "Свободою". Ті, хто будують на дитячих майданчиках, то злочинці. Але ж є ті, хто будують нежитлові приміщення, які створюють робочі місця. І це тисячі робочих місць. Комітет просить прийняти в першому читанні і усім нам разом добудувати. А на наступний рік закласти в бюджет для міст кошти на розробку детальних планів територій. І здійснити контроль. Щоб ці плани були. Прошу підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Микола Федорук. І потім Віктор Галасюк.</p>
<p>&nbsp;</p>
<p>17:10:25</p>
<p>ФЕДОРУК М.Т.</p>
<p>Шановні народні депутати! Справа в тому, що аналогічний закон ми розглядали два місяці тому. Зараз змінився тільки номер і назва. І справа в тому, що ми вже давали відтермінування вступу в дію тих положень, які сьогодні пропонується знову відтермінувати.</p>
<p>Я впевнений в тому, якщо ми приймемо до 2017 року, то і до 2017 року ніхто нічого не зробить. Закон цей не потрібно підтримувати. Це йде на шкоду. А нормальні будівельники в нормальних містах, є генеральні плани, є зонінги, все є. Складнощів тут немає. Місцеві бюджети сьогодні перевиконуються. І вони повинні протягом цього року зробити необхідні роботи з тим, щоб будувати законно. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, Віктор Галасюк. І переходимо до прийняття рішення.</p>
<p>&nbsp;</p>
<p>17:11:36</p>
<p>ГАЛАСЮК В.В.</p>
<p>Дякую. Шановний Володимир Борисович, шановні колеги, це той рідкий випадок, коли я не згоден з колегою Соболєвим. Ви знаєте, якщо цей закон не прийняти, то ми перекриємо кисень: легальним забудовникам – раз; тим промисловим підприємствам, які планують розширювати своє виробництво і виділяти землю – два. Тому навіщо це робити? Навіщо це прикривати якимись гаслами, коли сьогодні немає тих генеральних планів? Їх треба розробити – це колосальна проблема, треба спитати з тих, хто це не зробив. Але в чому завинили ті забудовники легальні? Бо, я вас запевняю, що нелегальні як забудовували, так і будуть продовжувати, а для легальних ми зробимо проблему. Тому я пропоную цей законопроект в першому читанні підтримати, якщо є якісь, щось доробити до другого читання, але це правильний законопроект, шановні колеги. Дякую.</p>
<p>&nbsp;</p>
<p>ГОЛОВУЮЧИЙ. Колеги, я відчуваю, що у нас просто немає голосів за цей законопроект. І позиція, і позиція фракцій… Що? Заспокойтесь, будь ласка! Заспокойтесь, будь ласка.! Я відчуваю, що немає голосів за цей законопроект. Я думаю, що ви це також відчуваєте.</p>
<p>Є пропозиція наступна, і вона була слушна, вона була слушна. Ми зараз сконсолідуємося, приймемо рішення направити цей законопроект до комітету на підготовку до повторного першого читання. Дивіться, я хочу сказати одну річ, з якою ви всі погодитесь. Не можна зупиняти розвиток міст, не можна. Але міста створюються не для будівельних компаній, а для людей. Тому нам треба прийняти такий закон, який би дозволив: а) хай на тимчасовий період прийняти рішення, для того щоб цей закон регулював будівництво до 1 січня 2016 року, але з урахуванням того, щоб ні на парках, ні на скверах, ні на дитячих майданчиках ніхто не зміг ніколи, в рекреаційних зонах, щось будувати. А, з іншого боку, не зупиняв проблему будівництва у містах. Тому що, вибачте,&nbsp; сказали сьогодні за Київ, але ми розуміємо, що зараз пройшли вибори нової Київради і новий міський голова київський, так. А хто би міг зробити його за 6 місяців, генеральний план? Думаю ніхто. Я вам хочу сказати, що тут є, ну, 3-5 людей, які займалися розробкою генеральних планів, в тому числі і я. Я розумію, ну, я знаю, там 10, можливо. Колеги, і це важко, це довго. Я думаю, що не треба підтримувати державну програму фінансування. Сьогодні в умовах фінансової децентралізації можливо, якщо є бажання, знайти кошти і зробити генеральний план якісний. Тому, я прошу, щоб це нас зараз не роз'єднувало а об'єднувало. Давайте приймемо це консолідоване рішення, повернемо до комітету. Комітет ще раз розгляне. Врахуємо пропозиції щоби це було по-людські і по совісті. І ухвалимо рішення. Приймається така пропозиція? Якщо автор зараз наполягає на іншому… Ви наполягаєте на іншому, автор? Ні чи так? Голосуємо на комітет, правильно? Правильно.</p>
<p>Голосуємо на повторне перше читання підготовку в комітет. Прошу голосувати. Прошу голосувати. Прошу підтримати це.</p>
<p>&nbsp;</p>
<p>17:15:41</p>
<p>За-237</p>
<p>Треба говорити про те, щоб він би не набрав? Поставити цей законопроект на голосування?</p>
<p>Колеги, ми вже його проголосували. Ми вже його проголосували. Друзі, не уходьте нікуди. У мене є пропозиція, я&nbsp; хочу просто наявно показати.</p>
<p>Будь ласка, сигнальним голосуванням покажіть, як ви були готові голосувати за цей законопроект. Приготувались? Голосуйте, хто – "за", голосуйте, будь ласка. Прошу голосувати. Сигнальне, будь ласка, голосуйте. Будь ласка, голосуйте. Прошу.</p>
<p>&nbsp;</p>
<p>17:16:26</p>
<p>За-146</p>
<p>Друзі, ще раз?</p>
<p>Не треба? Дякую за ваше розуміння!</p>
<p>Рухаємося далі. Проект реєстраційний номер 2527: проект Закону про внесення змін до Податкового кодексу України щодо створення справедливих умов для реалізації сільгосппродукції та підтримки безпосередніх сільгосптоваровиробників.&nbsp; 2527, автор народний депутат Кутовий.&nbsp;</p>
<p>Є пропозиція автора розглядати&nbsp; за скороченою процедурою цей проект закону.&nbsp; Прошу визначатись щодо розгляду за скороченою процедурою. Розгляд за скороченою процедурою.</p>
<p>&nbsp;</p>
<p>17:17:15</p>
<p>За-195</p>
<p>Рішення прийнято.&nbsp;</p>
<p>Будь ласка, Тарас Вікторович,&nbsp;&nbsp; будь ласка.</p>
<p>&nbsp;</p>
<p>17:17:21</p>
<p>КУТОВИЙ Т.В.</p>
<p>Шановні колеги! Ну насправді&nbsp; складний закон, дуже багато ми його з вами обговорювали і я би&nbsp;&nbsp; хотів зосередитись&nbsp; на кількох тезах.&nbsp;</p>
<p>Перша теза - взагалі&nbsp; пояснити, про що йдеться&nbsp; в цьому&nbsp; законопроекті. Простими словами, сьогодні&nbsp; аграрії, коли здійснюють свою операційну діяльність,&nbsp; здійснюють закупівлю&nbsp; необхідних матеріалів для здійснення цієї операційної діяльності, вони купують: насіння, паливо, засоби захисту рослин, добрива і так далі.&nbsp;&nbsp;&nbsp;&nbsp;&nbsp; В складі купівельної ціни є ПДВ, який аграрії, виробники сільгосппродукції сплачують, таким чином гроші сплачені&nbsp; до бюджету. Це важлива дуже&nbsp; теза. Що відбувається сьогодні після цього?&nbsp;&nbsp; Після того як ми прийняли бюджет 2015 року і фактично тоді вночі цю норму скасували, у випадку,&nbsp; якщо сільгоспвиробник відексспортував цю продукцію, то фактично сплачений ПДВ&nbsp; йому не&nbsp; повертається. Ця норма абсолютно дискримінаційна&nbsp; по відношенню до галузі: металургам, хімікам, всім хто затратив, має вхідне ПДВ&nbsp; сплачене державі, при експорті&nbsp; воно відшкодовується. Наголошую: відшкодовується тільки той&nbsp;&nbsp; ПДВ, який сплачений фактично державі при експорті – це перша теза.</p>
<p>Друга новела законопроекту полягає в тому,&nbsp; що ті підприємства, які не знаходяться на&nbsp; спец режимі і фактично так само повністю сплачують ПДВ в державу, при експорті мають право&nbsp; <a name=Temp></a>повернути собі це ПДВ. Таким чином, якщо ми говоримо в ситуації, коли ПДВ сплачене державі, але не відшкодований, мова йде лише про те, що ми дискримінуємо галузь. При цьому хочу також наголосити, що це є частиною коаліційної угоди, підписаною всіма фракціями і ця норма є тим зобов'язанням, які ми брали перед аграріями.</p>
<p>Крім того… Пане Голово, я попрошу ще 2 хвилини, бо складний законопроект .</p>
<p>&nbsp;</p>
<p>ГОЛОВУЮЧИЙ. Прошу, 2 хвилини.</p>
<p>&nbsp;</p>
<p>17:19:32</p>
<p>КУТОВИЙ Т.В. Є норма, на якій би я хотів&nbsp; зосередити увагу, яка виникла, і дискусія виникла, в тому числі і на податковому комітеті під час обговорення, я вдячний нашим колегам Івану Мірошниченко, Тетяні Остріковій, Юрію ……, які підняли це питання. Це питання продажу від спецвиробника до спецвиробника. Дійсно, там є дефект, над яким треба попрацювати. Я як автор гарантую, що до другого читання, а сьогодні мова йде тільки про перше читання, цей дефект ми усунемо.</p>
<p>Так само хочу сказати щодо державної підтримки галузі взагалі, якщо не говорити про законопроект. Нам було обіцяно, що буде державна підтримка і у відсоткових ставках, і в будівництві, і так далі. Звітую: посівна закінчилася - жодної гривні, на жаль, галузь не отримала. Не будемо аналізувати причини, але в галузі немає іншої підтримки, аніж підтримки самих виробників, які фактично… Знаєте, доля того, хто тоне, - це його особиста доля. Отак сьогодні виходить у господарстві. Але нам треба вирівняти умови для всіх учасників ринку, і саме це є базовий момент, який регулює цей законопроект.</p>
<p>Ну і взагалі, я хочу сказати, сьогодні ніхто не чує аграріїв на вулиці. Ми часто чуємо казки, ми дуже багато чуємо, їх немає сьогодні тут, тому що в них руки, вибачаюсь, по лікоть в землі на посівній. І те, що їх тут немає, і те, що немає глибокого збурення, це не тому, що аграріям сьогодні легко, а тому, що ми повинні самостійно зробити зважені кроки для того, щоб дати підтримку галузі. І це не підтримка в плані взяти з бюджету. За даними Мінфіну, сплачено вхідного ПДВ аграріям - 3,5 мільярди, сальдо на користь держави, у випадку прийняття цього закону, півтора мільярда плюс, не мінус, а плюс. Тобто аграрії фактично дотують державний бюджет, і ми лише трішки їм допомагаємо відновити справедливість. Я вам дуже дякую.</p>
<p>&nbsp;</p>
<p>ГОЛОВУЮЧИЙ. Дякую, шановні колеги.</p>
<p>Будь ласка, від комітету голова комітету Южаніна Ніна Петрівна. Прошу.</p>
<p>&nbsp;</p>
<p>17:21:35</p>
<p>ЮЖАНІНА Н.П.</p>
<p>Шановні народні депутати, 20 квітня нашим комітетом був розглянутий проект закону про внесення змін до Податкового кодексу щодо створення справедливих умов для реалізації сільськогосподарської продукції та підтримки безпосередніх сільськогосподарських товаровиробників, поданий&nbsp; народним депутатом Кутовим.</p>
<p>Справді, законопроектом пропонується звільнити від оподаткування податком на додану вартість операції з вивезення в митному режимі експорту зернових та технічних культур, крім операцій, які здійснюються безпосередньо сільськогосподарськими виробниками та підприємствами, які придбали безпосередньо у таких виробників такий товар і при цьому такі підприємства є платниками четвертої групи та не застосовують спеціальний режим. Тобто вони самі безпосередньо мають сплачувати цей ПДВ до бюджету.</p>
<p>З цією метою законопроектом пропонується викласти пункт 197.21 статті 197 Податкового кодексу у новій редакції та виключити пункт 15 прим. 2 підрозділу 2 розділу 20 Перехідних положень Податкового кодексу. Саме відповідно до цього, до діючої редакції підпункту 15 прим.2 підрозділу 2 Податкового кодексу, операції з вивезенням у митному режимі експорту зернових культур, звільняються від оподаткування, тобто не мають такі виробники не мають права на бюджетне відшкодування податку на додану вартість.</p>
<p>Підтримуючи в цілому ідею законопроекту, народні депутати, присутні на комітеті, зауважили, що вдосконалення оподаткування податку на додану вартість сільськогосподарських товаровиробників потребує комплексного підходу. І, на наш погляд, це один із кроків для переходу сільгоспвиробників на загальну систему оподаткування по ПДВ. Тобто це починається …</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p><b>&nbsp;</b></p>
<p>ГОЛОВУЮЧИЙ.&nbsp; Будь ласка, 20 секунд завершити.</p>
<p>&nbsp;</p>
<p>ЮЖАНІНА Н.П. Ми починаємо впроваджувати таку норму, щоб сільгоспвиробник визначався на власний розсуд: залишатись ще якийсь деякий час йому на спеціальному режимі ПДВ чи переходити на зальну систему,&nbsp; для того щоб отримувати відшкодування ПДВ з бюджету.</p>
<p>&nbsp;</p>
<p>ГОЛОВУЮЧИЙ. Дякую вам. Будь ласка,&nbsp; ви оголосіть, будь ласка,&nbsp;&nbsp; рішення комітету, щоб ми могли перейти вже до&nbsp; обговорення. Будь ласка, 10 секунд.</p>
<p>&nbsp;</p>
<p>ЮЖАНІНА Н.П. Комітет вирішив рекомендувати Верховній Раді&nbsp; України проект закону&nbsp; прийняти за основу.</p>
<p>&nbsp;</p>
<p>ГОЛОВУЮЧИЙ. Дякую дуже вам.</p>
<p>Будь ласка,&nbsp; шановні колеги, записуємося: два – "за", два – "проти".&nbsp; Будь ласка,&nbsp; проводиться запис. Будь ласка,&nbsp; Бондар Віктор Васильович, фракція "Відродження". Включіть мікрофон.</p>
<p>&nbsp;</p>
<p>17:24:50</p>
<p>БОНДАР В.В.</p>
<p>Прошу передати слово Олегу Кулінічу.</p>
<p>&nbsp;</p>
<p>17:24:57</p>
<p>КУЛІНІЧ О.І.</p>
<p>Дякую. Олег Кулініч, "Відродження", Полтавщина. Шановні колеги, надзвичайно важливий законопроект для аграріїв, для українських аграріїв.&nbsp;</p>
<p>На сьогодні норми&nbsp; Податкового кодексу ставлять виробників зерна у найгірше становище. По будь-яким іншим товарам ПДВ по експорті повертається, а&nbsp; по експорту зерна – ні. Яка ж тут справедливість для українських аграріїв?</p>
<p>Виробник для того, щоб виробити зернові повинен придбати&nbsp; засоби захисту рослин, мінеральні добрива, паливо-мастильні матеріали. І все це в основному він придбає в валюті. І тому фактично виробник сплатив уже ПДВ до Державного бюджету. А коли він… в нього виникає податковий кредит. А коли він&nbsp; вирішив експортувати цю продукцію, тобто не продавати&nbsp; на……… ринку, то в нього нема податкового зобов'язання. Тому обов'язково ця норма&nbsp; повинна працювати.</p>
<p>Крім того, якщо ця норма працює, це додаткові кошти для…&nbsp; на тонні зерна десь приблизно 15-20 доларів на кожній тонні для аграріїв. А це заробітна плата. Це місцеві бюджети, які, на жаль, сьогодні не в дуже гарному становищі. Тому я прошу колег&nbsp; обов'язково підтримати цей законопроект в першому читанні, і ми в комітеті, якщо потрібно, його допрацюємо до другого читання. Дякую.</p>
<p>&nbsp;</p>
<p>ГОЛОВУЮЧИЙ. Дякую. Будь ласка, <a name=_GoBack></a>Ленський Олексій Олексійович, партія… Радикальна партія. Від трибуни.</p>
<p>&nbsp;</p>
<p>17:26:37</p>
<p>ГАЛАСЮК В.В.</p>
<p>Віктор Галасюк, фракція Радикальної партії. Шановні колеги, ми підтримуємо цей законопроект в першому читанні. Безумовно, це треба зробити. Це створює можливості для первинного виробника нормально працювати, отримувати такі самі умови по відшкодуванню ПДВ, як отримують всі інші галузі економіки. Це треба зробити, бо це є свята професія, це є святий продукт, який виробляється в Україні, тому це треба зробити, це просто імператив.</p>
<p>Але, разом з тим, хочу наголосити, що наступний крок, який треба буде робити – це приймати комплекс законів для стимулювання глибокої переробки, для підтримки харчової промисловості в Україні, щоб ми не тільки зерно за кордон вивозили, не тільки продукти, які виростили і одразу продали за кордон, а щоб ми тут будували, щоб ми з тих фруктів робили соки, щоб ми робили тут борошно і так далі. Ми це маємо робити в усіх галузях.</p>
<p>І роль держави – це забезпечити такий податковий режим, який це буде стимулювати. Роль держави – це створити такі умови кредитування, які зроблять країну конкурентною з іншими державами, щоб ми виробляли готову продукцію, щоб люди мали робочі місця, працюючи в рідній країні, щоб вони платили податки і щоб країна жила за рахунок цих податків, жила і розвивалась.</p>
<p>Тому, шановні колеги, фракція Радикальної партії закликає підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дуже вам дякую.</p>
<p>Будь ласка, від фракції "Самопомочі" Олег Березюк. Так? Від трибуни. Включіть мікрофон, будь ласка.</p>
<p>&nbsp;</p>
<p>17:28:12</p>
<p>БЕРЕЗЮК О.Р.</p>
<p>Шановні пані і панове! В цьому законі сходяться два підходи: комерційний, бізнесовий і соціально-державний. З комерційної точки зору все просто перфектно, а з соціально-державного: ми хочемо віддати 3 мільярди гривень людям ПДВ, двом відсоткам виробників, але в той час ми забираємо 800 мільйонів з того, що ми забираємо 15 відсотків від пенсій людям, які працюють. Це є державницький, соціальний підхід? Ми просимо Прем'єр-міністра: пане Прем'єр-міністр, дайте 1,5 мільярди гривень дотацій для сільгоспвиробників малого, середнього&nbsp; і сімейного бізнесу на селі. Нема грошей, каже Прем'єр-міністр, але 3 мільярди гривень віддаємо.</p>
<p>На вулиці 2015 рік, і ми з вами домовлялися, що у 2015 році ми будемо підходити до питання, що всі мають віддати частину того, чого можна. Тому є пропозиція в 2015 році цей законопроект не приймати.</p>
<p>І ще одне. Хочете отримати ПДВ - відразу переходьте на загальне оподаткування. Чому ж ви розказуєте, що це комплексний підхід і треба чекати рік, а деякі кажуть - два?</p>
<p>Шановні колеги, ми не будемо з вами дурити один одного. Цей законопроект є справедливий тільки з точки зору бізнесу "форпрофіт", але не з точки зору 2015 року, катастрофи економічної, і соціальної, і воєнної, яка є в Україні. Дякую вам.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Від "Блоку Петра Порошенка" Вадатурський Андрій Олексійович. Будь ласка, включіть мікрофон.</p>
<p>Луценко, так? Тоді, будь ласка, Луценку від трибуни. Будь ласка.</p>
<p>&nbsp;</p>
<p>17:30:18</p>
<p>ЛУЦЕНКО Ю.В.</p>
<p>Шановний пане Голово! Шановні народні депутати! На всіх виборах, на всіх урочистостях ми часто говоримо про те, що село - колиска України. І гарні слова переходять з року в рік у всі виступи. І тим не менше ми терпимо ситуацію, коли єдине - бізнес, який платить ПДВ, але не отримує його, знаходиться саме в цій колисці.</p>
<p>Я все прекрасно розумію: країна знаходиться в надзвичайно важкій фінансовій ситуації, але задамо собі запитання: а хто тягне країну, все ще тягне, в цій важкій ситуації?</p>
<p>Село, транспорт і промисловість. Але, послухайте, АПК сьогодні - один з головних двигунів українського виробництва. І якщо в цей двигун не дати масла, він просто обламається, і обламає взагалі всю господарку країни.</p>
<p>Наступне.</p>
<p>Ще&nbsp; одна важлива теза. Нам кажуть: "Ви хочете дати олігархам гроші з ПДВ". Колеги, коли повертають ПДВ, це не означає, що&nbsp; їх бере власник підприємства. Це означає, що його отримує виробничник, і або він в собівартість закладає&nbsp; мінус&nbsp; 20, або він змушений збільшувати&nbsp; собівартість і піднімати ціни. Ну немає іншого&nbsp; варіанту, щоб бути конкурентоздатним: або&nbsp; ти розраховуєш на&nbsp; повернення ПДВ - і в тебе одна собівартість, або&nbsp; ти збільшуєш собівартість і ціни для населення. Інакше економіка не працює.</p>
<p>У великий час українське АПК терпіло не піднімало собівартість і&nbsp; не отримувало ПДВ. Але прийшов час, коли двигун може зламатися.</p>
<p>Сьогодні від імені фракції, принаймні її більшості абсолютної, я хочу сказати: ми хочемо підтримати ідею про перегляд зарплат і пенсій. І для цього буде…</p>
<p>&nbsp;</p>
<p>ГОЛОВУЮЧИЙ. Прошу дати можливість завершити.</p>
<p>&nbsp;</p>
<p>ЛУЦЕНКО Ю.В. … і, враховуючи профіцит бюджету, для цього є повна можливість. Але ніякі зарплати і&nbsp; пенсії не будуть взагалі платитися, якщо&nbsp; не буде працювати виробництво. Це кажу вам я, людина, яка&nbsp; працювала головним конструктором шеститисячного&nbsp; заводу. Виробництво – основа будь-якої країни, економіка – основа будь-якого питання. Голосуємо за цей закон!</p>
<p><i>&nbsp;</i></p>
<p align=center>Веде засідання Голова Верховної Ради України В.Б.ГРОЙСМАН</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Іван Григорович Кириленко. І потім будемо голосувати.</p>
<p><i>&nbsp;</i></p>
<p>17:33:12</p>
<p>КИРИЛЕНКО І.Г.</p>
<p>Шановні друзі! Шановні колеги! Закон називається:&nbsp; про справедливість. Вона полягає в тому, що в репліці було сказано в залі, коли ми емоційно голосували за бюджет на 2015 рік і коли постало питання, трейдерам відшкодовувати чи ні, - звичайно, ні. Але шум був такий, що з водою виплеснули дитя. Нікому, забули сказати, що нікому тоді: й промисловцям, і "фірташам" і всім іншим – нікому! Тоді 2015 рік&nbsp; повинен бути справедливим. Давайте скасуємо всім! Усім до єдиного, хай поділяться.</p>
<p>Якщо ні, тоді давайте повернемо справедливість. За що&nbsp; ж&nbsp; ударили тоді по селу? За що?</p>
<p>Друзі, 70 мільярдів – вартість весняно-польових робіт. 70 відсотків бралося кредитним ресурсом. Запитайте у всіх, хто брав кредит, хто гривню хто взяв?! Під 30 відсотків - ставка рефінансування. 40-50 відсотків хто піде кредит цей взяти? Друзі, за що ми говоримо? Втричі зросла вартість пального. Втричі зросли мінеральні добрива, бо вони зразу робляться. Втричі – засоби захисту, бо вони імпортні. Пальне теж імпортне. Слухайте, люди добрі! Єдине..</p>
<p>&nbsp;</p>
<p>ГОЛОВУЮЧИЙ. Дайте завершити. 30 секунд маєш, будь ласка.</p>
<p>&nbsp;</p>
<p>КИРИЛЕНКО І.Г. Єдину поправку до Юрія Віталійовича, якого поважаю, можу внести тільки одну. Друзі, не три локомотиву економіки залишилось, нема промисловості, нема транспорту. Село залишилось! Давайте відновимо справедливість. Голосуймо!</p>
<p>&nbsp;</p>
<p>ГОЛОВУЮЧИЙ. Дякую, шановні колеги, я бачу, що є дуже багато бажаючих виступити. Але я пропоную, щоб всі виступали шляхом голосування. Будь ласка, підготувались, колеги. Будь ласка, займіть свої місця. Займіть свої місця. Андрій Іванчук, хвилина. Займайте свої місця, народні депутати.</p>
<p>Андрій Іванчук. Андрію Володимировичу, ви хотіли хвилину? Будь ласка, хвилину. Займайте місця, шановні колеги. Будь ласка, прошу зайняти свої місця.</p>
<p>&nbsp;</p>
<p>17:35:20</p>
<p>ІВАНЧУК А.В.</p>
<p>Шановні друзі, шановний пане Голово! Мій виступ не буде таким гарячим. Не буду я говорити, що село гине і його треба рятувати. Але я хотів би сказати буквально декілька слів.</p>
<p>Перше. В даному законопроекті є норми, які заставляють сільськогосподарських товаровиробників для того, щоб вони отримували повернення ПДВ, перейти на загальну систему. Плюс фракція "Народного фронту" буде підтримувати цей законопроект в цій редакції тільки в першому читанні. Тому що ми вважаємо, що переведення сільськогосподарських товаровиробників на загальну систему оподаткування дасть можливість і бюджет наповнювати, і пенсії піднімати, і все, що потрібно для країни.</p>
<p>Я погоджуюся з керівником фракції "Блоку Петра Порошенка" в тому, що якщо ми будемо тільки займатися тим, що ми будемо щось скорочувати, обмежувати, ми країну не побудуємо. Нам треба створювати робочі місця, додаткову вартість. Тоді буде якийсь результат.</p>
<p>Фракція "Народного фронту" підтримає даний законопроект в першому читанні і в другому читанні ми будемо голосувати тільки за, тільки за умови переведення всіх на загальну систему оподаткування.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, голосуємо, колеги, за основу 2527. Всі виступили і достатньо висловили позицій. Будь ласка, голосуємо 2527 за основу. Будь ласка, колеги. За основу.</p>
<p>&nbsp;</p>
<p>17:36:55</p>
<p>За-290</p>
<p>Рішення прийнято.</p>
<p>Колеги, а тепер я попросив би всіх, залишайтесь на своїх місцях, є ряд питань, які ми маємо з вами розглянути ще. Хвилину. Дивіться, у нас є закон 2067 світового банку. Цей закон дуже важливий з точки зору термомодернізації енергоефективності. 2670. 2833 і 2834 – це 2 проекти постанов-звернень щодо безвізового режиму до Ризького саміту маємо прийняти. То в мене є пропозиція. Плюс 2079 – це закон оборонного характеру. В мене є пропозиція, щоб ми зараз 2079 включили в порядок денний для прийняття рішення за пропозицією фракції "Блоку Петра Порошенка". Далі розглянули 2670 і 2833, і 2834 по порядку, і далі інші.</p>
<p>Прошу підтримати це голосуванням. Прошу проголосувати. Прошу підтримати, колеги, будь ласка, всі.</p>
<p>&nbsp;</p>
<p>ЛЯШКО О.В. 2617 і 2618.</p>
<p>&nbsp;</p>
<p>ГОЛОВУЮЧИЙ. 2670, 2079 для включення і прийняття рішення одразу, 2833 і 2834. Будь ласка, голосуємо, колеги. І 2794 про кримських татар теж включаємо для прийняття. Я прошу, колеги, підтримайте, будь ласка.</p>
<p>&nbsp;</p>
<p>17:38:26</p>
<p>За-171</p>
<p>Не встигли. Займіть місця, колеги. Будь ласка, я прошу, займіть місця, щоб ми проголосували. 2670 – це закон по Світовому банку. 2079 – оборонний. 2833 і 2834 – це 2 звернення по безвізовому режиму постанови.</p>
<p>Далі. Все, оце чотири рішення, я прошу, щоб ми зараз просто їх розглядали, вони ж включені в порядок денний. Будь ласка, давайте консолідовано проголосуємо за такий порядок розгляду, далі будемо працювати.</p>
<p>Прошу, будь ласка, підтримайте. Прошу голосувати, колеги.</p>
<p>&nbsp;</p>
<p>17:39:19</p>
<p>За-182</p>
<p>Вони в порядку денному, ці закони: 2670, 2833. Вони стоять просто нижче. Я говорю про те, щоб їх підняти зараз. І 2079 - це один оборонний закон, 2079. Це тільки включення до підняття його розгляду, прошу підтримати. Це ж за пропозицією депутатів я ставлю на голосування, щоб&nbsp; зараз їх розглядати. соціальний військовий захист, 2079. Він стоїть в порядку денному сесії. Прошу, будь ласка, давайте підтримаємо і проголосуємо. А потім будемо розглядати, поясните.</p>
<p>Він є в порядку денному сесії, він не включений був сьогодні на розклад. 2079, хто дасть пояснення?</p>
<p>Давайте так: 2670, 2833, 2834 - підняти їх по порядку денному, вони включені. А 2079 зараз окремо обговоримо. Окремо обговоримо.</p>
<p>Будь ласка, 2067, 2833, 2834 - вони включені. Мова іде про черговість, прошу підтримати. Прошу підтримати. Прошу підтримати. Це те, що розгляд їх підняти.</p>
<p>&nbsp;</p>
<p>17:40:50</p>
<p>За-199</p>
<p>Хорошо. Ще раз я вам зачитаю, щоб&nbsp; ви зрозуміли, колеги.</p>
<p>2670: проект Закону про внесення змін до деяких законів України щодо удосконалення законодавства у сфері теплопостачання та сфері житлово-комунальних послуг. Світовим банком, є ряд програм в Україні, які фінансують модернізацію комунальної теплоенергетики. Для того, щоб вони модернізацію комунальної теплоенергетики фінансували, треба,&nbsp; щоби тарифи були не нижче собівартості,&nbsp; і цей закон, це передбачає.&nbsp; От і все, абсолютно нормальні речі.&nbsp;</p>
<p>Тому я прошу 2670 - підняти зараз його розгляд вище, ніж&nbsp; він стоїть зараз в кінці. У нас залишилось 35 хвилин роботи, колеги. Прошу, 2670, прошу підтримати, прошу підтримати.</p>
<p>&nbsp;</p>
<p>17:41:56</p>
<p>За-200</p>
<p>Колеги, не встигли проголосувати? Ще раз. Та я ж ставлю 2670. 2670 – Світовий банк. Колеги, 2670, підготуйтесь,&nbsp; будь ласка. Неважливо, хто&nbsp; до якої фракції відноситься – це питання Світового банку, стосується абсолютно всіх міст і Сходу, і Заходу.&nbsp; Будь ласка,&nbsp; прошу вас голосувати 2670, щоб ми його зараз могли розглядати, це ж не прийняття його в цілому,&nbsp; будь ласка, прошу.&nbsp; Будь ласка, прошу підтримати. Я не розумію, чому не голосують.&nbsp;</p>
<p>&nbsp;&nbsp;&nbsp;&nbsp;&nbsp; &nbsp;</p>
<p>17:43:11</p>
<p>За-200</p>
<p>Добре, не прийнято.</p>
<p>Далі: 2833,&nbsp; 2834 – дві постанови по безвізовому режиму. Треба пояснення? Прошу голосувати, щоб зараз їх розглядати, прошу, давайте підтримаємо. Ми зараз&nbsp; голосуємо перенесення розгляду. Теж не набрала.&nbsp; Будь ласка,&nbsp; давайте ще раз. Та навіщо, всі ж готові голосувати.&nbsp; "Самопоміч",&nbsp; будь ласка, підтримайте – це постанови по безвізовому&nbsp; режиму. Прошу.</p>
<p>&nbsp;</p>
<p>17:44:01</p>
<p>За-229</p>
<p>Прийнято.</p>
<p>Будь ласка. 2833. Далі 2079, соціальний захист військових, те, що було сказано щойно народним депутатом Іоновою, 2079. Будь ласка, Оксана Корчинська. 2079? Будь ласка, хвилина.</p>
<p>&nbsp;</p>
<p>17:44:30</p>
<p>КОРЧИНСЬКА О.А.</p>
<p>Фракція Радикальна партія, Оксана Корчинська.</p>
<p>Шановні колеги, ми дуже просимо зараз розглянути цей законопроект, тому що від цього залежить зараз збереження робочих місць наших хлопців, котрі демобілізуються. Тому що там, по старому законодавству, у них 12 місяців, а закон "Про демобілізацію" підписаний, тобто розпорядження, пізніше і тому нам треба сьогодні терміново проголосувати за 18 місяців, щоб наші хлопці, герої, котрі повертаються з фронту, не залишилися без робочих місць. Надзвичайно просимо зараз його підтримати і включити в порядок денний. Дуже вдячні.</p>
<p>&nbsp;</p>
<p>ГОЛОВУЮЧИЙ. Є пропозиція підтримати цю ініціативу. 2079. Будь ласка, Павло Кишкар, хвилину.</p>
<p>&nbsp;</p>
<p>17:45:21</p>
<p>КИШКАР П.М.</p>
<p>Шановні колеги, звичайно, фракція буде підтримувати такий, зовсім не контрреверсійний законопроект, але наголошуємо, що якщо на сьогодні питання демобілізації не виконується Міністерством оборони чи іншим уповноваженим державним органом, хтось має нести відповідальність, хтось не виконує свої посадові обов'язки. І тому ми звичайно підтримуємо, ще раз кажу, законопроект, щоб люди зберегли свої робочі місця, але бізнес в подальшому не повинен платити цим людям гроші. Не бізнес відповідальний за ведення бойових дій, держава мусить нести на собі цю відповідальність. Дякую.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Давайте 2079, зрозуміло, для включення до пленарного засідання вечірнього і прийняття рішення. Прошу підтримати. Прошу голосувати 2079.</p>
<p>Те, що ми ще не обговорювали.</p>
<p>&nbsp;</p>
<p>17:46:25</p>
<p>За-234</p>
<p>Колеги, в нас залишився ще 2670. Будь ласка, Розенблат. 2670, коротенька довідка по закону. Послухайте дуже уважно.</p>
<p>&nbsp;</p>
<p>17:46:38</p>
<p>РОЗЕНБЛАТ Б.С.</p>
<p>Шановні колеги, в минулому місяці група… урядова комісія отримала 800 мільйонів євро на підтримку нашої енергоефективності. Я хочу до вас ще раз звернутися, щоб ви зрозуміли: є програма відшкодування 40-а відсотків ОСББ на утеплення будинків. Є 30 відсотків на утеплення приватних будинків. Якщо ми зараз сьогодні не отримаємо ці гроші, восени чим ми будемо платити за газ нашому ворогу?</p>
<p>Тому я прошу вас ще раз подумайте, нам треба розглянути цей закон.</p>
<p>Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую, колеги.</p>
<p>Ще раз, 2670, щоб його підняти для розгляду, я прошу всіх його підтримати, колеги. Це ж не для когось окремо. 2670, прошу підтримати, колеги! Перенесення розгляду зараз ми будемо його розглядати.</p>
<p>2670. Голосуємо, колеги. Прошу, будь ласка, визначайтеся.</p>
<p>&nbsp;</p>
<p>17:47:47</p>
<p>За-201</p>
<p>Рішення не прийнято.</p>
<p>Прошу, 2079, проект Закону про внесення змін до деяких законодавчих актів України щодо питань соціального захисту громадян України, які проходять військову службу під час особливого періоду. Вінник Іван.</p>
<p>Є пропозиція розглянути його за скороченою процедурою. Визначайтесь.</p>
<p>&nbsp;</p>
<p>17:48:25</p>
<p>За-177</p>
<p>Рішення прийнято.</p>
<p>Будь ласка,&nbsp; доповідайте.</p>
<p>&nbsp;</p>
<p>17:48:37</p>
<p>ВІННИК І.Ю.</p>
<p>Шановні колеги, Верховна Рада восьмого скликання, як, власне, Верховна Рада сьомого скликання, прийняла декілька дуже вдалих законодавчих ініціатив, які підвищують соціальний захист військовослужбових.</p>
<p>Справа полягає в тому, що сьогодні за військовозобов'язаними працівниками, коли вони мобілізуються до лав Збройних Сил України, зберігаються робоче місце та середня заробітна плата. Ця&nbsp; середня заробітна плата&nbsp; виплачується компаніями і компенсується з Державного бюджету України. Вчора у нас на комітеті доповідав представник Міністерства соціальної політики і чітко зазначив, що в бюджеті поточного року передбачено майже 1,8 мільярди гривень на компенсацію бізнесу таких заробітних плат для осіб, які були мобілізовані і сьогодні проходять службу в Збройних Силах України.</p>
<p>Вже сьогодні, 4 березня запрацював порядок компенсацій і 231 мільйон вже виплачено.</p>
<p>Але в нас існує "але". Як вдало зазначили колеги&nbsp; із "Самопомочі", дійсно, після оголошення рішення про демобілізацію, багато військових залишається ще сьогодні в лавах Збройних Сил України, тому що вони ще не повернулися, і цей період більше, ніж 12 місяців. Але в чинному законодавстві така льгота, вона поширюється тільки на 12 місяців. Тому сьогодні збільшення цього терміну до 18 місяців – це є надзвичайно&nbsp; важливим для підтримки обороноздатності нашої держави. Ми не маємо права зробити сьогодні помилку і зробити певні демотивуючі фактори для наших бійців.</p>
<p>Тому ми вносимо зміни до статті 119 Кодексу законів про працю, в якій ми встановлюємо максимальний термін, на який поширюється ця льгота –&nbsp; на 18 місяців. Це дозволить нашим хлопцям сьогодні спокійно розуміти, що вони соціально захищені і їхнє робоче місце по основному місту роботи буде збережено.</p>
<p>Окрім того, враховуючи ситуацію, що склалася саме із фактичною демобілізацією, ми просимо, під стенограму, в редакцію законопроекту, який сьогодні&nbsp; розглядається 2079….</p>
<p>&nbsp;</p>
<p>ГОЛОВУЮЧИЙ. Будь ласка, прошу, завершуйте.</p>
<p>&nbsp;</p>
<p>ВІННИК І.Ю. …законопроекту 2079, який ми сьогодні розглядаємо, викласти наступне речення, замість слів: "до оголошення рішення про демобілізацію, але не більше на 18 місяців", викласти в наступній редакції: "додати фактичної демобілізації, а не більше 18 місяців". В такий спосіб державний бюджет буде відповідати за певну нерозторопність окремих посадових осіб Міністерства оборони, які сьогодні не виконують укази Президента.</p>
<p>Прошу підтримати цей закон сьогодні за основу і в цілому, це надзвичайно важливо, тому що ми вже сьогодні чуємо непоодинокі випадки, коли бійці говорять про те, що не буде збережено їхнє робоче місце, не буде збережена їхня заробітна плата. В нашій державі це надзвичайно важливо.</p>
<p>Прошу підтримати за основу і в цілому. Дякую. Слава Україні! Слава Українським&nbsp; Збройним Силам!</p>
<p align=center>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>А.В.ПАРУБІЙ</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Співдоповідач по даному законопроекту - голова підкомітету комітету з питань соціальної політики Дроздик Олександр Валерійович, але передає слово. Прошу, доповідайте.</p>
<p>&nbsp;</p>
<p>17:52:14</p>
<p>ДЕНІСОВА Л.Л.</p>
<p>Шановні колеги, Комітет з питань соціальної політики, зайнятості та пенсійного забезпечення на своєму засіданні 22 квітня 2015 року розглянув даний законопроект. Комітет повністю підтримує необхідність закріплення соціальних гарантій для наших чоловіків, які були призвані на військову службу у зв'язку з мобілізацією.</p>
<p>Хочу нагадати, що перша хвиля мобілізації відбулася ще в березні 2014 року, і тоді, пам'ятаєте, ми всі з вами разом Верховною Радою прийняли рішення щодо надання таким особам протягом року гарантії збереження робочого місця, середньої заробітної плати та компенсації роботодавцю з державного бюджету. І зараз такий механізм працює.</p>
<p>Однак військові дії на сході України затягнулися, і на сьогодні наші захисники залишаються поза захистом своїх трудових прав та гарантій.</p>
<p>Тому наш соціальний комітет, безумовно, підтримав проект номер 2079, який збереже за мобілізованою та призваною на строкову службу особою гарантій щодо повернення на своє робоче місце після демобілізації і звільнення з військової служби, і забезпечить відстрочку від призову для педагогічних працівників, що працюють в загальноосвітніх навчальних закладах. Ми підтримуємо ту поправку, яку зараз наголосив автор цього законопроекту і пропонуємо с учетом цієї стенограми прийняти за основу та в цілому. Фракція "Народний фронт" теж підтримує таку пропозицію. Слава Україні! Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Є потреба обговорювати? Є потреба. Будь ласка, тоді запишіться два – "за", два – "проти". Будь ласка, проводиться запис. Ляшко Олег Валерійович, Радикальна партія Олега Ляшка, будь ласка, до трибуни.</p>
<p>&nbsp;</p>
<p>17:54:13</p>
<p>ЛЯШКО О.В.</p>
<p>Олег Ляшко, Радикальна партія. Героїчні депутати, і члени якої сьогодні, в тому числі відстоюють захист, територіальну цілісність і незалежність нашої країни на сході нашої країни. Шановні народні депутати України, я розумію, що всі ви люди поважні. У багатьох із вас є значно важливіші на вашу думку питання, а ніж тем, які ми зараз обговорюємо і розглядаємо. Але я переконаний, що бійці, які більше ніж рік захищають нашу країну, вони сподіваються від вас на рішення. Бо немає нічого важливішого, ніж зміцнення обороноздатності, підвищення бойового духу наших славних Збройних Сил. Наші герої сьогодні на фронті, наші славні робітники і селяни сьогодні в тилу захищають і зміцнюють нашу країну. І для того, щоб ми перемагали, для того, щоб ворог був вибитий з нашої рідної землі, для того, щоб нога російського окупанта не топтала наш рідний Донбас, наш рідний Крим, завдання парламенту, завдання Президента, завдання уряду всі як один за прикладом наших героїв, які 70 років тому врятували Україну від фашизму, сьогодні, об'єднавши зусилля, захищати рідну країну. Це святий обов'язок кожного українського громадянина передбачений нашою Конституцією. Тому всі як один, і демократична європейська коаліція, і представники злодійського блоку, які сьогодні сидять у Верховній Раді, тому що обдурили людей, "запудрили" їм мізки, всі як один мають підтримувати наших бійців,&nbsp; наших добровольців, наших&nbsp; героїв. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Героям Слава!</p>
<p>Підлісецький&nbsp; Лев Теофілович від&nbsp; фракції&nbsp; "Самопоміч".</p>
<p>&nbsp;</p>
<p>17:56:31</p>
<p>ПІДЛІСЕЦЬКИЙ Л.Т.</p>
<p>Передаю слово Пастуху.</p>
<p>&nbsp;</p>
<p>ГОЛОВУЮЧИЙ.&nbsp; Пастух буде.&nbsp; Будь ласка, до трибуни.</p>
<p>&nbsp;</p>
<p>17:56:43</p>
<p>ПАСТУХ Т.Т.</p>
<p>Шановний головуючий,&nbsp; шановні колеги!&nbsp; Фракція об'єднання&nbsp; "Самопоміч"&nbsp; закликає всіх підтримати даний законопроект. І власне&nbsp; один із співавторів даного законопроекту Іван Вінник&nbsp; вже оголосив поправку на якій я хочу зупинити вашу&nbsp;&nbsp;&nbsp;&nbsp; увагу. Дійсно,&nbsp; в нас є прецедент, коли військовослужбовці, які призвані в березні&nbsp; минулого року, виконували свої військові обов'язки більше, ніж рік часу, тобто 13 і 14 місяців. Але, в даному законопроекті зазначено, що за ними&nbsp; зберігається місце роботи&nbsp; не пізніше як до дня оголошення&nbsp;&nbsp; рішення&nbsp; про демобілізацію. Я хочу нагадати вам про те, що&nbsp; саме рішення і сама фактично демобілізація займає&nbsp; певний об'єм часу. І якщо ви пригадаєте: Президент оголосив Указ про демобілізацію&nbsp; 15 січня тих, кого треба було демобілізувати&nbsp; в березні, тобто створюється часовий розрив.</p>
<p>Тому якраз, власне, ми&nbsp; просимо, під стенограму, оцю поправку&nbsp; внести і голосувати законопроект зразу в цілому, тобто не до дня&nbsp; оголошення рішення&nbsp; про демобілізацію, а до дня фактичної&nbsp; демобілізації.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Новак Наталія Василівна, "Блок Петра Порошенка".</p>
<p>&nbsp;</p>
<p>17:57:54</p>
<p>НОВАК Н.В.</p>
<p>Шановний головуючий, шановні депутати, справа в тому, що хочу підтримати свого колегу Кишкаря. Чому? Тому що сьогодні держава добре влаштувалася, вона сплачує мізерні зарплати захисникам Батьківщини і разом з тим ні сплачує ні копійки компенсації тим бізнесменам, які продовжують сплачувати зарплату тим, хто знаходиться на фронті. Це повна безвідповідальність держави і намагання перекласти відповідальність на плечі бізнесу. Звичайно, ті військовослужбовці, які сьогодні проходять службу, вони повинні бути впевнені, що місця за ними будуть зберігатися, вони повинні впевнені бути, що вони отримають компенсацію на своїх робочих місцях. Але я пропоную те, що запропонував Павло Кишкар, що після року служби при звільненні Міністерство оборони сплачує суму за два місяці чи за три, чи за шість, за які вони затримали демобілізацію. От з такою поправкою пропоную голосувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, давайте, просто чим довше ми обговорюємо чим менше шансів прийняти законопроект, це наша звична практика. Я почув консолідовану думку з усіх виступаючих, що ми даний законопроект можемо прийняти за основу і в цілому з поправкою народного депутата Вінника Івана Юрійовича. Чи правильно я сформулював пропозицію? Я можу її ставити на голосування? Тоді я ставлю на голосування.</p>
<p>Прошу, до речі, всіх зайти в зал, приготуватися, важливий закон безпековий.</p>
<p>Я ставлю на голосування&nbsp; проект Закону про внесення змін до деяких законодавчих актів України (щодо питань соціального захисту громадян України, які проходять військову службу під час особливого періоду) (номер 2079 за основу і в цілому з поправкою народного депутата Вінника. Хто підтримує дану пропозицію, прошу голосувати. Прошу&nbsp;&nbsp; підтримати народні депутати, будь ласка.</p>
<p>&nbsp;</p>
<p>18:00:07</p>
<p>За-217</p>
<p>Шановні колеги, безвідповідально в такий час і зараз виходити в кулуари. Я дуже&nbsp; вас прошу зайти всіх депутатів у зал. Я на правах ведучого продовжую роботу на&nbsp; 15 хвилин. Тобто ми можемо ще&nbsp; розглядати. Я дуже прошу, йде про долі наших хлопців вояків, повернутися в зал, підійти до своїх робочих місць, і зараз ми&nbsp; проголосуємо за повернення, і я сподіваюсь, ми&nbsp; підтримаємо даний законопроект.</p>
<p>Я зробив певну помилку, це була поправка Вінника і Пастуха, і, очевидно, ця моя&nbsp; корекція призвела до&nbsp; провального голосування. І я&nbsp; так, власне,&nbsp; її надалі наголошувати.</p>
<p>Отже, ставлю пропозицію повернутись до голосування за проект закону 2079.</p>
<p>Будь ласка, голосуємо уважно і зосереджено – повернення до голосування. Голосуємо за повернення.&nbsp;&nbsp;</p>
<p>&nbsp;</p>
<p>18:01:15</p>
<p>За-218</p>
<p>Шановні колеги, ви мені скажіть, у нас є потенціал? Бо я бачу, Руслан Князевич добігав. Давайте ми&nbsp; сигнальне голосування, чи нас є достатньо для проведення рішень.</p>
<p>Я дуже прошу всіх депутатів зайти в зал, зайняти свої робочі місця. Будь ласка, проводиться сигнальне голосування. Будь ласка, голосуємо, сигнальне голосування. Прошу взяти участь в голосуванні.</p>
<p>&nbsp;</p>
<p>18:02:01</p>
<p>За-229</p>
<p>Є голоси в залі.</p>
<p>Я ще раз прошу сконцентруватися, зайти в зал, зібратися, і зараз я знову ставлю на голосування, це вже востаннє, пропозицію повернутися до розгляду 2079. Будь ласка, підійдіть до робочих місць, до карточок. Голосуємо за повернення.</p>
<p>Будь ласка, голосуємо. Прошу підтримати. Голосуємо.</p>
<p>&nbsp;</p>
<p>18:02:35</p>
<p>За-235</p>
<p>Дякую вам.</p>
<p>Отже, я прошу уважно! Не відходити! Сергій Лещенко, ви нас всіх вчили голосувати в залі, коли були журналістом.</p>
<p>А, Оля Червакова замість Лещенка голосує.&nbsp; Перепрошую.</p>
<p>Зараз ставиться на головування проект Закону про внесення&nbsp; змін до&nbsp; деяких законодавчих актів України щодо питань соціального&nbsp; захисту громадян України, які проходять військову службу під час особливого періоду, 2079, з поправкою, враховуючи поправку Вінника, Пастуха, за основу&nbsp; і в цілому. Я прошу взяти участь в голосуванні і підтримати. Голосуємо, народний депутат, будь ласка. Голосуємо, будь ласка.</p>
<p>&nbsp;</p>
<p>18:03:31</p>
<p>За-233</p>
<p>Дуже вам дякую.</p>
<p>Товариство, давайте ми порадимося. У мене в руках два&nbsp; проекти Постанови щодо звернення до&nbsp; міжнародних інстанцій. <i>(Шум у залі) </i>&nbsp;Ми можемо їх проголосувати?</p>
<p>Тоді, будь ласка,&nbsp; увага! Перший… <i>(Шум у залі) </i></p>
<p>Я вже продовжив. Оля, я продовжив. Треба бути уважнішою.</p>
<p>Отже, перший проект Постанови про Рекомендації парламентських слухань на тему: "Перспективи запровадження Європейським Союзом безвізового режиму для громадян України" (№2833). Ірина Геращенко. Коротко. Прошу всіх не розходитися з зали.</p>
<p>Будь ласка,&nbsp; Ірина Геращенко.&nbsp;</p>
<p>&nbsp;</p>
<p>18:04:10</p>
<p>ГЕРАЩЕНКО І.В.</p>
<p>Шановні колеги, заощаджуючи ваш час, я&nbsp; зразу дві постанови&nbsp; за одну хвилину вкладуся.&nbsp; Просто є дві редакційні правки, які під стенограму я прошу врахувати. В Постанові 2833 - це про перспективи запровадження Європейським Союзом безвізового режиму - прошу вилучити "Верховній Раді України", що ми маємо прийняти як першочерговий закон (реєстраційний номер 2567) про сервісні послуги та сервісні центри Міністерства&nbsp; внутрішніх справ України. Прошу це вилучити, це узгоджено з Міністерством закордонних справ&nbsp; позиція.</p>
<p>І в другій постанові, що стосується нашого звернення до парламентів країн Європейського Союзу, прошу в передостанньому абзаці вилучити репліку про: "протягом двох місяців до Ризького саміту", тому що ми приймаємо постанову набагато пізніше. І просто воно буде звучати, що: зважаючи на обсяг реформ, які вже здійснила Україна у процесі виконання плану дій, а також рішучі наміри парламенту, Президента та Прем'єр-міністра України, Верховна Рада України закликає інституції та держави-члени країн ЄС… і далі те, що ми закликаємо зробити.</p>
<p>Дякую за увагу. Прошу підтримати зразу дві постанови.</p>
<p>&nbsp;</p>
<p>ГОЛОВУЮЧИЙ.&nbsp; Дуже вам дякую.</p>
<p>Шановні колеги, кілька хвилин, не розходьтесь із залу.</p>
<p>Я ставлю на голосування спочатку проект Постанови про рекомендації парламентських слухань на тему: "Перспективи запровадження Європейським Союзом безвізового режиму для громадян України" (номер 2833) з поправкою, яка була оголошена Іриною Геращенко з трибуни цього парламенту. Прошу проголосувати дану постанову. Прошу підтримати, будь ласка. Прошу&nbsp; підтримати і проголосувати.</p>
<p>&nbsp;</p>
<p>18:06:01</p>
<p>За-214</p>
<p><i>&nbsp;(Шум в залі)</i></p>
<p>&nbsp;</p>
<p>ГОЛОВУЮЧИЙ. Я дякую. Я шановних колег прошу зайти в зал, якщо не буде… Це дві постанови, які стосуються важливих питань, не дискусійні, короткі. Я дуже прошу повернутися на робочі місця і я…</p>
<p>Шановні колеги, зайшли в зал? Я зараз… Консультація відбувається коротка з приводу… Прошу всіх залишатися на місцях. Я ставлю повторно проект Постанови про рекомендації парламентських слухань на тему: "Перспективи запровадження Європейським Союзом безвізового режиму для громадян України", (2833).</p>
<p>Ми проводили парламентські слухання по цьому законопроекту і ми готували його. Я дуже прошу всіх депутатів підтримати і прошу проголосувати.</p>
<p>Будь ласка, прошу підтримати дану постанову (2833). Будь ласка, голосуємо.</p>
<p>&nbsp;</p>
<p>18:07:50</p>
<p>За-224</p>
<p>Не встиг Луценко. Товариство, востаннє ще раз ставлю проект Постанови 2833, будь ласка підтримайте. 2833, будь ласка. 2833 прошу підтримати дану Постанову. Голосуємо.</p>
<p>&nbsp;</p>
<p>18:08:21</p>
<p>За-235</p>
<p>Дякую. У нас появився несподіваний потенціал і ресурс. Ще 3 хвилини, ще одне голосування. Залишаємося на місцях.</p>
<p>Ставлю на голосування проект Постанови про Звернення до інституцій та держав-членів Європейського Союзу щодо виконання Плану дій з лібералізації ЄС візового режиму для України (№ 2834) з поправкою, яка була озвучена з трибуни Верховної Ради Іриною Геращенко.</p>
<p>Прошу проголосувати за дану постанову з поправкою Геращенко, будь ласка, за основу і в цілому. Будь ласка, прошу підтримати і проголосувати. Голосуємо.</p>
<p>&nbsp;</p>
<p>18:09:18</p>
<p>За-228</p>
<p>Дуже вам дякую.</p>
<p>Шановні колеги, увага! Увага! Я дуже прошу, одну секундочку, товариство! Я дуже прошу одну секундочку! У нас є Постанова з приводу відзначення 18 травня як Дня депортації кримськотатарського народу.</p>
<p>&nbsp;</p>
<p>ГОЛОС ІЗ ЗАЛУ. Голосуємо!</p>
<p>&nbsp;</p>
<p>ГОЛОВУЮЧИЙ. Є подання комітету, це важлива подія - підтримка наших братів. Я дуже прошу,&nbsp; ця постанова дуже коротка, вона дуже проста.</p>
<p>Ставлю на голосування Постанову про внесення доповнень до Постанови Верховної Ради України про відзначення пам'ятних дат і ювілеїв у 2015 році (номер 2794). Прошу підтримати. Прошу проголосувати за основу і в цілому 2794. Будь ласка. Голосуємо. Я прошу включити систему голосування для проведення голосування, Апарат Верховної Ради. Будь ласка. Голосуємо. Сконцентрувались, голосуємо. 2794.</p>
<p>&nbsp;</p>
<p>18:10:31</p>
<p>За-227</p>
<p>Дуже вам дякую. Ми ввійшли в регламент, ціною надзусиль провели робочий день. Дуже вам дякую, ви прийняли цілий ряд важливих, необхідних для країни законопроектів. На тому вечірнє засідання Верховної Ради України оголошую закритим. Дякую.</p>
<p>&nbsp;</p>
<p>&nbsp;</p>

