Стенограма пленарного засідання
06 грудня 2016
&nbsp;
<p align=center>ЗАСІДАННЯ ТРИДЦЯТЬ СЬОМЕ</p>
<p align=center>Сесійний зал Верховної Ради України</p>
<p align=center>06 грудня 2016 року, 10 година 10 хвилин</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:11:51</p>
<p>ГОЛОВУЮЧИЙ. Доброго ранку, шановні колеги! Прошу заходити в зал, займати робочі місця і приготуватись до реєстрації.&nbsp;</p>
<p>Можемо проводити реєстрацію? Шановні колеги, прошу зареєструватись.</p>
<p>&nbsp;</p>
<p>10:13:02</p>
<p>Зареєстровано 355 депутатів. Ранкове пленарне засідання Верховної Ради України оголошую відкритим.</p>
<p>Шановні колеги, сьогодні ми відзначаємо 25-ліття Збройних Сил України, 25 років історії сучасних захисників України. Сучасне українське військо творилося зусиллями відданих синів України, справжніх патріотів. Українське військо було відроджене 25 років тому, але витворилось у 2014 році у горнилі війни на Донбасі.</p>
<p>Схиляю голову у пам'ять про всі покоління воїнів-борців за незалежність України. Особливо перед пам'яттю героїв визвольної війни на Донбасі. У цей день особлива вдячність усім українським військовим, які жертовно захищають незалежність України та спокій всього вільного світу.</p>
<p>Шановні колеги, закликаю, стоячи, аплодисментами привітати наших воїнів на східному фронті та по всій Україні зі святом Збройних Сил. <i>(Оплески) </i>У нас і в залі є багато воїнів, які пройшли війну, це привітання, друзі, побратими, і для вас.</p>
<p>Колеги, сьогодні згідно Регламенту ми маємо 30 хвилин для виступів уповноважених представників депутатських фракцій та груп. Я хочу нагадати минулого вівторка, яка у нас сталась неприємна ситуація, коли, на жаль, почали використовувати механізм, що певні фракції не проводять запис з надією, щоб виступати останніми. Це призводить до непорозумінь і до маніпулювання, коли мені в президії доводиться самостійно визначати, хто і за ким має виступати і відповідно входити в незрозумілі дискусії. Тому я прошу, зараз, як я бачу, в залі знаходяться представники усіх фракцій. "Блок Петра Порошенка" є представники, "Народний фронт" є, Радикальна партія є. "Батьківщина" є, "Опозиційний блок" є, "Відродження", "Воля народу" є. От коли проводиться запис, це означає, що представник кожної фракції проводить запис і комп'ютер самостійно визначає послідовність виступів. Я не хочу мати такої прерогативи, щоб самостійно визначати. Я хочу, щоб це було справедливо, щоб це було однаково для всіх і щоб більше таких маніпуляцій дешевих і дрібних, вибачте, як в дитячому садочку, в тому залі більше не було. Домовились, колеги? Всі згодні зі мною? Справедливо буде? Мудро буде, мудро.</p>
<p>Колеги, я прошу провести запис на виступи від фракцій. Прошу провести запис і прошу записатись. Будь ласка. Дякую за розуміння.</p>
<p>До слова запрошується від групи "Партія "Відродження" Біловол Олександр Миколайович.</p>
<p>&nbsp;</p>
<p>10:17:05</p>
<p>БІЛОВОЛ О.М.</p>
<p>Шановні народні депутати! Шановний пане Голово! Шановна президія! Я хотів би зупинитись на деяких питаннях, які сьогодні хвилюють нашу державу. І одним із питань являється санітарно-епідеміологічна ситуація в нашій країні. Ситуація з вакцинацією населення в нас сьогодні в країні є катастрофічною. Тому загальнодержавна програма імунопрофілактики, яка була прийнята в 2009 році, закінчилась в тому році, і на сьогоднішній день вона не працює. І саме головне, що Міністерство охорони здоров'я не внесло на розгляд оновлену програму національної стратегії і профілактики інфекційних хвороб.</p>
<p>Я тільки приведу вам на сьогоднішній день статистику. Обсяги вакцинації на сьогоднішній день досягли найнижчих рівнів за всю незалежність нашої держави. Із 95 охватів… відсотків вакцинації нашого населення 60 відсотків населення нашої країни не провакциновано проти туберкульозу. Друга третина – проти поліомієліту і кору, 4 відсотки на сьогоднішній день – проти кашлюку і дифтерії.</p>
<p>Тому, шановний пане Голово, я хочу закликати всю Верховну Раду. Андрій Володимирович, ми вам говорили на Погоджувальній раді, щоб разом з Кабінетом Міністрів розглянути це питання на засідання уряду, внесли конкретні пропозиції і вирішити цю на сьогоднішній день нагальну проблему.</p>
<p>Сьогодні прийшла в країну епідемія грипу. Зафіксовано, що вже в чотирьох регіонах нашої країни перевищений поріг. Тому на сьогоднішній день недостатня кількість вакцинації, сьогодні немає тих профілактичних заходів. І сьогодні, в першу чергу, ми повинні об'єднати наші зусилля, почути від нашого Міністерства охорони здоров'я ту стратегію, яку вони відпрацювали і вирішити це нагальне питання.</p>
<p>Хотів би на сьогоднішній день акцентувати увагу основного документу з бюджету 2017 року. Наша група проаналізувала Державний&nbsp; бюджет на 2017 рік і хоче констатувати, що переважна більшість речей не містять&nbsp; стимулів для підтримки вітчизняного виробника.</p>
<p>Я хочу тільки привести статистику, що на сьогоднішній день ми втратили 55 відсотків ринку СНД, ми також… падіння експорту –&nbsp; 28 відсотків. І на сьогоднішній день ті всі декларації, звідки уряд&nbsp; збирає, хоче збирати податки,&nbsp; це 20 мільярдів.&nbsp; Із них&nbsp; 11,6&nbsp; мільярдів – від акцизу на тютюн і алкоголь, і 5,4 мільярди – акциз на дизельне паливо.&nbsp;&nbsp;</p>
<p>Тому,&nbsp; шановні колеги,&nbsp; я хочу&nbsp;&nbsp;&nbsp; закликати всіх вас, уряд,&nbsp; відійти від популістських законопроектів. Все це об'єднати і прийняти тільки такі законопроекти, які будуть в гармонії з бюджетом 2017 року.</p>
<p>І останнє.&nbsp; Шановні колеги, завтра, 7 грудня,&nbsp; День працівників місцевого&nbsp;&nbsp; самоврядування. Це професійне всіх тих, хто працює в сільських, селищних, в районних, обласних радах, це ті люди, хто представляє загін народних обранців. І я хочу від імені депутатського корпусу, від нашої політичної групи "Партії…</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, 30 секунд.</p>
<p>&nbsp;</p>
<p>БІЛОВОЛ О.М. 30 секунд.&nbsp;</p>
<p>Я хочу привітати всіх&nbsp; наших прекрасних представників органів місцевого самоврядування, побажати їм успіхів у розбудові розвитку нашої прекрасної і незалежної&nbsp; України. Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Від&nbsp; "Народного фронту"&nbsp; Бурбак Максим. Будь ласка.</p>
<p>&nbsp;</p>
<p>10:20:45</p>
<p>БУРБАК М.Ю.</p>
<p>Пане Голово, прошу вивести слайд на екран, якщо можна.</p>
<p>Шановні колеги! Два з половиною роки&nbsp; "Народний фронт"&nbsp;&nbsp; заявляє про системну дискредитаційну кампанію проти нашого лідера Арсенія Яценюка, проти уряду, який він очолював. Брудна інформаційна атака мала організований і безпрецедентно масштабний характер, ми відчували на собі найбільш цинічні чорні технології, які мали за мету знищити нашу політичну команду.&nbsp;</p>
<p>Сьогодні українське суспільство отримало шокуючі підтвердження: як за корупційні гроші в Україні можна міняти уряди, вбивати довіру ефективних прозахідних керівників на найвищих посадах, як за вкрадені у державі кошти обдурювати громадян, замість них вирішувати їхнє життя, долю країни і майбутнє.</p>
<p>Мова йде про державний злочин, коли мафія реалізує свої інтереси на найвищих щаблях влади. Британська газета&nbsp; "The Independent" опублікувала зізнання депутата Онищенка, який до недавнього часу сидів в цій сесійній залі. Він розповів, що він на замовлення організував цькування Арсенія Яценюка через те, що Прем'єр-міністр заважав корупційним злочинам. Замовник, сказав Онищенко, цитуємо газету: "Яценюк – наш ворог і знищить все, що ми хочемо зробити. Ви повинні допомогти мені викинути його". Тому Онищенко організував відео-пропаганди проти обраного Прем'єр-міністра. "Я вбив його за один рік", - говорить він, стверджуючи, що рейтинг Яценюка впав з 30 до 1 відсотка. За його словами, що місячним бюджетом в 3 мільйони доларів він фінансував протести, заплатив за антиурядові акції і підкуповував засоби масової інформації заради публікації проти Яценюка, потративши, вдумайтеся, 30 мільйонів доларів, майже мільярд гривень.</p>
<p>Покажіть другий слайд. Скинення уряду було метою цієї змови, в якій брали участь багато тих, хто сидить в цій сесійній залі. Арсеній Яценюк підвищив рентну плату до 70 відсотків на діяльність спільних підприємств, які були годівницею Онищенка. Яценюк звільнив міністра екології за введеного в уряд Онищенка через квоту фракції "Батьківщина". Прем'єр-міністр відмовився призначити у виконавчу владу людину, яка мала забезпечити корупційні доходи з українських надер. Тепер ми знаємо, хто проплачував біл-борди проти Яценюка, замовні матеріали в ЗМІ, брехливі сюжети програми на телебаченні, звезені за гроші мітинги під Кабміном, Онищенко сам зізнався всьому світу у цьому.</p>
<p>Ми хочемо також нагадати про цинічну частину компанії, дискредитації уряду Яценюка, звинувачення Гордієнка про вкрадені 7,5 мільярдів гривень. Ще тоді ГПУ заявило, цитую першого заступника генпрокурора, питання, пов'язані із заявами про корупційні діяння уряду, зокрема Прем'єр-міністра Яценюка, в рамках досудового розслідування не знайшли свого підтвердження. Ми хочемо нагадати про звинувачення від Мочанова у крадіжці міфічного мільярду, через півроку після відставки Кабміну він зізнався, що це була вигадка і не пам'ятає хто так наполегливо його попросити заявити про це на всю Україну в ефірі одного з каналів.</p>
<p>Хочу вам нагадати про прецеденти по тій брехні на каналі "Інтер", про заяви Міхеіла Саакашвілі, якого…</p>
<p>&nbsp;</p>
<p>ГОЛОВУЮЧИЙ. Будь ласка, одну хвилину додайте. Тут є ще час, будь ласка.</p>
<p>&nbsp;</p>
<p>БУРБАК М.Ю. Про заяви Міхеіла Саакашвілі, якого за його зізнанням також наполегливо просили інформаційно атакувати уряд Яценюка, і він натхненно включився в цю кампанію, мріючи, що перед ним виконають обіцянку і він займе посаду Прем'єр-міністра. Арсенія Яценюка дискредитували ще і тому, що він своїм рішенням зупинив одну з грандіозних афер, арештувавши 1,5 мільярди доларів вкрадених режимом Януковича.</p>
<p>Ми заявляємо, що зараз ці кошти знову намагаються вкрасти, перепродаючи за відкати 80 відсотків в офшорні компанії, на яких записані ці гроші. За останньою інформацією одна з цих офшорних компаній вже ……….&nbsp; тим самим Онищенком.</p>
<p>Корупція Онищенка, заяви Саакашвілі, неправда Мочанова, свідома брехня Гордієнка, тисячі публікацій у ЗМІ і сюжети на телебаченні – все це виконавці. Ми вимагаємо від НАБУ, вимагаємо від Генеральної прокуратури назвати ім'я замовника і виконавців цих брудних технологій. Будь ласка, прошу це вважати офіційним зверненням фракції "Народного фронту" до ГПУ, до НАБУ, з тим, щоб вони розслідували всі факти, викладені у британській газеті, і для того, щоб вони назвали ім'я замовників та виконавців. Слава Україні!</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Якщо були факти політичної корупції, я вважаю, є неприйнятним, коли через корупційні гроші намагаються знищити політичні сили Прем'єр-міністра чи будь-кого іншого з політичної системи. Я вважаю, що такими фактами має зайнятись і НАБУ, і Генпрокуратура, і прошу всі факти, і заява, яка була озвучена "Народним фронтом", вважати депутатським запитом, направити їх в ГПУ і НАБУ. І я переконаний, що для всіх парламентарів є важливим, щоб чим швидше результати цього розслідування були публічно донесені і до депутатів, і до суспільства.</p>
<p>Від групи "Воля народу" до слова запрошується Москаленко Ярослав, будь ласка.</p>
<p>&nbsp;</p>
<p>10:26:14</p>
<p>МОСКАЛЕНКО Я.М.</p>
<p>Шановні колеги! В країні панує хаос. Правоохоронні органи стріляють один в одного, прокуратура арештовує НАБУ, а корупціонери заявляють про боротьбу з корупцією.</p>
<p>Я не пам'ятаю&nbsp; більш непрофесійної вертикалі&nbsp; <a name=_GoBack></a>виконавчій владі за&nbsp; 25 років незалежності. Дякувати Богу, що&nbsp; сьогодні є органи місцевого самоврядування, які в більшості своїй покликані жити, працювати для людей. І сьогодні цього плуга в&nbsp; більшій своїй частині тягнуть органи місцевого самоврядування, тримаючи владу на плаву. І сьогодні професійне&nbsp; свято органів місцевого самоврядування, хочу привітати їх з цієї трибуни.</p>
<p>Декілька слів хочу сказати по бюджету. Шановні колеги, депутатська група "Воля народу" складається з депутатів-мажоритарників. І ще ми повинні поїхати до людей і як пояснити їм, що&nbsp; ми не можемо гідно підняти мінімальну пенсію. Тоді, коли&nbsp; 4,7 мільярдів ми знаходимо на&nbsp; правоохоронні органи, тоді, коли&nbsp;&nbsp; збільшується&nbsp; фінансування&nbsp; центральних органів влади, в тому числі і Верховної Ради. Як ми можемо пояснити, що ми не можемо знайти&nbsp; на них коштів, коли Кабінетом Міністрів затверджений фінансовий план "Нафтогазу", де в десятки разів збільшується заробітна плата правління. І сьогодні член правління з 1 січня буде отримувати 1 мільйон гривень. Це тисячу мінімальних пенсій, як їм це пояснити, шановні колеги. "Нафтогаз" аргументує це тим, що вони до аналогічних компаній європейського рівня піднімають заробітну плату. У мене запитання до Кабміну може&nbsp; спочатку до&nbsp; європейської пенсії піднімемо, а потім&nbsp; заробітну плану чиновникам.</p>
<p>Друге, про що хотів би сказати, це про безвіз. Шановні колеги, наші міжнародні&nbsp; партнери знову шантажують нас, що мов зніміть мораторій&nbsp; на кругляк, і ми проголосуємо за безвіз. Я вам хочу сказати, ті, хто&nbsp; нас закликає зняти мораторій на вивезення лісу з України, в своїх країнах не то, що забороняють&nbsp; експорт – забороняють вирубку. Італія 15 євро дотує на кожний куб імпортованого лісу, Туреччина 10 євро дотує. Австрія, Румунія забороняють&nbsp; вирубку лісів, а нам рекомендують відкрити експорт. Я їм хочу сказати, хай будують фабрики у нас на території, платять податки, створюють робочі&nbsp; місця, після цього&nbsp; експортують готову продукцію скільки завгодно. І це стосується не тільки деревини, а всієї сировинної бази України. Така позиція&nbsp; депутатської групи "Воля народу". Ми знаємо, що в цьому залі збирають голоси на зняття мораторію. Ми не при жодних умовах голосувати за це не будемо. Дякуємо вам за увагу.</p>
<p>&nbsp;</p>
<p align=center>Веде засідання Перший заступник Голови Верховної Ради України</p>
<p align=center>ГЕРАЩЕНКО І.В.</p>
<p>&nbsp;</p>
<p>10:28:51</p>
<p>ГОЛОВУЮЧИЙ.&nbsp; А, дякуємо, шановний колего.</p>
<p>Зараз від "Блоку Петра Порошенка", Артур Герасимов. Передає слово заступнику голови фракції Ірині Луценко. Будь ласка, пані Ірино.&nbsp;&nbsp;&nbsp;</p>
<p>&nbsp;</p>
<p>10:29:05</p>
<p>ЛУЦЕНКО І.С.</p>
<p>Шановні колеги, сьогодні Україна святкує День Збройних Сил. Про це згадували і будуть&nbsp; згадувати неодноразово у своїх виступах. Наша фракція приєднується до привітань нашим воїнам. Але ми задаємо собі просте запитання: чи все ми зробили для ефективної оборони країни? Ми, депутати.</p>
<p>З одного боку, спільними зусиллями влади, волонтерів і всього українського народу відновлено справжні боєздатні укомплектовані Збройні Сили. З іншого боку, наш парламент далі продовжує провалюватися в болото&nbsp; суто політичних&nbsp; протистоянь, взаємних брудних звинувачень, підозр та ігрищ. Ми ніби й забули, що на Донбасі стоїть ворог, який готовий кожен день атакувати нашу неокуповану територію, що наш Крим окупанти перетворили з курортної зони в плацдарм, військову базу, яка створює загрозу Україні і всьому Чорноморському узбережжю.</p>
<p>За оцінками&nbsp; різних джерел за 2015 рік Росія на підтримку окупованих територій витратила більше 5,5 мільярдів доларів. Ми витратили в рази менше. Ворог готується. А що робимо ми?</p>
<p>В своєму зверненні до Верховної Ради&nbsp; України Президент України назвав Закон про спецконфіскацію важливим джерелом фінансування оборонного замовлення у поточному році і боргом парламенту перед країною. Тож, на нашу думку, настав час платити по боргах, панове. Я не бачу причин, якими ми зможемо пояснити продовження відстрочення&nbsp; ухвалення Закону про спецконфіскацію.</p>
<p>Наші Збройні Сили продовжують нарощувати нашу&nbsp; боєздатність. Минулого тижня проведені ракетні навчання, де наші Збройні Сили випробовують важливе високоточне обладнання та засоби протиповітряної оборони. Кожного дня в неспокійному протистоянні на сході країни гинуть наші хлопці. За останній час у шпиталях з пораненнями знаходиться більше 120 наших воїнів. Що робимо ми для них? Чи достатньо?</p>
<p>Чи усвідомлюємо, наскільки&nbsp; крихкий&nbsp; мир на сході? Майже щодня треба думати, що зроблено країною і нами – депутатами для тих хлопців, які відстоюють нашу Незалежність і наш спокій в цій верховній залі.</p>
<p>Тож усвідомлюючи про свій обов'язок, беремося до роботи. Наполеон якось сказав: хто не хоче годувати власну армію – незабаром годуватиме чужу. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо вам, пані Ірина.</p>
<p>Зараз від Радикальної партії народний депутат Скуратовський передає слово лідеру фракції Олегу Ляшку. Будь ласка.</p>
<p>&nbsp;</p>
<p>10:32:20</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Сьогодні виповнюється 25 років від дня відновлення Збройних Сил України. Фракція Радикальної партії, наша політична команда разом із усіма українцями ми вітаємо захисників нашої країни. Нарешті ми всі, кожен українець має зрозуміти відому істину: той хто не годує свою армію, буде годувати чужу армію.</p>
<p>На превеликий жаль, ми платимо велику ціну за те, що ця, здавалося би, прописна істина до нашої влади дійшла занадто пізно. Бо тоді, коли в 2013 році, 2014 розпочалася російська агресія, армію треба було створювати з нуля. І сьогодні ми маємо одну з найпотужніших армій в Європі, яка є гарантом нашого суверенітету і Незалежності. Але ця армія, ці бійці, які на фронті в окопах захищають країну, вони захищають її не для того, щоб&nbsp; її грабували, вони захищають її не для того, щоб у цьому залі займалися корупцією і за межами цього залу. Я повертаюся до заяв народного депутата – беглеца, корупціонера, газового магната Онищенка, який зізнався в інтерв'ю британській газеті про те, що він платив гроші депутатам за голосування в цьому залі. Він сказав, що 70 депутатів отримували від 20 до 100 тисяч доларів кожний місяць за потрібні голосування. Він зізнався, фактично зробив явку з повинною, що він отримував ці гроші від Президента Порошенка, заносив їх сюди, до цього залу, для того щоб підкуповувати депутатів. У нас був один час, невеликий, в парламенті після Революції Гідності, коли цей парламент позбувся політичної корупції. Потім, на жаль, вона знову вернулася сюди. Ця політична корупція прийшла з Банкової. Ця політична корупція прийшла з іменами Онищенка, Кононенка і з тушками, які, на жаль, і в нашій фракції ті ж онищенки купили.</p>
<p>Ми півтора роки з цієї трибуни волали, кричали про те, що підкуповують депутатів, про те, що займаються корупцією, про те, що продають посади міністерські, зокрема посаду міністра екології, помічника Онищенка Шевченка, якого Онищенко купив цю посаду, для того щоб дерибанити надра. Потім частину своїх корумпованих статків вони заносили сюди, щоб підкуповувати політичний клас. А платять за все це громадяни, українці космічними цінами на тарифи, на газ, на комуналку і на все інше.</p>
<p>Фракція Радикальної партії вимагає розслідування політичної корупції: як продавались депутати, хто брав гроші, хто продавав міністерські посади, куди заносили ці гроші, як продавали Україну. Ми хочемо…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити. 30 секунд, будь ласка.</p>
<p>&nbsp;</p>
<p>ЛЯШКО О.В. Суспільство, бійці, захисники хочуть знати відповіді на ці питання. Корупції має бути покладено край. Ті, хто брав гроші, мають сидіти, замовники цих злочинів мають сидіти, організатор зробив явку з повинною. Якщо ми зараз не розірвемо це коло корупції, не буде України, не буде парламенту. Слава Україні!</p>
<p>&nbsp;</p>
<p>ГОЛОВУЮЧИЙ. Будь ласка, до слова запрошується лідер фракції "Опозиційний блок" Юрій Бойко. Пане Юрію, просимо вас.</p>
<p>&nbsp;</p>
<p>10:36:18</p>
<p>БОЙКО Ю.А.</p>
<p>Шановний український парламент, цей тиждень дуже важливий для країни і всіх наших громадян. Це момент істини для парламенту, чи зможе він ухвалити рішення, від яких залежить, як громадяни України проживуть наступний рік. Ми переконані, що ситуацію можна виправити, в першу чергу, прийнявши справедливий бюджет.</p>
<p>Перше, бюджет має забезпечити гідний рівень соціального захисту населення. Ми вимагаємо в бюджеті пенсію на рівні три з половиною тисячі гривень, мінімальну зарплату чотири з половиною тисячі. Рівень соціальної допомоги повинен бути проіндексований на інфляцію останніх 3 років, тобто вдвічі. Комунальні тарифи треба знизити удвічі. В бюджет мають бути закладені кошти на субсидії всіх громадян, хто їх потребує. Мають бути повернені попередні розміри виплат допомоги на другу, третю та наступних дітей. Освіта та охорона здоров'я мають бути профінансовані в обсязі не менше 7 та 4 відсотків від ВВП відповідно. Має бути забезпечене фінансування програм підтримки переселенців.</p>
<p>Друге, бюджет повинен мати стимули для економічного зростання. Кошторис потрібно формувати на новій податковій базі, яка передбачає зниження ставок податків, стимулювання інвестицій, створення нових робочих місць. Повинно бути закладено підтримку базових галузей промисловості, в першу чергу, авіа-, судо- та машинобудування. Підтримку мають отримати експортери. Має бути запропонована дієва програма державної підтримки сільгоспвиробників.</p>
<p>Третє, бюджет має стимулювати розвиток регіонів. Державний фонд регіонального розвитку повинен бути збільшений до 10 мільярдів. Субвенції повинні повністю покривати потреби регіонів для забезпечення соціальних, медичних, освітніх та інших послуг. Наша фракція буде наполягати на прийнятті бюджету для людей, для росту економіки, для розвитку регіонів.</p>
<p>І наостаннє.&nbsp;</p>
<p>Непрофесійна реформа в правоохоронних органах привела до повного розвалу системи, що не в змозі впоратись з ростом злочинності і захистити громадян. Доказом того є трагічні події в Княжичах, де загинули правоохоронці.</p>
<p>Ми вимагаємо об'єктивного, чесного і справедливого розслідування цієї трагедії. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо вам.</p>
<p>І, будь ласка, до слова запрошується від фракції "Батьківщина" Олександра Кужель. Будь ласка, пані Олександра.</p>
<p>&nbsp;</p>
<p>10:39:24</p>
<p>КУЖЕЛЬ О.В.</p>
<p>Шановні колеги! Ви знаєте, от, почула виступи фракцій і коаліції. І оці слова "як ви далекі від народу" просто лейтмотивом идут. Ви знаєте, ви ж придумали таку децентралізацію, яку назвали добровільною.&nbsp; А на самом деле спустили з областей, з центру їм план об'єднання громад.</p>
<p>А тепер ще вирішили. Що таким чином ви просто зруйнуєте, не буде українських сіл. А фракція "Батьківщина", всі поїхали в села. 12 днів, коли деякі їздили по округах закордонних, ми їздили по ваших селах і по наших селах, до наших громадян заходили в хати. І оце, що ви зараз говорите, їх не цікавить. Бо вони всі говорять тільки про одне.</p>
<p>Ви пам'ятаєте, цю сесію ми стояли тут і блокували президію тільки з одним питанням. Пане, Президент, уряд, давайте публічно сядемо за стіл переговорів і поговоримо за тарифи! Депутати, послухайте і ви послухайте, знаєте, скільки зараз газ? Скажіть, якщо знаєте! 9 тисяч 200 для громадян і підприємств один куб! Дев'ять! Вже не 6,800. І тому, що ми маємо сьогодні в житті, що люди, зараз як живуть?!</p>
<p>Вони позакривали власні дома, сидять на кухні, порубали всі посадки, опалюють зараз всі хто чим може! В хаті середня температура 11 градусів! Вони всі просили вам незалежно від партійності передати, що кожен –&nbsp; Президент, уряд, обладміністрація – несуть персональну відповідальність, якщо хоч одна людина загине від холоду, і ми вам це знову нагадуємо. Але хочу, щоб ви як депутати ще раз почули, бо ви цю інформацію не знаєте, ви до людей не ходите. Тому що ви знаєте, що наш уряд зробив? У тому році, в 15-му, їм нараховували на хату 7 кубів газу на один квадратний метр. Зараз уряд в 17-му році змінив 7 кубів на 5,5. Коли я зателефонувала в Міністерство соціальної політики і запитала, чому ви знизили соціальну норму газу, знаєте, що вони відповіли? Люди стали менше використовувати газ. Люди збентежені. А знаєте, що вони зробили для людей, які одноосібники? В 15-му році, коли нараховували їх доход, рахували 1378 один прожитковий мінімум. А в цьому році уряд Гройсмана помножив на 2, і тепер родина з трьох людей має…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, завершуйте.</p>
<p>&nbsp;</p>
<p>КУЖЕЛЬ О.В. 40 секунд, как Ляшко.</p>
<p>&nbsp;</p>
<p>ГОЛОВУЮЧИЙ. 40 секунд. Будь ласка.</p>
<p>&nbsp;</p>
<p>КУЖЕЛЬ О.В. А тепер родина сплачує, три людини, їм рахують доход 9 тисяч гривень.</p>
<p>Шановні, зупиніться, будь ласка! Ми обрали з вами стільки органів корупційних. Єгор Соболєв разом з командою за це несе відповідальність, щоб вони займались корупцією. Контролювати їх треба і хай займаються… Ми готові підтримати будь-яку слідчу комісію, але, шановні, поверніться до своїх виборців, вони сьогодні вас чекають для того, щоб ми з вами переглянули тарифи.</p>
<p>&nbsp;</p>
<p>ГОЛОВУЮЧИЙ. Дякую. Пані Олександра, я не можу порушувати регламент. Пані Олександра, всім було по 30 секунд, я не можу порушити регламент. Дякуємо.</p>
<p>Я запрошую до трибуни представника фракції "Самопоміч" пана Підлісецького. <i>(Шум у залі)</i></p>
<p>&nbsp;Пані Олександра, пані Олександра, це є погана тенденція, коли… <i>(Шум у залі) </i>Одне речення, будь ласка. 10 секунд.</p>
<p>&nbsp;</p>
<p>10:43:54</p>
<p>КУЖЕЛЬ О.В.</p>
<p>Шановний пане Президент, я просто звертаюсь і до вас як до людини. Ви пам'ятаєте, Янукович не зняв Захарченка. І де він зараз? Я прошу вас, збирайте уряд, збирайте депутатів, переглядайте тарифи, бо буде велика біда в країні.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, до слова запрошується представник фракції "Самопоміч" пан Підлісецький. Він передає слово своєму колезі лідеру фракції "Самопоміч" Олегу Березюку. Будь ласка, пане Олеже.</p>
<p>&nbsp;</p>
<p>10:44:17</p>
<p>БЕРЕЗЮК О.Р.</p>
<p>Вельмишановна пані головуюча! Вельмишановні пані і панове народні депутати! Це не секрет, це факт, що українська армія користується найбільшою довірою серед народу України. Чому? Тому що ці мужчини і жінки нації виконують сумлінно свої функції і не порушують присяги, які дали народу України.</p>
<p>Чому парламент, уряд, влада не мають такої довіри в нації? Тому що порушують присягу, яку дали на вірність народу України. І цієї довіри не буде, якщо ця присяга буде тут порушуватися, тому що довіра – це легітимність цієї влади і здатність бути ефективною.</p>
<p>Ми в цьому залі знецінюємо все, ми знецінюємо людей і державу, найвища процесуальна особа країни – Генеральний прокурор, якого ви вибирали, приносить подання на зняття недоторканності народного депутата Новинського, а парламент каже: "Ми тобі не довіряємо. Звільніть Генерального прокурора!".</p>
<p>Сьогодні ми кажемо вам, для того, щоб мати довіру людей треба виконувати свою присягу і позбавити себе недоторканності заради справедливості і гідності.</p>
<p>Сьогодні ми не просимо, ми вимагаємо внести в зал для голосування подання Генерального прокурора на зняття недоторканності народного депутата Новинського.</p>
<p>Друге. Ми вимагаємо внести в порядок денний Закон щодо недоторканності народних депутатів і розглянути його в залі, тому що це наша задача, функціональний обов'язок і наша&nbsp;&nbsp;&nbsp; присяга народові.</p>
<p>Сьогодні, ви скажете: "Самопоміч"&nbsp; знову вийшла з залу, а тут&nbsp; такі важливі закони.&nbsp;&nbsp; Ми приймаємо багато законів, які взагалі не працюють, в тому числі і по безпеці. Сьогодні ви будете приймати закон, прийміть, будьте круті і відправте контрактників з армії. Але ви знаєте, що станеться&nbsp; не сьогодні, а станеться через два роки.&nbsp;</p>
<p>Сьогодні, мені як голові фракції прийшло повідомлення &nbsp;і привітання від&nbsp; уряду&nbsp; України з Днем місцевого самоврядування. Сьогодні ви будете&nbsp; голосувати Податковий кодекс, який забирає з місцевих бюджетів гроші, в тому числі гроші&nbsp; на акциз роздрібний на паливо, коли люди інвестують, громади почали інвестувати у цю галузь. Це фарисейство і порушення присяги народного депутата України перед народом України. І тому сьогодні&nbsp; ми для того, щоб допомогти уряду і парламенту прийняти якісні рішення, виходимо з цього залу, доки в цей зал не буде внесене подання&nbsp;&nbsp;&nbsp;&nbsp;&nbsp; Генеральної прокуратури. Дякуємо вам.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Шановні колеги, зараз я передаю слово для головування Андрію&nbsp;&nbsp;&nbsp;&nbsp;&nbsp; Парубієві.</p>
<p>Але давайте ми почнемо нашу роботу з позитиву. Кілька днів тому наша колежанка Наталія Кацер-Бучковська народила сина. Давайте її привітаємо&nbsp; з цією радісною подією. Наталя до останнього дня працювала, показувала великий приклад такої відповідальності депутата, ходила на роботу.&nbsp; Нехай всі українські малята і жінки будуть щасливі і здорові.</p>
<p>Пане Андрію.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>ГОЛОВУЮЧИЙ. Отже, шановні колеги, час, відведений для виступів завершено, всі фракції і групи провели виступи.</p>
<p>Зараз ми переходимо&nbsp; до питань порядку денного. Я хочу наголосити, що в нас першим стоїть блок питань національної безпеки і оборони. В День 25-ліття&nbsp; Збройних Сил&nbsp; України буде правильним, якщо ми сьогоднішній пленарний день зможемо розпочати з питань безпеки і оборони і результативно проголосувати ті законопроекти,&nbsp; як подав на розгляд профільний комітет. Тому я дуже прошу усіх зайти в сесійний зал, зараз ми перейдемо до прийняття рішень.</p>
<p>І першим у нас стоїть питання – проект Постанови про&nbsp; внесення змін до пункту 3 Постанови Верховної Ради України "Про додаткові заходи щодо зміцнення обороноздатності і безпеки країни".</p>
<p>Шановні колеги, від комітету є пропозиція, щоб ми розглянули його за скороченою процедурою, колеги. Тому я прошу зайняти робочі місця і приготуватися до голосування.</p>
<p>Отже, я ставлю на голосування пропозицію розгляду за скороченою процедурою проект постанови 5048 "Про додаткові заходи щодо зміцнення обороноздатності та безпеки держави". Прошу проголосувати, прошу підтримати розгляд за скороченою процедурою. Будь ласка, голосуємо, колеги.</p>
<p>&nbsp;</p>
<p>10:49:41</p>
<p>За-141</p>
<p>Колеги, будь ласка, я ще раз поставлю на голосування. Я прошу всіх зайняти робочі місця.</p>
<p>Колеги, ми можемо голосувати, всі вже на місця зайшли? Я прошу зайняти робочі місця і приготуватися до голосування.</p>
<p>Колеги, я ще раз ставлю на голосування пропозицію розгляду за скороченою процедурою проект постанови "Про додаткові заходи щодо зміцнення обороноздатності та безпеки держави". Прошу підтримати розгляд за скороченою процедурою, колеги. Прошу голосувати. Будь ласка, колеги, голосуємо.</p>
<p>&nbsp;</p>
<p>10:51:09</p>
<p>За-152</p>
<p>Рішення прийняте.</p>
<p>І я запрошую до доповіді голову Комітету з питань… представника Комітету з питань національної безпеки і оборони пана Вінника. Будь ласка.</p>
<p>&nbsp;</p>
<p>10:51:28</p>
<p>ВІННИК І.Ю.</p>
<p>Доброго ранку, шановні колеги! Доброго ранку, Україна! Я хотів би розпочати свій виступ з привітання Збройних Сил України з професійним святом. Так трапилося, що сьогодні&nbsp; це той інститут, який захищає незалежність України. Не Будапештський меморандум, а наші хлопці, наші дівчата, які в окопах захищають нашу державу, наших дітей, наше майбутнє.</p>
<p>Тут говорили про відповідальність, про довіру. Дійсно, інститут Збройних Сил України – це той інститут, який має найвищий рівень довіри у суспільстві, на відміну від Верховної Ради і інших гілок влади. Я з цим погоджуюсь. Чому? Тому що є відповідальність. Не можна з окопу так взяти і піти куди заманеться, не працювати, тому що треба якусь політичну карту розгравати. Ні, з окопу так піти не можна. Не можна, але наші колеги це саме собі дозволяють.</p>
<p>Менше з тим, сьогодні треба розглянути цю постанову, день Збройних Сил України, для того щоб встановити соціальну справедливість. Чому виникла ця потреба? Коли почалася війна у нас, строковики в тому числі, опинилися в зоні проведення військових дій, в зоні проведення антитерористичної операції. І тоді Кабміном було встановлено грошове забезпечення на рівні контрактної армії. Сьогодні строковиків в зоні АТО немає. Сьогодні контрактники отримують гідну заробітну плату, а строковики проходять службу навчання у військових частинах в тилу для того, щоб в подальшому прийняти рішення або піти на контракт, стати професійним військовим і захищати країну, або повернутися до цивільного мирного життя і бути в мобілізаційному резерві.</p>
<p>Тому є зараз потреба, є вимога, що ми не можемо платити таку саму зарплату як контрактникам людям, які знаходяться в тилу, які проходять строкову службу, бо ми таким чином встановимо соціальну несправедливість.</p>
<p>Окрім того, інформую суспільство, що завтра на Комітеті з питань національної&nbsp; безпеки і оборони буде розглянуто питання щодо підвищення додаткової надбавки за перебування в зоні проведення антитерористичної операції в першій та в другій лінії. Тому що, дійсно, ті люди, які сьогодні на передовій, вони мають отримувати більше грошей,<a name=Temp></a> ніж ті, які не знають…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>ВІННИК І.Ю. Тому можна очікувати, що щонайменше&nbsp; на 2,5 тисячі гривень буде&nbsp; збільшено додаткове ще грошове забезпечення у першій лінії зони проведення АТО і щонайменше на півтори у другій лінії. Це буде рішення комітету, ми будемо звертатися до&nbsp; уряду, це буде категорична&nbsp; вимога комітету щодо вимог прийняття&nbsp; бюджету на наступний рік.</p>
<p>Зараз треба прийняти постанову 5048 за основу і в цілому за рішенням комітету сподіваюся, що ми знайдемо в цій залі 226 голосів у День Збройних Сил України. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Прошу провести запис: два – "за", два – "проти".</p>
<p>&nbsp;</p>
<p>ГЕРАЩЕНКО І.В. Будь ласка, від "Блоку Петра Порошенка" народний депутат Кобцев.</p>
<p>&nbsp;Народний депутат Кобцев.</p>
<p>&nbsp;</p>
<p>10:54:37</p>
<p>КОБЦЕВ М.В.</p>
<p>Прошу передать слово Шиньковичу Андрію.</p>
<p>&nbsp;</p>
<p>ГЕРАЩЕНКО І.В. Будь ласка, Андрій Шинькович, мікрофон увімкніть, будь ласка.</p>
<p>&nbsp;</p>
<p>10:54:46</p>
<p>ШИНЬКОВИЧ А.В.</p>
<p>Дякую, шановний Михайле Валентиновичу Кобцев.</p>
<p>Шановні колеги, звичайно, закликаємо підтримати цей вкрай потрібний, вкрай необхідний законопроект. Як ви пам'ятаєте, ми 6 травня 2014 року, коли розпочалася агресія, ми тоді прирівняли строковиків до контрактників. Але сьогодні ми маємо відновити справедливість, ми маємо чесно сказати, що контрактники сьогодні там на передовій, урівниловки бути не має, і ми маємо&nbsp; гідно оцінити працю. Великий громадський обов'язок тих, хто сьогодні&nbsp; забезпечує нам мільйонам українців мир, хто не дає нам відчути усю проблеми, величезну проблему війни з&nbsp; усіма її наслідками.</p>
<p>Тому ми ще раз дякуємо Збройним Силам, дякуємо усім тим добровольцям, які там, дякуємо силам Міністерства&nbsp; внутрішніх справ за ту роботу, яку вони ведуть сьогодні, саме 6 грудня. І щиро дякуючи їм, закликаємо сьогодні зал показати єдність.</p>
<p>На жаль, не всі фракції сьогодні присутні&nbsp; в залі. Нам дуже прикро щодо "Самопомічі", що саме в такий важливий день для них політика стала, на жаль,&nbsp; важливіша&nbsp; за тих бійців і за тих офіцерів, які сьогодні захищають мир. То ж закликаємо їх повернутися до зали і продовжити працювати, тому що люди чекають від нас роботу, а не політичні амбіції, з'ясовування стосунків і самопіар. Люди чекають від нас прийняття законів.&nbsp; Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Від "Народного фронту" слово, запрошується Юрій Володимирович Тимошенко. Будь ласка.</p>
<p>&nbsp;</p>
<p>10:56:32</p>
<p>ТИМОШЕНКО Ю.В.</p>
<p>Друзі, та про що тут говорити? Майте совість! Ми цим хлопцям і дівчатам, що на передовій зараз мерзнуть, страждають і готові віддати останнє життя за державу, за всіх нас. Ми з вами зараз так гарно тут в теплі набуваємося. Майте совість! Не пошкодуйте для них, підтримайте хоч чимось, хоч трошечки зайвий раз віддячити цим хлопцям. Нагадайте їм, просто нагадайте, що ви про них пам'ятаєте і не забуваєте за них.</p>
<p>Дякую всім порядним людям в цьому залі, дякую кожному, хто підтримує.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Від "Батьківщина" Соболєв Сергій Владиславович. Будь ласка.</p>
<p>&nbsp;</p>
<p>10:57:19</p>
<p>СОБОЛЄВ С.В.</p>
<p>Соболєв, "Батьківщина".</p>
<p>Шановні колеги, коли попередній раз розглядалось це питання, ми запропонували Міністерству оборони разом з Міністерством фінансів розробити чітку схему, яким чином забезпечити відповідне утримання, не зменшуючи виплати строковикам, але в той же час, піднявши ці виплати тим, хто&nbsp; є зараз на передовій.</p>
<p>Я не знаю, хто тут служив в армії в Радянському Союзі, хто служив&nbsp; в армії зараз. Але я знаю, кого зараз викликають на строкову службу: в основному, це сільські діти, це діти-сироти, які не можуть відкупитися або "відмазатися" від армії. Це люди, у яких так само є сім'ї, які зараз виконують свій обов'язок, але не на добровільних засадах, а тому, що вони його виконують через те, що їх закликали на строкову військову службу.</p>
<p>Наша пропозиція залишається незмінною: ми не маємо права у цих людей відбирати ті кошти, які їм зараз направляються. Сьогоднішній строковик – це завтрашній можливий учасник на передовій, цих людей готують для цього.</p>
<p>Саме тому ми знову звертаємося до Міністерства оброни і Мінфіну. Без сумніву, заробітна плата і&nbsp; виплати тим, хто є на передовій, повинні бути на порядок вищі. Тому розробіть цю схему, покажіть які це будуть заробітні плати, виплати преміальні, в тому числі за участь в бойових діях, і тільки після цього вносьте це в зал. А просто так відібрати у строкових солдатів і тих, хто виконує ці повноваження безпосередньо в тилу, це є неправильним в&nbsp; умовах будь-якої можливості агресії з боку Російської Федерації. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Мельничук Сергій Петрович, "Воля народу".</p>
<p>&nbsp;</p>
<p>10:59:17</p>
<p>МЕЛЬНИЧУК С.П.</p>
<p>Сергій Мельничук, група "Воля народу".</p>
<p>Перше, що хочу, поздоровити всіх військовослужбовців Збройних&nbsp; Сил України і добровольців із цим святом, це перше.</p>
<p>Друге, ініціатива правильна і група "Воля народу" буде підтримувати даний законопроект. Але є питання про те, про надбавки, які ідуть про участь... преміальних участі в бойових діях. Тобто іде обстріл – їм ідуть нарахування. Інколи це є причиною провокацій на передовій, це теж треба врахувати, це вже на майбутнє, тому&nbsp; що ми сейчас вже не врахуємо, це я до Міністерства оброни.</p>
<p>І&nbsp; третє, що хочу сказати, саме про Збройні Сили України, є у нас народні депутати, які використовують Збройні Сили України проти українського народу – це пан Куніцин. Ця людина з 15 по 20 зібрала в Києві більше тисячу військовослужбовців, так, як колись Янукович 25-у бригаду перекидав для... проти Майдану. Так от, ця людина зібрала близько тисячі бійців, які були розквартировані для того, щоб подавляти український народ. Це недопустимо! Дякую.</p>
<p>&nbsp;</p>
<p>ГОЛОВУЮЧИЙ. Шановні колеги, обговорення завершене. Я прошу всіх зайти в зал, приготуватись до прийняття рішення.</p>
<p>"Блок Петра Порошенка" вже мав можливість. Вже був виступ.</p>
<p>Колеги, я прошу зайняти місця, приготуватись до прийняття рішення. Колеги, і коли розглядаються питання безпеки і оборони, я думаю, просто не морально перебувати поза сесійним залом. Будь ласка, усіх зайняти робочі місця. Ми переходимо до прийняття рішення.</p>
<p>І я ставлю на голосування проект Постанови про внесення зміни до пункту 3 Постанови Верховної Ради України "Про додаткові заходи щодо зміцнення обороноздатності та безпеки держави" (№ 5048) за пропозицією комітету за основу і в цілому. Колеги, прошу зайняти робочі місця. Прошу голосувати. Прошу підтримати, колеги. Будь ласка, голосуємо.</p>
<p>&nbsp;</p>
<p>11:02:30</p>
<p>За-190</p>
<p>Будь ласка, включіть по фракціях.</p>
<p>Колеги, я бачу, не встигли. Я зараз ще раз поставлю на голосування, на повернення. Я прошу представників фракцій запросити депутатів в зал для прийняття рішення. Колеги, будь ласка, поки заходять депутати, я перш за все звернусь до фракцій політичних. Через свої секретаріати запросіть депутатів в зал.</p>
<p>День Збройних Сил України, коли ми провалюємо питання по підтримці наших хлопців на передовій, це є неморально, це є безвідповідально. Я дуже прошу змобілізуватися усіх депутатів в залі. Поки депутати заходять в зал, будь ласка, 1 хвилину, Степан Барна. Олег Барна, будь ласка. Барна, 1 хвилина. І прошу запросити депутатів в зал.</p>
<p>&nbsp;</p>
<p>11:04:10</p>
<p>БАРНА О.С.</p>
<p>Бажаю здоров'я всім побратимам по зброї, добровольцям і всім тим, хто причетний до зміцнення нашої обороноздатності, працівникам військово-промислового комплексу.</p>
<p>Захист Вітчизни – це обов'язок кожного громадянина України, обов'язок, який не повинен купуватися ні за гроші, ні будь-які інші преференції, тому що справжній громадянин не повинен ховатися ні за спини своїх дітей, ні за своїх дружин. І тому в цей час кожен наш громадянин повинен бути готовий до захисту своєї Вітчизни і проходити строкову службу. І тому я хочу нагадати, що неможливо прирівняти контрактників до тих, хто проходить строкову службу, тому що вони постійно на передовій. І зекономлені кошти, яких так бракує для Збройних Сил України, ми повинні в першу чергу направити тим на підвищення зарплати, хто зараз перебуває на передовій в зоні обстрілів, щоб дати їм подвійні розміри, потрійні збільшення…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>БАРНА О.С. І натомість нам треба серйозно звернути увагу, щоби виключити зі списку військовослужбовців тих, обслуговуючий персонал, який не задіяний ні в АТО, ні в військовій службі, таких як кочегарів, що перебувають далеко від зони бойових дій, чи санітарок. І зекономлені гроші направити виключно на підвищення обороноздатності країни. А представникам від "Батьківщини" я хотів нагадати, що саме за їхню…</p>
<p>&nbsp;</p>
<p>ГОЛОВУЮЧИЙ. Дякую.&nbsp;</p>
<p>Колеги, я прошу зайняти робочі місця. Зараз я поставлю на голосування повернення до розгляду проекту Постанови 5048. Я прошу усіх зайняти робочі місця, зараз буде прийняття рішення. Колеги, ми маємо армію підтримувати не тільки на ефірах, не тільки в наших виступах пропагандистських, а своєю безпосередньою роботою, роботою в залі.</p>
<p>Отже, я ставлю пропозицію повернутись до голосування за проект Постанови про внесення зміни до пункту 3 Постанови Верховної Ради України "Про додаткові заходи щодо зміцнення обороноздатності та безпеки держави".</p>
<p>Прошу проголосувати за повернення до голосування. Прошу голосувати. Голосуємо, колеги. Прошу підтримати.</p>
<p>&nbsp;</p>
<p>11:07:13</p>
<p>За-225</p>
<p>Один голос, я бачу, бачу. Один голос, колеги. Будь ласка, будьте в залі під час прийняття подібних рішень, як і будь-якого рішення.</p>
<p>Отже, колеги, я ставлю на голосування пропозицію повернутись до голосування за проект Постанови 5048 "Про додаткові заходи щодо зміцнення обороноздатності та безпеки держави". Прошу підтримати, прошу проголосувати. Колеги, голосуємо. Прошу проголосувати.</p>
<p>&nbsp;</p>
<p>11:08:02</p>
<p>За-234</p>
<p>Ми повернулись. Тепер я ставлю повторно на голосування проект Постанови 5048 "Про додаткові заходи щодо зміцнення обороноздатності та безпеки держави". За пропозицією комітету прийняти постанову в цілому. Прошу проголосувати, прошу підтримати. Будь ласка, голосуємо, колеги. Прошу підтримати.</p>
<p>&nbsp;</p>
<p>11:08:41</p>
<p>За-235</p>
<p>Постанова прийнята.</p>
<p>Переходимо до наступного пункту порядку денного. Це проект Закону про внесення змін до деяких законодавчих актів України щодо удосконалення порядку проходження військової служби (5337 і 5337-1).</p>
<p>За пропозицією комітету прошу підтримати розгляд за скороченою процедурою, колеги. Прошу проголосувати, прошу підтримати. Будь ласка, розгляд за скороченою процедурою. Голосуємо.</p>
<p>&nbsp;</p>
<p>11:09:27</p>
<p>За-185</p>
<p>Рішення прийняте.</p>
<p>І я запрошую до доповіді голову Комітету з питань національної безпеки і оборони Пашинського Сергія Володимировича. Будь ласка.</p>
<p>&nbsp;</p>
<p>11:09:39</p>
<p>ПАШИНСЬКИЙ С.В.</p>
<p>Шановні друзі, я попрошу хвилинку уваги. На початку російської агресії у нас був потужний добровольчий рух. І коли наші воїни приходили у військомат, вони підписували контракти до закінчення особливого періоду. На жаль, до сих пір ця ситуація не врегульована, частина української території до сих пір окупована. Але виникла правова колізія, де фактично люди, які вже більше двох років відслужили на передовій, вони навіть не можуть планувати своє життя, вони не розуміють, коли закінчиться особливий період.</p>
<p>Ми з вами декілька місяців тому назад прийняли законопроект, який регламентує ці норми. Але під час доповіді цього законопроекту, всупереч Регламенту, в нього були внесені норми, які заблокували, і Президент наклав вето, і цей законопроект повернутий у зал. Зареєстрований новий законопроект. На комітеті було прийняте рішення, що всі бажаючі можуть його підписати, який повністю погоджений з Генеральним штабом, з Міністерством оборони і суть якого заключається в наступному.</p>
<p>Військовослужбовці, які за контрактом, дію якого було продовжено понад встановлені строки на період до оголошення демобілізації, які вислужили не менше 18 місяців з дати продовження дії контракту(це ті, хто уклали контракт в мирний час) 18 місяців. І військовослужбовці, які уклали контракт на строк до закінчення особливого періоду або до оголошення рішення про демобілізацію та вислужили не менше 24 місяців військової служби (це ті, хто уклали контракт в особливий період). Фактично ці дві норми повністю охоплюють цю проблему і врегульовують це питання.</p>
<p>З незрозумілих причин подано альтернативний законопроект, який слово в слово повторює законопроект, який ми зараз розглядаємо, тільки там в "Прикінцевих положеннях" замість двох років вставлено один рік.</p>
<p>Є заперечення Міністерства оборони…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>ПАШИНСЬКИЙ С.В. 30 секунд можна? І ця норма знову приведе до вето Президента. Я дуже прошу, це наш обов'язок перед нашими воїнами зараз змобілізуватися і прийняти цей законопроект.</p>
<p>Більше того, комітет просить зал прийняти його, враховуючи. Що ми його прийняли і там великих розбіжностей немає, прийняти його за основу та в цілому. Прошу цю пропозицію також поставити на голосування. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>До доповіді запрошується народний депутат України Шкрум Альона Іванівна.</p>
<p>&nbsp;</p>
<p>11:12:32</p>
<p>ШКРУМ А.І.</p>
<p>Доброго дня, колеги. Шкрум Альона, фракція "Батьківщина".</p>
<p>Колеги, дійсно, я нагадаю трошки історію цього законопроекту. У нас є люди, які пішли добровольцями з самого початку наших дій в АТО в армію захищати Батьківщину. І дали фактично кредит довіри всій новій владі, базуючись виключно на її можливих майбутніх досягненнях.</p>
<p>Зараз вони відслужили вже більше 24 місяців, у них контракт до завершення особливого періоду. Ну, Президент це називає особливим періодом, ми це з вами називаємо війною. І вони не знають, коли вони повернуться додому і чи повернуться взагалі, якщо війна буде тривати, не дай Боже, рік, два, десять років, то у них контракт не завершиться ніколи.</p>
<p>Колеги, ми прийняли з вами майже 6 місяців назад законопроект під номером 4689. Вся зала, весь комітет тоді його підтримав і ми дали їм можливість переукласти свої контракти, якщо вони хочуть продовжувати&nbsp;&nbsp; &nbsp;службу, або розірвати, якщо вони більше не хочуть продовжувати службу. На жаль, Президент заветував&nbsp; цей законопроект.</p>
<p>І, колеги, я сьогодні не хочу говорити про політику,&nbsp; я шість місяців фактично не говорила про цю проблему. Але ми на сьогодні маємо усвідомлювати, що це питання репутації нашої армії, бойового духу наших хлопців, взагалі довіри наших&nbsp;&nbsp; хлопців, які там служать, до влади, яка їх&nbsp; не відпускає і не відпускає тому, що боїться просто, що вони&nbsp; не зможуть або набрати нових, або боїться тих хлопців, які&nbsp; зараз повернуться з фронту. Колеги, це ненормальна ситуація, коли вони захищають батьківщину і довіряють владі, а ми їм не довіряємо, і Президент не довіряє їм настільки, щоби дати їм можливість самостійно переукласти&nbsp;&nbsp; ці контракти.</p>
<p>Що зараз пропонує законопроект пана Пашинського. Він пропонує&nbsp; дати їм можливість розірвати контракти, але протягом двох років буде визначено як&nbsp; і коли їх будуть звільняти. Тобто&nbsp; не з моменту&nbsp; розірвання контрактів, не з моменту вступу в дію закону, а протягом ще двох&nbsp; років, тобто 24 місяці плюс ще 24 місяці. Я вважаю, що один рік може бути достатньо для того, щоб розробити такий порядок, для того,&nbsp; щоб, дійсно,&nbsp; визначити&nbsp; і набрати нових добровольців&nbsp; або набрати нових людей за контрактом. І один рік&nbsp; це був би компромісом.&nbsp;</p>
<p>Ми готові голосувати за будь-який законопроект, але ми не можемо підтримати цю норму в "Прикінцевих положеннях", яку пропонує пан Пашинський.</p>
<p>&nbsp;</p>
<p>ГОЛОВУЮЧИЙ.&nbsp;&nbsp; Будь ласка, 30 секунд, завершити.</p>
<p>&nbsp;</p>
<p>ШКРУМ А.І.&nbsp; Саме тому ми і подали альтернативний законопроект,&nbsp; щоб підняти це питання до обговорення і сказати, що ми не можемо змушувати хлопців ще два роки чекати після того як вони відслужили вже&nbsp; 24 місяці і хочуть піти. Ми&nbsp; не можемо тримати там людей, які хочуть піти, колеги, це ненормально, неморально, неправильно і не піднімає патріотизм. Давайте відпустимо ті 15 відсотків, які сьогодні, дійсно, висловили бажання піти, і наберемо інших, і будемо захищати батьківщину, як ми це і робили ці два роки. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>&nbsp;Будь ласка, прошу провести запис: два - "за",&nbsp; два - "проти".&nbsp;&nbsp;&nbsp;&nbsp;</p>
<p>"Народний фронт", Бондар Михайло Леонтійович. Передає Тетяні Чорновол. Так?</p>
<p>&nbsp;</p>
<p>11:15:36</p>
<p>БОНДАР М.Л.</p>
<p>Так, передайте,&nbsp; будь ласка.</p>
<p>&nbsp;</p>
<p>ГОЛОВУЮЧИЙ.&nbsp; Тетяна Чорновол,&nbsp; будь ласка.</p>
<p>&nbsp;</p>
<p>11:15:46</p>
<p>ЧОРНОВОЛ Т.М.</p>
<p>Ідея цього законопроекту народилася через об'єктивну ситуацію в країні.&nbsp; Справа в тому, що коли почалася військова&nbsp; агресія, на фронт пішли люди, які реалізувалися в житті в мирних професіях, але вони пішли, щоб захистити країну. Вони були змушені підписати контракт до кінця особливого періоду. І тому ми як Верховна Рада зараз змушені були б дати їм можливість звільнитися і продовжити далі військові професії, заради цього саме і був ініційований цей законопроект.</p>
<p>Однак, на жаль, вже майже рік ми не можемо цей законопроект провести через Верховну Раду, тому що відбуваються маніпуляції, щоб заблокувати проходження, щоб підняти обурення на фронті, тому і з'являються всякі норми додаткові, всякі альтернативні законопроекти зараз. Насправді ці люди пішли б вже додому на свої мирні професії ще чотири місяці назад. Але чому цього не відбулося? Тому що фракція "Самопоміч" і певні представники "Батьківщини" в цей законопроект провели норми, згідно яких він вже не на 20 тисяч добровольців розповсюджується, а на 70 тисяч, в тому числі і професійних військових.</p>
<p>Саме тому Міноборони, Генштаб працювали, знайшли компроміси, зразу з'явився цей варіант і цей варіант розповсюджується не тільки на добровольців, він розповсюджується і на професійних військових, які підписали контракт до початку особливого періоду, і знову ж таки вони зараз отримують можливість звільнитися, якщо дія контракту закінчилася. Але чому знову піднімаються всі маніпуляції? Чому з'явився рік замість двох? Це дуже важливі технічні питання, це все з'явилося для того, щоб зірвати прийняття цього важливого закону. Справа в тому, що не може бути альтернативи двом рокам, поясню чому, тому що контракт до кінця особливого періоду підписується і зараз військовими. Підписується він тому, що він зберігає за собою постійне місце роботи, зберігає зарплату. І тому, згідно тіло закону після того, як останній такий контракт буде підписаний, військовослужбовець ще мусить відслужити 24 місяці, саме тому і прописаний два роки, а не один рік. Якщо ми зараз замінимо два роки на один рік, ми просто технічно зламаємо всю…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити. Завершити, завершити 30 секунд, включений мікрофон.</p>
<p>&nbsp;</p>
<p>ЧОРНОВОЛ Т.М. Ми просто зламаємо цей законопроект юридично, системно і знову ж таки доведеться накладати вето, знову ж таки це маніпуляції, щоб просто зірвати це голосування, щоб не дати хлопцям звільнитися, щоб не дати добровольцям звільнитися. Я прошу всіх на фронті звернути на це увагу!</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Від "Батьківщини" Власенко Сергій. Передає Кужель Олександрі.</p>
<p>&nbsp;</p>
<p>11:18:29</p>
<p>КУЖЕЛЬ О.В.</p>
<p>Я розумію біль Тетяни Чорновол, бо вона має право, і це та людина, яка з нами стояла з першого і до останнього дня і на Майдані, і віддала найдорожче війні. Але, шановні, ці хлопці, які підписали ці контракти, це добровольці, які пішли на війну, коли обіцяли війну закінчити за два місяці. І тому вони підписали договір до кінця особливого періоду. Ми вважаємо, що до них треба відноситись по-людськи. А тепер подумайте про їх дітей, жінок і матерів, вони всі звернулись з проханням, дайте їм право визначитись самим.</p>
<p>Нагадую, пані Тетяно, що перший законопроект підготувала Альона Шкрум, і ви знаєте, що Президент наклав на нього вето. Який завдяки вам в цій залі був проголосований, але Президентом був заветований. На&nbsp; жаль, ми з вами, і пан Пашинський, і ми знову готуємо нові законопроекти, щоб вирішити цю проблему.</p>
<p>Але хочу звернути увагу, що у пана Пашинського ще два роки ці хлопці ні за що повинні залишатись без доброї волі, а ми пропонуємо як найбільше рік, щоб вони визначились і мали право добровільно або підписати контракт продовжити, або повернутися у власні родини.&nbsp;&nbsp;&nbsp;</p>
<p>Просимо підтримати законопроект тире один. Дякуємо.</p>
<p>&nbsp;</p>
<p>ГОЛОВУЮЧИЙ.&nbsp; Кишкар… Було назване прізвище. Репліка, одна хвилина, Пашинський,&nbsp; потім –&nbsp; Кишкар. Будь ласка.</p>
<p>&nbsp;</p>
<p>11:20:13</p>
<p>ПАШИНСЬКИЙ С.В.</p>
<p>Шановні колеги, все це шоу направлене на одне, що той закон, який ждуть наші добровольці, зараз торжественно під крики і шаманські танці буде провалений. Цей закон, я ще раз хочу підкреслити, погоджений з Генеральним штабом, з Міністерством оборони, були проведені круглі столи. Он там сидять люди, які демобілізувалися і які зараз прийшли сюди підтримати своїх хлопців, які служать. Я звертаюсь до всіх воїнів. Зараз на ваших очах цинічно буде провалений настільки необхідний законопроект.</p>
<p>Я прошу всіх підтримайте. Піаритись будете на інших речах.</p>
<p>&nbsp;</p>
<p>ГОЛОВУЮЧИЙ. Кишкар Павло Миколайович, будь ласка.</p>
<p>&nbsp;</p>
<p>11:21:06</p>
<p>КИШКАР П.М.</p>
<p>Шановні колеги, дійсно, я погоджуюсь, Сергій Володимирович, що закон у жодному разі провалювати не можна. В жодному разі цей закон провалити не можна. Але так виходить, що люди, які 2,5 роки відбули на фронті, на&nbsp; самому передку, сьогодні&nbsp; змушені будуть за цими нормами ще&nbsp; два роки перебувати там&nbsp; же в строю. Якщо мова… якщо&nbsp;&nbsp; дозволите змінити цифру одного…&nbsp; двох років на один рік, жодних питань у цьому залі не&nbsp; виникне. Почуйте!</p>
<p>Цього часу, замміністра є, цього часу предостатньо для того, щоб провести&nbsp; мобілізаційні заходи і нормально перейти, і залучити нових людей для населення&nbsp; служби в зоні АТО. Якщо не так, скажіть, чому&nbsp; вам недостатньо. Ви тут так браво звітуєте про те, що&nbsp; 64 тисячі людей залучено до несення служби. Давайте змінимо, внесемо з голосу цю поправку і проголосуємо. Я впевнений, що всі люди&nbsp; підтримають.</p>
<p>&nbsp;Сергій Володимирович, один рік, якщо дозволите, і це зніме всі&nbsp; питання. Хлопці, вас так&nbsp; влаштує?</p>
<p>Тому дуже прошу&nbsp; підтримати цей&nbsp; законопроект в будь-якому вигляді і з голосу внести правку – на один рік.</p>
<p>Хто? Іване, ти будеш&nbsp; говорити, так? Тоді&nbsp; Іван Вінник з голосу хай зачитає цю поправку. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я надам слово Віннику, надам пізніше. Зараз Мельничук Сергій Петрович.</p>
<p>Будь ласка, включіть мікрофон.</p>
<p>&nbsp;</p>
<p>11:22:39</p>
<p>МЕЛЬНИЧУК С.П.</p>
<p>Цей законопроект ми чекали трохи раніше, так як було обіцяно минулого разу, коли ми вето не могли подолати. Комітет обіцяв нам за неділю це розглянути. І все рівно дякуємо за те, що вони хоч зараз подали його.</p>
<p>Дійсно, треба голосувати обидва законопроекти, щоб хоча б один да й пройшов. Але закликаю все-таки&nbsp; підтримати законопроект з тире один. Це… він більш справедливий для солдата. Прошу всіх, закликаю, якщо є можливість, зробити зміни, а ні, то проголосувати законопроект 5337-1. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Від Радикальної партії Мосійчук, одна хвилина.</p>
<p>&nbsp;</p>
<p>11:23:41</p>
<p>МОСІЙЧУК І.В.</p>
<p>Ігор Мосійчук, Радикальна партія&nbsp; Олега Ляшка. Сьогодні в День Збройних Сил України ми&nbsp; не маємо жодного морального права провалити цей законопроект, тому що це буде плювок від парламенту, як ми кажемо, воюючої країни в обличчя нашим українським воїнам.</p>
<p>Тому закликаю зараз внести зміни, знайти компроміс і проголосувати цей законопроект, тому що якщо він буде&nbsp; не проголосований, то Збройні Сили, українські воїни, українські добровольці, які пішли воювати і захищати країну з першого дня, вважатимуть, що тут зібралися не парламентарі, а "шайка-лєйка" і збіговисько якихось бариг.</p>
<p>Тому шукаємо компроміс і голосуємо.</p>
<p>&nbsp;</p>
<p>ГОЛОВУЮЧИЙ.&nbsp; Дякую, шановні колеги.</p>
<p>Прошу&nbsp; заходити в зал. Зараз дам&nbsp; ще представнику комітету виступ. Прошу заходити в зал, займати робочі місця. І я хочу наголосити теж на важливості цього законопроекту.</p>
<p>Сьогодні популярно говорити від імені&nbsp; добровольців. Я можу сказати&nbsp; свою думку, що добровольці йшли на фронт не тому, що їм хтось щось обіцяв, чи за два місяці закінчиться війна, чи за два роки, а тому, що не було кому воювати в той&nbsp; період&nbsp; і не було кому брати зброю в руки і&nbsp; реально йти проти ворога. Ці хлопці, тисячі, десятки тисяч, свій обов'язок перед країною виконали. А наш обов'язок сьогодні, щоб ми змогли дати їм можливість визначити, чи надалі вони служать на контракті чи повертаються до цивільних професій.</p>
<p>Майже півроку цей законопроект не може бути прийнятий з-за того, що в нас відбуваються дискусії, які швидше є політичними, аніж дискусіями, які би передбачали думку і біль за тих хлопців, які на передовій. Я дуже розраховую на те, що зараз ми знайдемо спільну позицію і вийдемо на позитивне рішення. Я прошу представника комітету висловити позицію, яка б об'єднала весь зал, щоб ми вийшли на результативне голосування. Будь ласка, пане Вінник, висловіть&nbsp; пропозицію від комітету.</p>
<p>&nbsp;</p>
<p>11:26:02</p>
<p>ВІННИК І.Ю.</p>
<p>Шановні колеги, про що ідеться дискусія. В нас є дві категорії, дві категорії. Перші -&nbsp; це військовослужбовці, які уклали контракт в мирний час, і ті другі – які добровольцями, за покликанням волі, у військовий час. Перша категорія, якщо вони вислужили 18 місяців під час особливого періоду, мають право розірвати договір, якщо нема бажання більше перебувати в зоні проведення АТО. Друга категорія – 24 місяці добровольці відслужили теж.</p>
<p>Про що йде дискусія. В "Прикінцевих положеннях" є відповідний абзац, що звільнення таких військовослужбовців з військової служби здійснюється за бажанням військовослужбовців у строки та обсяги, визначені центральним&nbsp; органом виконавчої влади, який відповідно до цього закону здійснює керівництво військовими формуваннями, не пізніш двох років з дня набрання чинності&nbsp; цим законом. Що це значить? Ну, безумовно, логіка тут була, щоб&nbsp; не було навали загалом, щоб 25 тисяч військовослужбовців одночасно пішли зі служби, огололили&nbsp; фронт, була ідея встановити два роки застосування цього закону. Але я погоджуюся із колегами з фракції "Батьківщина", що треба цей термін сократити до одного року.</p>
<p>Тому від комітету вношу під стенограму правку: "не пізніше&nbsp; двох років...</p>
<p>&nbsp;</p>
<p>ГОЛОВУЮЧИЙ. Будь ласка, секундочку.</p>
<p>&nbsp;</p>
<p>ВІННИК І.Ю. ...з дня набрання чинності цим законом" замінити на…</p>
<p>&nbsp;</p>
<p>ГОЛОВУЮЧИЙ. Я просив вас почекати секундочку. Я додаю одну хвилину, а ви чітко сформулюйте під стенограму пропозицію до нашого закону. І я прошу вас озвучити, чи з цією правкою ми можемо проголосувати в цілому. Будь ласка, озвучте.</p>
<p>Ваш мікрофон включений, ви маєте хвилину сформулювати пропозицію.</p>
<p>&nbsp;</p>
<p>ВІННИК І.Ю. В пункті 2 "Прикінцевих положень" останній&nbsp; абзац, який зараз звучить в наступній редакції: звільнення таких військовослужбовців з військової служби здійснюється за бажанням військовослужбовців у строки та обсягах, визначених центральним органом&nbsp; виконавчої влади, яке, відповідно до цього закону, здійснює керівництво військовими формуваннями, не пізніше двох років з дня набрання чинності цим законом. Останню частину замінити: не пізніше одного року з дня набрання чинності цим законом. Все.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Тепер автор другого законопроекту Альона Шкрум, чи ви згодні із&nbsp; цією правкою? Будь ласка, одну хвилину.</p>
<p>&nbsp;</p>
<p>11:28:07</p>
<p>ШКРУМ А.І.</p>
<p>Друзі, я дякую вам за таку конструктивну дискусію, я б тоді хотіла зняти свій законопроект. І, дійсно, давайте проголосуємо перший. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, а я хочу спитати в комітету і в залу: а ми не можемо в цілому проголосувати його? Можемо. З цією правкою.</p>
<p>Колеги, я прошу всіх зайняти робочі місця, приготуватись до голосування. Я прошу усіх зайти в зал. Це відповідальне голосування, відповідальний законопроект. Я прошу покликати в зал і представників фракцій, і представників Апарату.</p>
<p>Отже, я ставлю на голосування проект Закону про внесення змін до деяких законодавчих актів України щодо удосконалення порядку проходження військової служби (номер 5337) з правкою, яку озвучив під стенограму представник комітету – депутат Вінник, за основу і в цілому, колеги. Прошу проголосувати. Прошу підтримати. Голосуємо, колеги. Прошу підтримати.</p>
<p>&nbsp;</p>
<p>11:29:33</p>
<p>За-239</p>
<p>Рішення прийняте. Закон прийнятий. Дякую за конструктивну дискусію. Це був важливий крок, який зробив парламент. І символічно, що він відбувся в День Збройних Сил.</p>
<p>Отже, шановні колеги, переходимо до наступного проекту закону – 2504а (депутатський), це є друге читання. Це є проект Закону про Єдиний державний реєстр військовозобов'язаних. Правок є не велика кількість. Я прошу не розходитись, всіх залишатися в залі.</p>
<p>І я запрошую до доповіді голову підкомітету Комітету з питань національної безпеки і оборони Пастуха Тараса Тимофійовича. Будь ласка, пане Тарасе.</p>
<p>&nbsp;</p>
<p>11:30:19</p>
<p>ПАСТУХ Т.Т.</p>
<p>Шановні колеги, в даному законопроекті комітетом фактично враховані всі поправки, які звучали з залу, щодо обмеження баз даних, які стосувалися перетину кордону, які стосувалися баз даних Міністерства освіти, відповідно Міністерства охорони здоров'я. Також внесено цілий ряд технічних поправок, які, на нашу думку, в принципі суттєво покращити даний законопроект. І він одностайно підтриманий нашим комітетом в такому вигляді, який сьогодні вам розданий в залі. Тому просимо підтримати. І готовий дати відповіді щодо поправок, які були не враховані.</p>
<p>&nbsp;</p>
<p>ГОЛОВУЮЧИЙ. Шановні колеги, дякую вам.</p>
<p>Переходимо до правок. Але, пане Тарас, ви скажіть, скільки було відхилено правок?</p>
<p>&nbsp;</p>
<p>ПАСТУХ Т.Т. Десь порядка 15.</p>
<p>&nbsp;</p>
<p>ГОЛОВУЮЧИЙ. В мене просто не відзначено.</p>
<p>Добре, отже, правка 10, народний депутат Гуляєв. Чи наполягає? Ні, не наполягає.</p>
<p>11-а, Левченко. Чи наполягає? Не наполягає.</p>
<p>12-а, Левченко. Не наполягає.</p>
<p>16-а, Гуляєв. Не наполягає.</p>
<p>19-а, Береза. Чи наполягає? Ні, не наполягає.</p>
<p>21-а, Левченко. Не наполягає.</p>
<p>27-а, Гуляєв. Не наполягає.</p>
<p>35-а, Левченко. Не наполягає.</p>
<p>33-я. Написано, що врахована 33-я. Добре, по 33 поправці, будь ласка, включіть мікрофон. Рябчин, одна хвилина.</p>
<p>&nbsp;</p>
<p>11:32:31</p>
<p>РЯБЧИН О.М.</p>
<p>Олексій Рябчин, фракція "Батьківщина", Донеччина.</p>
<p>Фракція "Батьківщина" утримається голосувати у другому читанні цей законопроект і пропонує повернути його на доопрацювання. До тих пір, поки не буде отримувати гарантій, що з цим реєстром не буде те ж саме, що з реєстром переселенців, коли Міністерство фінансів продало реєстр переселенців колекторській фірмі. І зараз всіх переселенців, я перепрошую за непарламентське слово, "кошмарять" просто по повній програмі колектори, в яких є офіс в Москві. І ті квартири, які залишились у переселенців в Донецькій, Луганській області, і ті &nbsp;всі документи, вони сталися під загрозою. Я дуже боюся, щоб у наших хлопців не сталося того ж самого. Тому прошу, до тих пір, поки ми не будемо гарантій, фракція "Батьківщина" утримається від цього голосування. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, прокоментуйте, пане Тарасе.</p>
<p>&nbsp;</p>
<p>11:33:21</p>
<p>ПАСТУХ Т.Т.</p>
<p>Ну, власне тут є Міністерство оборони, яке, я думаю, може дати повну і вичерпну відповідь. Це перше.</p>
<p>Друге. На відміну даний військовий реєстр, сама база даного військового реєстру є суттєво більш захищеною, ніж база, про яку тільки що, пан Олексій, ви власне згадували. Тому, ну я за Міністерство оборони, очевидно, гарантії тут жодної не буду.</p>
<p>Але питання в тому, що доступу до цієї бази в повному вигляді, як вона має собою цілісну картину, має фактично обмежене коло людей, наскільки я ознайомився з базою. Ну, це одиниці, які можна порахувати на руках. Тобто встановити кожну людину тут встановити набагато легше і притягувати її до відповідальності.</p>
<p>Враховуючи&nbsp; такі ризики, кожен, хто вчиняв би такі дії, буде розуміти, що ця відповідальність рано чи пізно наступить.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я дам на завершення виступити представнику міністерства. Але зараз одна хвилина, Бєлькова, будь ласка. Включіть мікрофон. Включений вже.</p>
<p>&nbsp;</p>
<p>11:34:16</p>
<p>БЄЛЬКОВА О.В.</p>
<p>Дуже дякую, пане Голово! Я би просила поставити на підтвердження поправку номер 3. Я поясню суть, чому. Конституція чітко визначає, які дані і в яких випадках мають збиратися про всіх громадян України, включаючи військовозобов'язаних. У першій редакції статті 7 закон давав чіткий перелік всіх відомостей.</p>
<p>Разом з тим, поправка № 3 дає якусь неузгоджену позицію. Незрозуміло, хто, в якому порядку визначить збір цих даних. Це є небезпека для конституційних прав громадян. Дуже дякую. Разом з тим, закон підтримую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Пане Тарасе, прокоментуйте.</p>
<p>&nbsp;</p>
<p>11:34:58</p>
<p>ПАСТУХ Т.Т.</p>
<p>Власне чому з'явилась третя поправка. Тому, що персональні дані, вони чітко визначені Законом про захист персональних даних. І дублювати в іншому законі цей перелік персональних даних, вважаємо, що недоцільно. Тому що, якщо будуть внесені зміни до Закону про захист персональних даних, автоматично ці зміни доведеться вносити сюди.</p>
<p>Тому ми пішли більш уніфікованою формою. І ми вважаємо що це буде і юридично коректніше, і правильніше звучати в цьому законі. Можна цю правку залишити.</p>
<p>&nbsp;</p>
<p>ГОЛОВУЮЧИЙ.&nbsp; То ви наполягаєте, ви наполягаєте на голосуванні і на підтвердженні. Третя поправка була врахована чи відхилена? Вона врахована, підтримана, на підтвердження. Шановні колеги, я ставлю пропозицію народного депутата Бєлькової: 3 поправка на підтвердження. Комітет просить підтримати і залишити дану поправку в тексті закону, колеги. Отже, хто підтримує позицію комітету, щоб 3 поправка залишилася в тілі закону, прошу проголосувати.</p>
<p>Прошу підтримати, колеги. Будь ласка, голосуємо.</p>
<p>&nbsp;</p>
<p>11:36:19</p>
<p>За-106</p>
<p>Рішення не прийняте.</p>
<p>І ми фактично завершили обговорення по поправкам. Зараз я для роз'яснення даю ще слово заступнику міністра оборони Павловському Ігорю Валентиновичу. Будь ласка, вам включать мікрофон. Одну хвилину, будь ласка, по суті цього закону</p>
<p>&nbsp;</p>
<p>11:36:40</p>
<p>ПАВЛОВСЬКИЙ І.В.</p>
<p>Дякую. Значить, Міністерство оборони уважно розглянуло і відпрацьовувало, надавало пропозиції щодо внесення відповідних змін до законодавства. Міністерство оборони повністю підтримує даний законопроект і просить народних депутатів прийняти його. Чому? Тому що ми бачимо, на яких засадах працюють сьогодні військові комісаріати. Все решта, що тільки що висловлювалось шановними народними депутатами, регламентується іншим законом. А ті дані, по яким внесені правки, це все те, що необхідно для відповідного визначення військовозобов'язаного для призначення його на відповідну посаду. Це відповідає обліковим даним. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Шановні колеги, обговорення завершене. Прошу заходити в зал, приготуватись до прийняття рішення. Фактично всі поправки, які були подані народними депутатами, були враховані. Даний законопроект підтримується Міністерством оборони. Комітет провів якісну роботу до другого читання. І я прошу всіх приготуватись до прийняття рішення, підтримати Міністерство оборони, підтримати профільний комітет.</p>
<p>Так, колеги, можемо переходити до прийняття рішення?</p>
<p>Я ставлю на голосування проект Закону про Єдиний державний реєстр військовозобов'язаних (номер 2504а) в другому читанні та в цілому, колеги. Прошу голосувати, прошу підтримати, колеги. Будь ласка, голосуємо.</p>
<p>&nbsp;</p>
<p>11:38:55</p>
<p>За-184</p>
<p>Колеги, я можу поставити другу пропозицію –&nbsp; на повторне друге читання. Тут дуже великий розрив. Я поставлю зараз на повторне друге читання, колеги, я прошу зайти в зал, приготуватись до голосування.</p>
<p>Отже, колеги. Немає два – "за", два – "проти", це друге читання. Ми тільки поправки розглядаємо, колеги. Ви підтримуєте повторне друге читання? Підтримуєте, "Воля народу", "Відродження"? Колеги, прошу сконцентруватись і зайти в зал.</p>
<p>Я ставлю пропозицію направити на повторне друге читання проект Закону про Єдиний державний реєстр військовозобов'язаних (номер 2504а). Прошу проголосувати, прошу підтримати, колеги. Будь ласка, голосуємо. Щоб ми не втратили роботу, яку провів комітет.</p>
<p>&nbsp;</p>
<p>11:40:20</p>
<p>За-203</p>
<p>203, колеги.</p>
<p>Давайте по фракціях. Включіть по фракціях.</p>
<p>По фракціях.&nbsp; "Блок Петра Порошенка" – 85,&nbsp; "Народний фронт" – 62,&nbsp; "Опозиційний блок" – 0,&nbsp; "Самопоміч" – 0,&nbsp;&nbsp; "Батьківщина" – 14,&nbsp; Радикальна партія Ляшка – 13,&nbsp; "Відродження" – 1, "Воля народу" – 8.</p>
<p>Колеги, ви скажіть, ми маємо потенціал для того, щоби змогли вийти на рішення? Дайте пропозиції,&nbsp;&nbsp; будь ласка.</p>
<p>Давайте,&nbsp; одна хвилина –&nbsp; Кишкар, дамо військовим. І одна хвилина – Береза. Дайте пропозиції як нам діяти.</p>
<p>Кишкар.</p>
<p>&nbsp;</p>
<p>11:40:58</p>
<p>КИШКАР П.М.</p>
<p>Дякую, Андрій Володимирович.</p>
<p>Пропозиція дуже проста: попросити головуючого запросити&nbsp; "Самопоміч", яка стоїть&nbsp; в коридорі, яка підтримує і ідеологічно, і з&nbsp; будь-яких&nbsp;&nbsp; сторін цей закон. Першою людиною в авторах цього&nbsp; законопроекту є Тарас Пастух, якого всі дуже поважають, люблять. І просимо, і Тараса,&nbsp; і просимо вас звернутися&nbsp; до&nbsp; "Самопомочі", хай повернуться в зал і підтримають необхідний для держави закон, необхідний для армії, необхідний для мобілізаційної підготовки, необхідний для того, щоби прискорити&nbsp; перемогу на фронті з Росією. Розумієте? І тому треба,&nbsp; будь ласка, зверніться до них з нормальним, людським проханням зайти й виконувати свої трудові функції. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Ви щойно звернулись.</p>
<p>Будь ласка, Береза. Включіть мікрофон,&nbsp; Юрій Береза, одна хвилина.</p>
<p>&nbsp;</p>
<p>11:41:52</p>
<p>БЕРЕЗА Ю.М.</p>
<p>Шановні колеги! Цей закон, прийняття цього закону відкриває нам&nbsp; горизонти для створення нової мобілізаційної системи держави. Цей закон унеможливлює корупцію в складі військових комісаріатів. Це закон дасть можливість&nbsp; на сьогоднішній день правильно використовувати всі навики ті,&nbsp; що здобули військовослужбовці за попередні роки&nbsp; служби. Цей закон дозволить не відправляти ненавчених хлопців на лінію фронту.</p>
<p>І ви знаєте, я звертаюсь зараз&nbsp; до всіх народних депутатів. Якщо ми зараз&nbsp; не приймемо це закон,&nbsp; ми знову таки відсуваємо&nbsp; і реформу в армії, в першу чергу мобілізаційну реформу, яка&nbsp; як повітря зараз необхідна&nbsp; нашій армії. Ми знову&nbsp;&nbsp;&nbsp; відбираємо у військових комісарів момент і вплив на те, щоб ті&nbsp; військовослужбовці пішли служити туди, куди потрібно державі.</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд, 30 секунд.</p>
<p>&nbsp;</p>
<p>БЕРЕЗА Ю.М. І тому, шановні народні депутати, з усіх фракцій, які зараз знаходяться в буфетах, в кулуарах, які дають інтерв'ю, нарешті поверніться в зал! Цей закон необхідний українській армії! Не позортеся! Сьогодні день української армії, він повинен бути проголосований. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, за хвилину я поставлю пропозицію повернутися до голосування. Це є той час, коли всі представники фракцій можуть закликати депутатів в зал для прийняття рішення, і я сподіваюсь, так воно і буде. За хвилину буде прийняття рішення, хвилину ще надається Сергію Мельничуку і прошу всіх запросити в зал.</p>
<p>Будь ласка, одна хвилина, Сергій Мельничук.</p>
<p>&nbsp;</p>
<p>11:43:58</p>
<p>МЕЛЬНИЧУК С.П.</p>
<p>Сергій Мельничук, група "Воля народу".</p>
<p>Шановні колеги, закон конче необхідний. Я сам стикнувся з цим на передовій тоді, коли обласний воєнком віддав всі облікові картки сепаратистам, в мене стояла проблема, де взяти бази даних особового складу місцевих жителів і це була проблема, я не міг призвати місцевих громадян. Тому створення такої бази даних конче необхідно, щоб була нормально проводилася мобілізаційна підготовка. Закликаю всіх вернутися до зали і проголосувати даний законопроект.</p>
<p>&nbsp;</p>
<p>ГОЛОВУЮЧИЙ. Колеги, ми почули звернення наших військових, власне, тих, які добровольцями пішли в першій хвилі на фронт. І я прошу вас, з поваги до всіх хлопців на передовій, вернутися на робочі місця. Колеги, будь ласка, прошу всіх зайняти робочі місця, зараз я поставлю на голосування пропозицію, повернутися до голосування. Я прошу всіх зайти в зал.</p>
<p>І я ставлю на голосування пропозицію, повернутися до голосування за проект Закону про Єдиний державний реєстр. Я поставлю пропозицію, яку ви озвучили. Про Єдиний державний реєстр військовозобов'язаних (номер 2504а), пропозиція повернутись до голосування за даний законопроект.</p>
<p>Хто підтримує дану пропозицію, прошу проголосувати, колеги. Будь ласка,&nbsp; голосуємо. Підтримайте.</p>
<p>&nbsp;</p>
<p>11:46:17</p>
<p>За-231</p>
<p>Рішення прийняте.</p>
<p>Ми повернулись, колеги. Колеги, тепер я можу поставити ще раз пропозицію комітету, я прошу всіх повернутися в зал, колеги. Я поставлю&nbsp; повторне друге читання, я думаю, тільки в тому варіанті ми наберемо голоси, колеги. Так? Комітет, повторне друге, щоб ми не провалили? Підходить, так?</p>
<p>Давайте, Сергій, я поставлю раз, два, як і було. Перше, я знаю, ви не проголосуєте, перше, пропозицію комітету, потім –&nbsp; повторне друге. Два голосування, прошу всіх залишатись на місцях.</p>
<p>Я ставлю першу пропозицію, пропозицію комітету, проект Закону про Єдиний державний реєстр військовозобов'язаних (номер 2504а) прийняти в другому читанні та в цілому. Прошу проголосувати, прошу підтримати, колеги. Будь ласка,&nbsp; голосуємо, підтримаємо наших військовослужбовців. Прошу підтримати. Голосуємо, колеги.</p>
<p>&nbsp;</p>
<p>11:47:32</p>
<p>За-217</p>
<p>І ставлю наступну пропозицію – на повторне друге читання. Прошу всіх сконцентруватись, зайти в зал. Проект Закону про Єдиний державний реєстр військовозобов'язаних (номер 2504а) на повторне друге читання. Прошу підтримати, прошу проголосувати, колеги. Будь ласка,&nbsp; голосуємо. Прошу підтримати, колеги.</p>
<p>&nbsp;</p>
<p>11:48:05</p>
<p>За-236</p>
<p>Рішення прийнято. Закон відправлений на повторне друге читання.</p>
<p>Колеги, зараз у нас розділ "Включення до порядку денного сесії". Я прошу сконцентруватись, не виходити з залу, це буде коротких 5-7 голосувань. Ви всі мали їх перелік. Зараз прошу по одному, щоб&nbsp; ми по них змогли пройти і по яких є підтримка залу, ми&nbsp; включили в порядок денний.</p>
<p>Я прошу не виходити з залу, зараз відбудеться сім голосувань без обговорення, і&nbsp; я буду їх поетапно ставити на голосування.</p>
<p>Отже, перший 5336 і 5336-1: проект Закону про Конституційний Суд України.</p>
<p>Колеги, я прошу підтримати лишень включення до порядку денного сесії 5336 і 5336-1. Прошу підтримати, прошу проголосувати. Будь ласка, голосуємо, колеги.</p>
<p>&nbsp;</p>
<p>11:49:25</p>
<p>За-218</p>
<p>Я можу ще раз поставити, якщо ми відчуємо, що&nbsp; можемо змобілізувати. Будь ласка, прошу зайти в зал, прошу приготуватись, я ще раз поставлю 5336 і 5336-1 включення в порядок денної сесії. Прошу підтримати, прошу&nbsp; проголосувати. Будь ласка, прошу&nbsp; підтримати. Голосуємо.</p>
<p>&nbsp;</p>
<p>11:50:06</p>
<p>За-229</p>
<p>Рішення прийнято.</p>
<p>5425: проект Закону про внесення зміни до статті 23 Бюджетного кодексу України щодо бюджетних призначень на забезпечення діяльності Конституційного Суду України (5425), колеги.</p>
<p>Прошу приготуватися до голосування, прошу підтримати. 5425, включення у порядок денний сесії. Прошу проголосувати, прошу підтримати. Будь ласка.</p>
<p>&nbsp;</p>
<p>11:50:50</p>
<p>За-201</p>
<p>Рішення не прийнято.</p>
<p>Наступний, 5445: проект Закону про демонополізацію та впровадження ринкових засад функціонування спиртної галузі (5445).</p>
<p>Хто підтримує пропозицію включення у порядок денний сесії, прошу проголосувати. Будь ласка, голосуємо.</p>
<p>&nbsp;</p>
<p>11:51:24</p>
<p>За-182</p>
<p>Рішення не прийнято.</p>
<p>Наступний, проект Закону про внесення змін до Закону України "Про заходи, спрямовані на сприяння капіталізації та реструктуризації банків" (щодо вдосконалення процедур спрощеної капіталізації та реорганізації банків). <i>(Шум у залі)</i></p>
<p>Це не обговорення, це – включення у порядок денний сесії. Обговорення під час&nbsp; розгляду. Зараз ми лишень включаємо або не включаємо у порядок денний сесії. Колеги, хто підтримує включення у порядок денний сесії 5388, прошу проголосувати. Будь ласка, прошу проголосувати.</p>
<p>&nbsp;</p>
<p>11:52:20</p>
<p>За-187</p>
<p>Рішення не прийнято.</p>
<p><a href="http://w1.c1.rada.gov.ua/pls/zweb2/webproc4_2?pf3516=5222&skl=9" target=_blank>5222</a> наступний, це проект Закону про внесення змін до пункту 33 розділу VI "Прикінцеві та перехідні положення" Бюджетного кодексу України" (щодо поширення експерименту з фінансового забезпечення реконструкції, поточного ремонту автомобільних доріг загального користування державного значення на Івано-Франківську, Закарпатську область та продовження даного експерименту в інших областях), колеги.&nbsp; 5222,&nbsp; лишень включення в порядок денний сесії. Прошу підтримати, прошу проголосувати. Будь ласка, 5222 прошу підтримати, колеги. Голосуємо.</p>
<p>&nbsp;</p>
<p>11:53:18</p>
<p>За-209</p>
<p>Я ще раз поставлю, якщо&nbsp; є підстави думати, що голоси зберуться. Отже, 5222 включення в порядок денний сесії, колеги. прошу підтримати, прошу проголосувати 5222, прошу підтримати. Будь ласка, голосуємо.</p>
<p>&nbsp;</p>
<p>11:53:58</p>
<p>За-206</p>
<p>Рішення не прийнято.</p>
<p>5350: проект Постанови про заходи захисту національних інтересів, Національної безпеки, суверенітету і територіальної цілісності України, протидії терористичній діяльності (5350), колеги, прошу сконцентруватися, прошу підтримати включення в порядок денний сесії, 5350 прошу підтримати включення в порядок денний сесії. Будь ласка, прошу проголосувати, прошу підтримати. Прошу підтримати.</p>
<p>&nbsp;</p>
<p>11:54:49</p>
<p>За-199</p>
<p>Я поставлю, колеги, ще раз це на голосування. 5350: проект Постанови про заходи захисту національних інтересів, Національної безпеки, суверенітету і територіальної цілісності, протидії терористичній діяльності. Колеги, я прошу підтримати, це лишень включення в порядок денний сесії. Це не прийняття рішення, колеги. Я прошу проголосувати, &nbsp;я прошу прийняти рішення. Будь ласка, голосуємо. Прошу підтримати.</p>
<p>&nbsp;</p>
<p>11:55:32</p>
<p>За-196</p>
<p>Дякую, колеги.</p>
<p>Наступний. Давайте я завершу, ще два лишилося, а потім дам вам слово.</p>
<p>Отже, наступний – 5428: проект Закону про внесення змін до деяких законодавчих актів України щодо підприємств залізничного транспорту, майно яких розташоване на території проведення антитерористичної операції. 5428, колеги.</p>
<p>Прошу підтримати включення в порядок денний сесії 5428. Будь ласка, прошу проголосувати.</p>
<p>&nbsp;</p>
<p>11:56:47</p>
<p>За-214</p>
<p>214, колеги.</p>
<p>Я ще раз поставлю. Будь ласка, проведіть консультації. Бо, я бачу, всі фракції підтримують, нам просто бракує фізично голосів. Колеги, будь ласка, зайдіть в зал, займіть робочі місця. Я ще раз поставлю на голосування пропозицію включення в порядок денний сесії проект Закону про внесення змін до деяких законодавчих актів України щодо підприємств залізничного транспорту, майно яких розташоване на території проведення АТО. 5428, колеги. Я прошу підтримати включення в порядок денний сесії. Прошу проголосувати. Будь ласка, прошу підтримати.</p>
<p>&nbsp;</p>
<p>11:57:42</p>
<p>За-220</p>
<p>220, колеги. Шість голосів бракує.</p>
<p>Я не розумію... Не встигли, так. В мене питання: чи є політичні застереження, чи просто голосів нема.</p>
<p>Колеги, я ще раз поставлю. Я прошу зайти в зал. Я прошу зайти в зал, зайняти робочі місця. Змобілізуйте зал, комітет! Колеги, я ще раз ставлю на голосування. Бракує буквально кілька голосів.</p>
<p>Проект Закону про внесення змін до деяких законодавчих актів України щодо підприємств залізничного транспорту, майно яких розташоване на території проведення АТО (5428). Прошу підтримати включення в порядок денний сесії. Колеги, будь ласка, дисципліновано. Прошу підтримати, прошу проголосувати. Прошу проголосувати.</p>
<p>&nbsp;</p>
<p>11:58:48</p>
<p>За-222</p>
<p>Рішення не прийняте.</p>
<p>Наступний, останній, 5482:&nbsp; проект Закону про внесення змін до Закону України "Про Державний бюджет на 2016 рік" (щодо субвенцій на надання пільг та житлових субсидій). Включення в порядок денний сесії, колеги.</p>
<p>Прошу підтримати, прошу проголосувати. Будь ласка, 5482, включення в порядок денний сесії, прошу підтримати.</p>
<p>&nbsp;</p>
<p>11:59:32</p>
<p>За-217</p>
<p>Колеги, 217. Я поставлю ще раз на голосування. Зараз я просто прошу голів фракцій запросити депутатів в зал.</p>
<p>5482, колеги. 5482. Я ще раз ставлю пропозицію включити в порядок денний для прийняття рішення про Державний бюджет України щодо субвенцій на надання пільг та житлових субсидій (5482). Включення в порядок денний сесії.</p>
<p>Прошу підтримати. Прошу проголосувати. Будь ласка, колеги, прошу підтримати. Голосуємо, колеги.</p>
<p>&nbsp;</p>
<p>12:00:33</p>
<p>За-224</p>
<p>Два голоси. Будь ласка, зайдіть в зал. Запросіть в зал депутатів. Я бачу. Прошу зайняти робочі місця, колеги.</p>
<p>Отже, я ставлю ще раз на голосування. Зайшли депутати в зал. 5482 включення в порядок денний сесії. Прошу підтримати, прошу проголосувати. Колеги, зайшли в зал, будь ласка, голосуємо. Прошу підтримати. Голосуємо, колеги.</p>
<p>&nbsp;</p>
<p>12:01:16</p>
<p>За-221</p>
<p>Зникають. Шановні колеги! Я продовжую засідання буквально на кілька хвилин. Одну хвилину Князевич, будь ласка. Буде важливий законопроект судової реформи. І потім одну хвилину Ірині Геращенко. І ми завершуємо наше засідання. До перерви. Будь ласка, Князевич, одна хвилина.</p>
<p>&nbsp;</p>
<p>12:01:41</p>
<p>КНЯЗЕВИЧ Р.П.</p>
<p>Дякую, Андрій Володимирович! Шановні колеги! Я від імені колег хочу вам подякувати за те, що ми прийняли абсолютно свідомо мудре рішення про включення до порядку денного двох законопроектів, один з яких визначений Президентом як невідкладний, Закон про Конституційний Суд України.</p>
<p>Але, разом з тим, наступний законопроект за реєстраційним номером 5425, який теж визнаний, визначений Президентом як невідкладний. І ми не можемо на це не реагувати. Тому що це пряма конституційна імперативна норма, яка зобов'язує нас включити їх разом до порядку денного. Це наступний законопроект, який забезпечує фінансову основу роботи Конституційного Суду.</p>
<p>Тому, якщо ваша ласка, просив би цей законопроект, який має виключно технічний характер, він мав би бути частиною самого Закону про Конституційний Суд. Але ви знаєте, що відповідно до закону зміни до Бюджетного кодексу не можуть вноситись в іншому законі, крім як закону про внесення змін до Бюджетного кодексу. Тому ми були змушені роз'єднати ці два законопроекти.</p>
<p>Але перший законопроект без іншого законопроекту не буде повноцінно працювати. Тому якщо ми хочемо, справді, робити серйозну реформу в царині конституційної юрисдикції, ми повинні обов'язково ці…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>КНЯЗЕВИЧ Р.П. … ці два законопроекти розглянути разом. Тому від імені комітету просив би 5425 обов'язково теж включити. Бо тоді немає сенсу взагалі розглядати частково цей важливий блок законодавчих ініціатив. Дякую.</p>
<p>&nbsp;</p>
<p>ГОЛОВУЮЧИЙ. Пане Руслане, я можу&nbsp; зараз поставити 5425, так? 5425, якщо ви запросите і депутатів у тому числі своєї фракції в зал, я маю право його поставити повторно. І я прошу всіх колег зайняти робочі місця. Я думаю, всі чули пропозицію і прохання Руслана Князевича.</p>
<p>І я ставлю ще раз пропозицію включення в порядок денний сесії проект Закону 5425. Прошу підтримати включення в порядок денний сесії 5425. Прошу проголосувати. Будь ласка, колеги, прошу підтримати.</p>
<p>&nbsp;</p>
<p>12:04:00</p>
<p>За-184</p>
<p>Рішення не прийняте.</p>
<p>Така є позиція залу. Така є дисципліна депутатів.</p>
<p>Зараз, колеги, ще одна хвилина для оголошення. Ірина Геращенко.</p>
<p>&nbsp;</p>
<p>12:04:13</p>
<p>ГЕРАЩЕНКО І.В.</p>
<p>Шановні колеги, 3 грудня світ відзначав День інвалідів. І з цієї нагоди у Верховній Раді України відбувається одразу дві виставки.</p>
<p>На третьому поверсі проходить виставка з нагоди&nbsp; Міжнародного дня інваліда Всеукраїнська організація інвалідів, Союз організацій інвалідів України проводить разом з Комітетом у справах ветеранів, учасників бойових дій, учасників АТО та людей з інвалідністю. І там організовано не тільки виставку, а і можливість придбати такі роботи декоративно-прикладного мистецтва, у тому числі виготовлені дітьми-інвалідами.</p>
<p>А на другому поверсі проходить виставка, організована Комітетом охорони здоров'я спільно з Українською асоціацією інвалідів, учасників АТО. І там буде продаватися ось така книжка "Нескорені" і збиратися кошти на реабілітацію постраждалих в зоні АТО.&nbsp; Закликаємо всіх вас зараз відвідати ці виставки і, можливо, долучитися до збору цих коштів. Дякуємо за увагу і просимо перерву використати для того, щоб побувати на двох виставках на другому і третьому поверсі. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Отже, шановні колеги, я оголошую перерву на 30 хвилин. Ми продовжимо нашу роботу о 12 годині 35 хвилин. Прошу всіх дисципліновано прибути в зал о 12.35. Дякую вам.</p>
<p>&nbsp;</p>
<p align=center><i>(Після перерви)</i></p>
<p>&nbsp;</p>
<p>ГОЛОВУЮЧИЙ. Шановні колеги, час, відведений для перерви, завершений. І я прошу народних депутатів заходити в зал, приготуватись до роботи. Будь ласка, прошу заходити в зал. Секретаріат Верховної Ради&nbsp; прошу запросити депутатів в зал.</p>
<p>Отже, колеги, хочу вам повідомити, що в нас наступні в порядку денному є питання місцевого самоврядування. Я хочу нагадати, що у нас завтра День місцевого самоврядування, і комітет, і уряд рекомендували, щоб частину питань по місцевому самоврядуванню ми перенесли на вівторок, оскільки в середу ми можемо не встигнути їх всіх розглянути. І три законопроекти були винесені на розгляд сьогоднішнього пленарного дня. І зараз у нас два законопроекти другого читання 4676, 4772, які вкрай важливі для того, щоб ми змогли впорядкувати законодавче поле до проведення виборів у місцевих громадах. І я прошу ще раз запросити колег в зал.</p>
<p>І&nbsp; оголошую перехід до наступного питання порядку денного, це є проект Закону про внесення змін до деяких законодавчих актів України щодо умов зміни меж районів у процесі добровільного об'єднання територіальних громад (4676). Прошу авторів поправок приготуватися до обговорення.</p>
<p>І запрошую до доповіді голову підкомітету Комітету з питань державного будівництва, регіональної політики та місцевого самоврядування Федорука Миколу Трохимовича. Будь ласка, пане Миколо.</p>
<p>&nbsp;</p>
<p>12:42:55</p>
<p>ФЕДОРУК М.Т.</p>
<p>За дорученням Голови Верховної Ради, точніше, Комітет з питань державного будівництва, регіональної політики та місцевого самоврядування розглянув на своєму засіданні 2 листопада 2016 року зауваження і пропозиції, що надійшли від суб'єктів права законодавчої ініціативи до проекту Закону України про внесення змін до деяких законодавчих актів щодо умов змін меж районів у процесі добровільного об'єднання територіальних громад (реєстраційний номер 4676), поданого народними депутатами України Бойком, Федоруком і Курилом, і прийнятого Верховною Радою України&nbsp; за наслідками розгляду в першому читанні 8 вересня 2016 року.</p>
<p>До розгляду законопроекту в другому читанні… я коротко нагадаю суть цього закону, в чому він полягає, основна його ідея. Він полягає в тому, щоб була можливість об'єднуватись територіальним громадам в межах однієї області, але які знаходяться на території різних районів.</p>
<p>Для розгляду законопроекту в другому читанні від 13 народних депутатів було подано 25 пропозицій, з яких шість пропонується врахувати, сім врахувати редакційно, три врахувати частково, а дев'ять відхилити. За результатами всебічного обговорення комітетом ухвалено висновок: рекомендувати Верховній Раді України відповідно до пункту 3 частини першої статті 123 Регламенту Верховної Ради України проект Закону про внесення змін до деяких законодавчих актів України щодо умов зміни меж районів в процесі добровільного об'єднання територіальних громад (реєстраційний номер 4676) за результатами розгляду в другому читанні прийняти в другому читанні і в цілому.</p>
<p>Остаточна редакція законопроекту завізована із зауваженнями Головного юридичного управління Апарату Верховної Ради України, і пропонуємо доручити Комітету з питань державного будівництва, регіональної політики і місцевого самоврядування при підготовці його на підпис Голові Верховної Ради України здійснити спільно з Головним науково-експертним управлінням техніко-юридичне його доопрацювання.</p>
<p>Пропоную його підтримати і перейти до розгляду поправок.</p>
<p>Так, доповідь закінчив.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Шановні колеги, переходимо до правок. І я прошу колег запросити депутатів в зал. Отже, правка номер 1, народного депутата Зубача. Чи наполягає? Ні, не наполягає.</p>
<p>3-я, Одарченко. Чи наполягає? 3 поправка, Одарченко. Наполягає. Будь&nbsp; ласка, включіть мікрофон.</p>
<p>&nbsp;</p>
<p>12:46:11</p>
<p>ОДАРЧЕНКО Ю.В.</p>
<p>Юрій Одарченко, фракція&nbsp; "Батьківщина".</p>
<p>Шановні колеги, уже багато місяців йде це так зване&nbsp; добровільне&nbsp; об'єднання, і ми бачимо, що на меті йде не децентралізація, а по суті&nbsp; мегацентралізації влади і створення умов, які не дозволять сільським радам, які сьогодні існують на Україні, розвиватися далі. Робиться все для того, щоб знищити поселенську мережу в Україні. І я переконаний, що це сьогодні свідома політика направлена на те, щоб знищити села і селища в Україні, але це все&nbsp; прикривається от такими начебто красивими &nbsp;&nbsp;гаслами, пов'язаними з тим, що створяться гарні умови для розвитку України.</p>
<p>Цей закон взагалі не може бути прийнятний, тому що він руйнує систему&nbsp; місцевого самоврядування.&nbsp; Я пропоную депутатам дуже вдумливо ставитися і не голосувати за цей законопроект. Це не моя правка, пане…</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Колеги, я перепрошую, у мене інша&nbsp; таблиця просто лежала.</p>
<p>Йдемо далі. 2-а, народний депутат Міщенко. Чи наполягає?</p>
<p>Нагадую, що ми&nbsp; розглядаємо законопроект 4676, проект Закону про внесення змін до деяких законодавчих актів України щодо умов зміни меж районів у процесі добровільного об'єднання територіальних громад (4676).</p>
<p>Наступна.&nbsp; 11-а, народний депутат Гусак. Наполягає. Включіть мікрофон, будь ласка.</p>
<p>&nbsp;</p>
<p>12:47:53</p>
<p>ГУСАК В.Г.</p>
<p>Володимир Гусак, "Опозиційний блок".</p>
<p>Шановні жителі України! Шановні колеги депутати! Шановний Голово! У назві цього&nbsp; законопроекту говориться про добровільне об'єднання громад. Це виглядає як таке знущання над тими, кого об'єднують. Бо переважна&nbsp; більшість перспективних планів, затверджених за поданням обласних державних адміністрацій,&nbsp; не має нічого спільного з думкою людей. Більше того, як правило, думку людей ніхто не питає і жодних обговорень не проводиться.</p>
<p>В моїй поправці принаймні йдеться про те, що&nbsp; перед зміною меж районів проводилося громадське обговорення. А так у нас всі рішення про це одноосібно приймає&nbsp; голова обласної адміністрації, нагадаю, якого призначають у Києві. І про яке місцеве самоврядування, про яку децентралізацію ми говоримо?</p>
<p>Я прошу поставити цю поправку на &nbsp;голосування і підтримати її.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Ви наполягаєте на голосуванні? Шановні колеги, прошу приготуватися до голосування. Пане Миколо, прошу прокоментувати.</p>
<p>&nbsp;</p>
<p>12:49:09</p>
<p>ФЕДОРУК М.Т.</p>
<p>Справа у тому, що тут нічого немає спільного у тому, що рішення щодо зміни меж районів приймає якась адміністрація. Зміну меж районів згідно із Конституцією приймає Верховна Рада, тобто ми з вами, а пропозиції дають відповідні органи. Без рішення Верховної Ради жодної зміни меж районів відбутися не може. Тому є пропозиція відхилити, дану поправку...&nbsp; те, що є.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Отже, комітет відхилив дану поправку і не підтримує її, але народний депутат Гусак наполягає на голосуванні.</p>
<p>Отже, хто підтримує 11 поправку народного депутата Гусака, прошу проголосувати. Будь ласка, голосуємо.</p>
<p>&nbsp;</p>
<p>12:50:03</p>
<p>За-74</p>
<p>Рішення не прийнято.</p>
<p>14-а, народний депутат Міщенко, чи наполягає? Ні,&nbsp; не наполягає.</p>
<p>16-а, народний депутат Зубач.&nbsp; Не наполягає.</p>
<p>17-а, народний депутат Одарченко. Чи наполягає? Наполягає, так? Включіть мікрофон, будь ласка.</p>
<p>&nbsp;</p>
<p>12:50:26</p>
<p>ОДАРЧЕНКО Ю.В.</p>
<p>Шановні колеги, в найближчий час – 11-го, 18-го – будуть відбуватися вибори в об'єднані громади по всій Україні. І в цьому залі сидить дуже багато ідеологів, які представляють і партію "Народний фронт", і "Блок Петра Порошенка" і інші партії, які були ідеологами і натхненними, так сказать, сторонниками взагалі цього процесу.</p>
<p>Я хочу, щоб ви подивилися, які ж кандидати в депутати висуваються по об'єднаним громадам. Жодного представника з "Народного фронту", майже нема представників з "Блок Петра Порошенка" . Ці партії не висувають кандидатів в депутати, вони розуміють, які наслідки буде мати ця програма, ці зміни до законодавства, це об'єднання. Вони розуміють, що це направлено на знищення поселенської мережі і тому не хочуть на себе брати відповідальність.</p>
<p>"Батьківщина" категорично не підтримує процес недобровільного, примусового об'єднання громад і тому за цей законопроект ми...</p>
<p>&nbsp;</p>
<p>ГОЛОВУЮЧИЙ. Будь ласка, пане Миколо.</p>
<p>&nbsp;</p>
<p>12:51:40</p>
<p>ФЕДОРУК М.Т.</p>
<p>По суті поправки. Автор пропонує відправити в безповітряний простір населені пункти, які знаходяться в тих чи інших районах. А що стосується участі політичних сил, то це ваша інформація не відповідає дійсності. "Народний фронт" бере участь у виборах в об'єднані територіальні громади, відповідаю за це вам відповідально. Не вводьте в оману в черговий раз громадськість і людей.</p>
<p>Тому прошу не підтримувати дану поправку.</p>
<p>&nbsp;</p>
<p>ГОЛОВУЮЧИЙ. Ви наполягаєте на голосуванні?</p>
<p>Отже, поправка 17 народного депутата Одарченко, комітет не підтримує, але народний депутат наполягає на голосуванні. Хто підтримує поправку 17 народного депутата Одарченка, прошу проголосувати. Колеги, будь ласка, прошу підтримати... Ой, прошу проголосувати.</p>
<p>&nbsp;</p>
<p>12:52:40</p>
<p>За-46</p>
<p>Рішення не прийнято.</p>
<p>Наступна, 19 поправка Одарченка. Чи наполягає? Так, будь ласка, 19 поправка, Одарченко.</p>
<p>&nbsp;</p>
<p>12:52:49</p>
<p>ОДАРЧЕНКО Ю.В.</p>
<p>Шановні колеги, я звертаю вашу увагу на те, що даний законопроект повністю знищує адміністративно-територіальний устрій України. Він пропонує дозволити об'єднаній громаді існувати на території відразу кількох районів.</p>
<p>У мене прості питання: до юрисдикції якого районного суду будуть відноситися спори у такій громаді? До якої районної ради будуть вони обирати своїх представників? Якій районній державній адміністрації вони будуть підпорядковувати? Руйнується, ще раз хочу підкреслити, абсолютно тут жорстко руйнується місцеве самоврядування. У нас на виборах в місцеві ради депутати районних рад обираються по виборчих округах, які розраховуються відповідно до кількості населення, а також за принципом: не менше одного депутата від громади.</p>
<p>Автори законопроекту пропонують, що навіть після того, як буде утворене міжрайонне об'єднання, депутати районної ради залишаються ті ж самі. Фактично в нас будуть депутати, які нікого не представляють. Порушується…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>12:54:01</p>
<p>ОДАРЧЕНКО Ю.В.</p>
<p>Порушується пропорційність представництва територій. Тому давайте не гнати коней. Всі міжрайонні об'єднання повинні вступати в силу лише після виборів у відповідних районних радах, чергових чи позачергових. Куди ми так поспішаємо, скажіть мені? Дуже хочеться перейти до ринку продажу земель, знищивши сільське населення і зруйнувавши сільські ради? Так чітко і називайте свої цілі.</p>
<p>&nbsp;</p>
<p>ГОЛОВУЮЧИЙ. Будь ласка, пане Миколо, прокоментуйте.</p>
<p>&nbsp;</p>
<p>12:54:35</p>
<p>ФЕДОРУК М.Т.</p>
<p>Справа в тому, що, де будуть вирішуватись питання юрисдикції. Будуть вирішуватись там, де знаходиться центр новоствореної об'єднаної громади. Якщо це в тому районі… Уважно читайте закон. Ви говорите зовсім не по суті закону. І якщо чекати чергових виборів, то знову ж ми будемо ці реформи проводити, я не знаю, скільки: десятиліття чи століття. А для цього… Тому пропоную не підтримувати дану поправку.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ви наполягаєте на голосуванні? Я тільки би закликав на наступний раз говорити по суті поправки, яка була подана. Я прошу приготуватись до голосування.</p>
<p>Я ставлю на голосування поправку 19, народного депутата Одарченка. Комітет проти, він її відхилив. Хто підтримує 19 поправку, Одарченка, прошу проголосувати. Будь ласка, голосуємо.</p>
<p>&nbsp;</p>
<p>12:55:43</p>
<p>За-55</p>
<p>Рішення не прийняте.</p>
<p>24-а, Одарченко. Наполягає?</p>
<p>21 поправка, будь ласка. 21-а, Івченко.</p>
<p>&nbsp;</p>
<p>12:56:02</p>
<p>ІВЧЕНКО В.Є.</p>
<p>Вадим Івченко, фракція "Батьківщина".</p>
<p>Шановні колеги, знаєте, повернувся з Вінницької області, Райгород. Об'єднуються чотири громади. І вони мені задають питання: "А що буде в школі в Нових Обиходах?" Однакові стоять дві школи. А я кажу: "А хіба вам не сказали ті, які пропагували за об'єднання?"&nbsp; Як нам обігрівати? А сьогодні ще цим громадам віддається оплата не тільки за комунальні послуги, а за утримання, за адмінтехперсонал. Вони плачуть і виють.</p>
<p>І я розумію тепер, що з тих людей, які пропагували реформу децентралізації, вони не змогли найти кандидатів від своїх партій. Ви знаєте, скільки "Блок Петра Порошенка" з 180 громад подав від безпосередньо своєї партії? Аж 15, з них 5 – в Вінницькій області. Вам нічого сказати громадам: "Так, депутати, да". Жодних депутатів або керівників від "Народного фронту" там немає.</p>
<p>Колеги, я прошу одне: або прийміть рішення і не обманюйте людей, що це добровільне об'єднання, прийміть і робіть цю реформу…</p>
<p>&nbsp;</p>
<p>ГОЛОВУЮЧИЙ. Зараз я дам репліку, а потім пан Микола… Шановні колеги, це ви мені колись принесли Регламент і показали, що, якщо щодо фракції є висловлювання, яке фракція вважає образливим, фракція має право на репліку. І тому я надаю одну хвилину для виступу Максиму Бурбаку, а потім, пане Микола, вам прокоментувати. Будь ласка, одна хвилина, Максим Бурбак.</p>
<p>&nbsp;</p>
<p>12:57:36</p>
<p>БУРБАК М.Ю.</p>
<p>Шановні колеги, цей законопроект необхідно підтримати з огляду на те, що 11 та 18 грудня будуть відбуватися вибори в новостворені об'єднані територіальні громади. А колегам з "Батьківщини", які роблять все для того, щоб зупинити одну з найяскравіших реформ місцевого самоврядування, коли ми віддали бюджети, коли віддали місцевим податки, коли ми зараз надаємо їм повноваження, – ми не дамо вам її зупинити! Все, що ви робите, ви хочете зупинити реформу по децентралізації влади, тому що ви хочете дорватися до неї, а потім душити народ. Віддайте їм повноваження!</p>
<p>Дайте людям можливість об'єднуватись! Вони в це повірили. А вам, колишнім політиканам, вони вірити не будуть. Дайте їм можливість самим відповідати за свої життя, формувати свої бюджети, формувати школи, лікарні, свою муніципальну поліцію, потім буде. Дайте їм можливість і не ставайте на заваді. І не брешіть, як ви це завжди робите! Дякую.</p>
<p>&nbsp;</p>
<p>ГОЛОВУЮЧИЙ. Пане Миколо, прошу прокоментувати.</p>
<p>&nbsp;</p>
<p>12:58:41</p>
<p>ФЕДОРУК М.Т.</p>
<p>Мені нема чого коментувати. Тому що сказав дуже добре Максим Юрійович. Я можу сказати про те. Знову ж, це неправда, м'яко кажучи, про те, що не беруть участь "Народний фронт" у цих виборах. Бере участь і на посади голів, і на посади депутатів. Так само я думаю, як і колеги з іншої партії.</p>
<p>&nbsp;</p>
<p>ГОЛОВУЮЧИЙ. Отже, 21 поправку просять поставити на підтвердження. Яка позиція комітету?</p>
<p>&nbsp;</p>
<p>12:59:11</p>
<p>ФЕДОРУК М.Т.</p>
<p>Яка поправка на підтвердження? Я не чув, я не чув. У виступі депутата Івченка не було пропозиції щодо… Яку, яку поправку? Яку поправку?</p>
<p>&nbsp;</p>
<p>ГОЛОВУЮЧИЙ. 21-у.&nbsp;</p>
<p>&nbsp;</p>
<p>ФЕДОРУК М.Т.&nbsp; 21-у. Комітет не підтримує підтвердження. Настоює на тому, щоб ця поправка була врахована. Це рішення Центральної виборчої комісії щодо призначення перших виборів.</p>
<p>&nbsp;</p>
<p>ГОЛОВУЮЧИЙ. Отже, колеги, я ставлю на підтвердження 21 поправку. Хочу наголосити, що комітет дану поправку підтримує. 21 поправка. Я прошу всіх зайняти робочі місця і проголосувати.</p>
<p>Будь ласка, 30 секунд…</p>
<p>&nbsp;</p>
<p>12:59:55</p>
<p>ФЕДОРУК М.Т.</p>
<p>Ще один аргумент відносно того, чому потрібно підтримати врахувати цю поправку. Практика показує. Наприклад, в одному із районів Чернівецької області було прийнято рішення щодо об'єднання територіальних громад. Але в останній момент, якщо йти за логікою нашого шановного колеги, потрібно було змінити межі районів. Але в останній момент вони відмовились про те, щоб об'єднуватись.</p>
<p>А якщо б були проведені зміни меж районів, що було б далі? Тому потрібно проводити, спочатку провести вибори, а потім змінювати межі районів, що прийме Верховна Рада. Я кажу це з життя. Це не зі стелі взято, а з життя.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, колеги,&nbsp; комітет підтримує 21 поправку. Вона ставиться на підтвердження.</p>
<p>І я прошу всіх, хто підтримує комітет і підтримує дану поправку, проголосувати. Отже, 21 поправка на підтвердження. Прошу підтримати, прошу проголосувати. Будь ласка, колеги, голосуємо, 21 поправка.</p>
<p>&nbsp;</p>
<p>13:01:09</p>
<p>За-150</p>
<p>Рішення не прийнято.</p>
<p>Колеги, у нас залишилося дві поправки. Я прошу секретаріат Верховної Ради запросити депутатів у зал. І прошу голів фракцій запросити депутатів у зал. Через кілька хвилин відбудеться прийняття рішення.</p>
<p>24 поправка народного депутата Одарченко. Чи наполягає? Наполягає. Будь ласка. <i>(Шум у залі)</i></p>
<p>&nbsp;23-я. 23-я, Івченко.</p>
<p>&nbsp;</p>
<p>13:01:42</p>
<p>ІВЧЕНКО В.Є.</p>
<p>Шановні колеги, Вадим Івченко, фракція "Батьківщина". Я хотів би, щоб ми з вами або конструктивно і розуміли, що це не є добровільним об'єднанням. Якщо ви зібрали кошти з усіх сільських, селищних і міст районного значення, і два роки ви робите так, що вони не можуть розвивати свої громади, ви послухайте тих мерів, мерів малих міст, сіл і селищ, ви сьогодні обманули їх інформацією, що це буде розвиток сільських територій. Багато громад, які вже об'єдналися, відмовили ради у виборах старост.</p>
<p>Я веду до наступного. Якщо є сьогодні політична воля, приймайте інші закони і не дуріть людям голову. Я за правду, а не за вранье, яке пропагує провладна коаліція. <i>(Шум у залі)</i></p>
<p>&nbsp;</p>
<p>ГОЛОВУЮЧИЙ. Я іще раз наголошую, коли надається виступ по поправці, я прошу виступати по даній поправці, говорити, які застереження є до даної поправки. Інакше я просто буду виключати мікрофон.</p>
<p>Пане Микола, будь ласка, прокоментуйте.</p>
<p>&nbsp;</p>
<p>13:02:51</p>
<p>ФЕДОРУК М.Т.</p>
<p>Мова йде про 23 поправку, що депутати відповідних районних рад продовжують здійснювати свої повноваження до набуття повноважень депутатом районної ради наступного скликання, крім випадків… призначених законів… <i>(Шум у залі)</i> Районні депутати до наступних виборів будуть продовжувати виконувати свої обов'язки. Ви хочете позбавити їх цього права. Я розумію, що… Я розумію, що одна з політичних сил, це є противники взагалі реформ і це їх питання. Да.</p>
<p>&nbsp;</p>
<p>ГОЛОВУЮЧИЙ. Отже, шановні колеги, зараз я поставлю на підтвердження 23 поправку, її підтримує комітет і комітет просить усіх підтримати дану поправку.</p>
<p>Отже, колеги, ставлю на підтвердження поправку номер 23 народного депутата Федорука. Прошу проголосувати і прошу підтримати, колеги. Будь ласка. голосуємо.</p>
<p>&nbsp;</p>
<p>13:03:59</p>
<p>За-140</p>
<p>Рішення не прийняте.</p>
<p>24 поправка Одарченка. Чи наполягає? Так, наполягає. Включіть мікрофон.</p>
<p>&nbsp;</p>
<p>13:04:07</p>
<p>ОДАРЧЕНКО Ю.В.</p>
<p>Шановні колеги, ця поправка стосується того, щоб громади, які вирішили не об'єднуватися до дня виборів могли змінити своє рішення, бо сьогодні такого механізму немає.</p>
<p>Я хочу… Шановні колеги, що відбувалося. В 2014 році уряд, який тоді був, він змінив Бюджетний кодекс і забрав у сіл і селищ податок з доходів фізичних осіб. Фактично він вибив з-під них фінансування їх громад.</p>
<p>Потім після того як вони забрали податки, вони об'явили ці громади неспроможними, коли забрали у них базу оподаткування. І через цю неспроможність почали організовувати це об'єднання.</p>
<p>Фракція "Батьківщина" наполягає на тому, щоб всі сільські ради були збережені, щоб їм вернули джерела їх фінансування, а не утворювались такі покручі, механізми, які взагалі руйнують територіальний устрій нашої країни. Ви чули, що ви кажете? Ви кажете, що депутати районної ради…</p>
<p>&nbsp;</p>
<p>ГОЛОВУЮЧИЙ. Будь ласка, пане Миколо, прокоментуйте.</p>
<p>&nbsp;</p>
<p>13:05:25</p>
<p>ФЕДОРУК М.Т.</p>
<p>Комітет не підтримує дану поправку народного депутата Одарченка, тому що вона йде в розріз з логікою даного законопроекту.</p>
<p>&nbsp;</p>
<p>ГОЛОВУЮЧИЙ. Шановні колеги, зараз я поставлю на голосування поправку 24.</p>
<p>Наполягає Одарченко на її голосуванні. Хто підтримує поправку&nbsp;&nbsp;&nbsp; народного депутата&nbsp; Одарченка номер 24, яку комітет відхилив,&nbsp; прошу проголосувати. Будь ласка.</p>
<p>&nbsp;</p>
<p>13:06:04</p>
<p>За-72</p>
<p>Рішення не прийняте.&nbsp;</p>
<p>І, колеги, остання поправка 25 народного депутата Кулініча. Чи наполягає?&nbsp; Ні,&nbsp; не наполягає.&nbsp;</p>
<p>Колеги, таким чином ми завершили обговорення законопроекту. Хочу наголосити, це один з ключових законопроектів по сприянню об'єднання громад.&nbsp; Реформа по децентралізації – це одна з&nbsp;&nbsp; самих масштабних реформ, яку ми проводили. І зараз я буду&nbsp; ставити його на голосування, я дуже розраховую на те, що попри дискусії в залі буде достатньо високий&nbsp; рівень&nbsp; дисципліни, щоб&nbsp; ми змогли перейти&nbsp; на прийняття рішення. Тому я прошу зараз закликати депутатів&nbsp;&nbsp; зайти в зал.</p>
<p>Можна сигнальне, і що? І що? Проголосуємо сигнальне,&nbsp; а потім що? Ні, це не я провалю, це провалити можуть ті, які не ходять на сесію і не працюють.</p>
<p>Колеги, прошу заходити в зал, я почекаю хвилину.&nbsp; Будь ласка, одна хвилина,&nbsp; Олена Бойко,&nbsp; одна хвилина.&nbsp; Ні-ні, я вже надав слово Бойко. І я прошу за цю хвилину&nbsp; запросити усіх депутатів в зал.&nbsp;</p>
<p>Будь ласка, одна хвилина, Бойко Олена.</p>
<p>&nbsp;</p>
<p>13:07:25</p>
<p>БОЙКО О.П.</p>
<p>Шановні колеги!&nbsp; Просимо підтримати законопроект&nbsp; 4676 як такий, що є нагальним і потрібним на сьогодні для&nbsp; продовження&nbsp; реформи місцевого самоврядування. Протягом року Центральна виборча комісія, не маючи правових підстав і маючи власну думку, відмовила 28 територіальним громадам, які об'єднались в&nbsp; межах різних районів в оголошенні перший виборів. У зв’язку з цим, комітет&nbsp; зробив роз'яснення і не вбачав підстав для такої&nbsp; відмови. Натомість,&nbsp; цей законопроект 4676 полягає в тому,&nbsp; що ми пропонуємо тим громадам, які об'єдналися в межах різних районів, спочатку там провести вибори, а потім змінювати межі. Цей законопроект чекають півтора мільйона жителів, які вже об'єдналися і чекають на наше рішення. Підтримайте процес децентралізації і не говоріть, будь ласка, не правду, 667 гривень така цифра…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>&nbsp;</p>
<p>БОЙКО О.П. 667 гривень така цифра за рік збільшення власних доходів на одну особу в об'єднаних територіальних громадах, ось успіх громади і не говоріть не правду. Підтримайте своїми діями, подивіться в очі кожному тому, хто зараз чекає на це рішення, майте совість.</p>
<p>&nbsp;</p>
<p>ГОЛОВУЮЧИЙ. Колеги! Отже, я ще раз прошу всіх зайти в зал, ми переходимо до прийняття рішення, колеги. Я прошу приготуватися до прийняття рішення.</p>
<p>І я ставлю на голосування проект Закону про внесення змін до деяких законодавчих актів України щодо умов зміни меж районів у процесі добровільного об'єднання територіальних громад. Колеги, це важливий закон для розвитку самоврядування, він допоможе створитися новим добровільним об'єднанням, я прошу підтримати і прошу проголосувати, колеги. Прошу не виходити з залу, а заходити в зал, прошу проголосувати.</p>
<p>&nbsp;</p>
<p>13:09:55</p>
<p>За-168</p>
<p>Рішення не прийняте.</p>
<p>Ми можемо вийти на повторне друге читання, колеги? Давайте повторне друге читання. Колеги, я пригадую, як ми важко проходили перше читання. Я прошу вас підтримати повторне друге читання. Колеги, прошу займати робочі місця. Підтримаєте повторне друге?</p>
<p>Давайте з мотивів перед тим. Давайте фракціям по хвилині дамо, кожен від фракцій по одній хвилині зможуть виступити в розгляді цього питання, кожна фракція.</p>
<p>Будь ласка,&nbsp; Ігор Гузь, одна хвилина, пояснити як далі нам діяти.</p>
<p>&nbsp;</p>
<p>13:10:58</p>
<p>ГУЗЬ І.В.</p>
<p>Гузь, 19 виборчий округ. Шановні друзі, ганьба, ганьба! Тому що я –&nbsp; депутат-мажоритарщик. Пане Одарченко, де він є, я вас за шкібарку запрошую до себе в округ. У мене є громада, Овадно, яка рік не може об'єднатися, бо вона приєднала маленьке село іншого району. Вони мене на колінах просять, дайте можливість нам об'єднатися, тому що цей закон для того, щоб з двох районів об'єдналися в громаду. Ви робите ганьбу!</p>
<p>Я цим займаюся. Я їжджу по цих громадах, бо я депутат-мажоритарщик, і вони рік не можуть об'єднатися. Два села з двох районів однієї області. Цей закон про це. Робіть, що хочете, тарифи і так далі, але цей закон треба голосувати. Тут немає політики! Приїдьте до мене, я вас запрошую, в суботу їдемо зі мною, подивіться цим людям в очі. Вони рік не можуть об'єднатися, рік. Село Овадне Володимир-Волинського району. Це ганьба! Це ганьба! Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Зараз репліка, Одарченко, одна хвилина.</p>
<p>&nbsp;</p>
<p>13:12:20</p>
<p>ОДАРЧЕНКО Ю.В.</p>
<p>Шановні колеги, я хочу нагадати моєму колезі, що я теж депутат-мажоритарник і теж буваю у себе в окрузі. Я абсолютно чітко маю інформацію і переконаний, і маю такі депутатські накази, що сьогодні це начебто добровільне об'єднання, воно всюди здійснюється під примусом адміністрації. Немає жодного села селища… <i>(Шум у залі)</i> …яке б хотіло добровільно об'єднуватися, тому що всі розуміють, що сьогодні об'єднання цілих районів в одну громаду, воно приведе до того, що буде знищена інфраструктура цих сіл, що поступово в цих селах, які будуть приєднані до&nbsp; великої громади, буде&nbsp; зникати школа, будинок культури, заклади охорони здоров'я. І всі люди, які проживають на території сільської області… на сільській території переконані, що це геноцид села, що сьогодні провладна більшість все робить для того, щоб…</p>
<p>&nbsp;</p>
<p>ГОЛОВУЮЧИЙ. Будь ласка,&nbsp; від "Блоку Петра Порошенка"…</p>
<p><i>(Шум у залі)</i>&nbsp;</p>
<p>Будь ласка, 10 секунд завершити.</p>
<p>&nbsp;</p>
<p>ОДАРЧЕНКО Ю.В. …які будуть прийматися, вони будуть прийматися тільки на&nbsp; користь великої громади, бо там буде більшість&nbsp; депутатів. Що люди, які проживають в селах, які начебто добровільно об'єднуються, через деякий&nbsp; час втратять школу, будинок&nbsp; культури…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, від "Блоку Петра Порошенка" Люшняк Микола. Будь ласка.</p>
<p>Люшняк Микола, "Блок Петра Порошенка".</p>
<p>&nbsp;</p>
<p>13:14:15</p>
<p>ЛЮШНЯК М.В.</p>
<p>Микола Люшняк,&nbsp; 166 виборчий округ, Тернопільщина.</p>
<p>Шановні колеги, чи у вас є&nbsp; совість? Таких прикладів є сотні по Україні. Місто Хоростків хоче приєднати село Великий Говилів, яке два кілометри від нього, до Теребовлі – 16 кілометрів. Так чому ми забираємо їхні права? Це сотні випадків, які люди, які хочуть формувати свої бюджети.</p>
<p>А знаєте, що зробив висновок який? Кому не вигідна децентралізація? Той, що хоче повернутися до кормушки централізованої влади<i>.</i> Дайте сьогодні можливість громадам розвиватися, не ставайте на перешкоді. Вони вас благають і просять. І запам'ятайте, вони нам дали цей мандат у Верховну Раду. Прошу підтримати і проголосувати. Дякую.&nbsp;&nbsp;&nbsp;</p>
<p>Отже, по фракціях. Від Радикальної партії Ляшко, від Радикальної партії, Ляшко. "Народний фронт" уже мав слово.</p>
<p>&nbsp;</p>
<p>13:15:37</p>
<p>ЛЯШКО О.В.</p>
<p>Олег Ляшко, Радикальна партія. Шановні колеги, наша політична сила за те, щоб місцеві громади були сильними і самодостатніми. Але я хочу&nbsp; вам нагадати історію, коли була знищена Київська Русь: коли вона розподілилась на удільні князівства, і татари, монголо-татари, її знищили.</p>
<p>Сьогодні, коли ми відбиваємо російську агресію, в Україні має бути залізна влада, чітка централізація, повний контроль, дисципліна і&nbsp; управління. Коли бардак, який прикривається словом "демократія", ми знищимо країну. Тому Радикальна Партія не дасть нікому знищити країну.</p>
<p>Мене дивує, коли сьогодні Президент має по конкурсу призначати глав адміністрацій. Це його вертикаль! Якби я був&nbsp; Президентом, я б сам призначав, нікого не питаючи. І таким має бути державне управління в державі. А то всі хочуть обирати і обирати. Дообирали, що немає держави і немає влади! <i>&nbsp;</i></p>
<p>&nbsp;</p>
<p>ГОЛОВУЮЧИЙ.&nbsp; Від "Батьківщини" Сергій Соболєв, будь ласка.</p>
<p>&nbsp;</p>
<p>13:16:48</p>
<p>СОБОЛЄВ С.В.</p>
<p>Шановні друзі, ви знаєте, про неперспективні села ми чули при Сталіні, при Брежнєві. Тепер ви будете визначати, які села перспективні, які неперспективні? Ми вам не дамо це робити!</p>
<p>Єдиний спосіб, якщо ви хочете розвивати сильну країну, всі податки повинні йти селу, селищу, місту, а не ніяким надуманим "об'єднаним громадам". Саме на &nbsp;цьому і стоїть "Батьківщина". Ми вам не дамо "зачистити" село! Ви думаєте, ви перспективними планами визначите, де закрити школу, де закрити лікарню? Не вийде у вас це!</p>
<p>Я переконаний, всі свідомі громади знають, до тих пір, поки всі податки не будуть залишатися на місці – в&nbsp; селі, селищі, місті – держави не буде. А "неперспективні села"… Ідіть до Сталіна і Брежнєва, у них вчіться, як вони знищували українське село, не даючи ні паспорт українцю на селі, не даючи можливість їм розвиватися. Не пройде у вас це! До побачення!&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Від "Опозиційного блоку" Гусак, депутат Гусак.</p>
<p>&nbsp;</p>
<p>13:18:04</p>
<p>ГУСАК В.Г.</p>
<p>Шановні&nbsp; українці, шановні колеги, шановний Голово, "Опозиційний блок" підтримує реальний розвиток місцевого самоврядування в Україні. Але в тому законопроекті, який ми зараз обговорюємо, про це взагалі не йдеться. Я вже казав, що особливо слово "добровільне" в назві цього законопроекту – це якесь знущання. Бо, приміром, принаймні в половині областей України, я можу назвати: Донецьку, Закарпатську, Одеську область ті перспективні&nbsp; плани, які розробила чи затвердила обласна державна адміністрація, вони взагалі не мають нічого спільного з думкою людей. Людей взагалі ніхто не питав.</p>
<p>Що стосується меж районів, яке місцеве самоврядування? Ми цим законом передаємо повноваження обласним адміністраціям, які призначають з Києва і передаємо повноваження Кабміну дійсно готувати відповідне рішення до Верховної Ради. Не можна за нього голосувати!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, ще від фракцій – Бурбак.</p>
<p>Колеги, колеги, стоп, стоп, стоп. Вже ж виступали. Колеги, давайте за хвилину переходимо до голосування.&nbsp; Вже ж був виступ від фракції. <i>(Шум&nbsp; в залі)</i> Колеги,&nbsp; за хвилину, але я вас дуже прошу. Увага! Я прошу вас, щоб ми під час виступів рекомендували, як нам діяти далі. Я прошу вас, можливо, ми сконцентруємося навколо пропозиції: на повторне друге читання, якщо буде загальна позиція. Я прошу у виступах не тільки давати політичні оцінки, але й&nbsp; пропонувати&nbsp; як діяти мені, щоб ми не втратили даний законопроект. Можливо, пропозиція: повторне друге читання зможе об'єднати зал, ми зможемо в дискусіях вивчити і обговорити ці питання.&nbsp; Але я пам'ятаю, як важко ми проходили перше читання. Я дуже би не хотів, щоб ми роботу великого колективу, багатьох спеціалістів не поховали би в один момент, відхиливши законопроект.</p>
<p>Тому я прошу ще раз, зайти усіх депутатів в зал і прошу у виступах заключних дати пропозиції. Максим Бурбак, Максим Бурбак, я прошу.&nbsp;</p>
<p>Одна хвилина – і пропозиції.</p>
<p>&nbsp;</p>
<p>13:20:30</p>
<p>БУРБАК М.Ю.</p>
<p>Шановні колеги! Максим Бурбак, 204 округ, Чернівці, "Народний фронт".</p>
<p>Отут зараз всі розказують нам, як вони переживають за село, за громади, а я вам розкажу маленькі приклади.</p>
<p>Чернівецька область, голова обласної ради – представник "Батьківщини" Іван Мунтян. До чого вони додумались? Один район – одна громада. Ось, що вони вкладають в зміст: вони хочуть поміняти, не реформу – лише вивіску змінити. В районі – громада.</p>
<p>Друге питання. 18 грудня вибори. По кожному округу до громади вони зареєстрували своїх кандидатів. Що ж ви тут нам розказуєте правду життя? Що ви розказуєте за геноцид? Знову ж таки, брешете! Все, іншого нема. Можу вам сказати так: громади об'єднаються. Будете ви чинити спротив чи не будете, це є процес невідворотний, тому що ще є громади, показали успіх. Зокрема великокучурівська громада (Сторожинецький район, Чернівецька область): плюс 7 мільйонів гривень на бюджет для інфраструктури –&nbsp; і побудували дорогу. То це є приклади з життя. Ви можете тут сидіти…</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд.</p>
<p>Колеги, увага! Колеги! Я дам репліку. Колеги, давайте зараз визначимось. Я можу дати обговорення загальне, спільне, просто щоб ми розуміли, яка є логіка, який процес того є. Я прошу під час виступів давати пропозиції, які зможуть нас об'єднати. Я поки що бачу, вибачте, тільки політичну дискусію, а не пропозиції. Я можу дати ще 15-ти людям виступ, ми можемо до обіду ще обговорювати, якщо ми бачимо логіку виходу з даного питання.</p>
<p>Давайте я дам ще один виступ для БПП, ви визначтесь, хто від вас буде голосувати. Це, справді, 141 депутат, але ви між собою визначтесь, хто буде виступати з трьох один. Репліка "Батьківщини", потім ще один виступ від БПП. І переходимо до голосування, колеги. Два виступи, і через дві хвилини переходимо до прийняття рішення.</p>
<p>Хто буде від вас? Хто? Крулько. Одна хвилина, Крулько. Будь ласка.</p>
<p>&nbsp;</p>
<p>13:22:41</p>
<p>КРУЛЬКО І.І.</p>
<p>Іван Крулько, фракція "Батьківщина". Шановні колеги, особливо наші теле- і радіослухачі, за голосування в другому читанні за цей законопроект було 168 голосів, разом із тими сателітами з колишньої Партії регіонів. Це свідчення про те, що немає ніякої коаліції. Не треба кивати на "Батьківщину". Подивіться на те, що ви не здатні зібрати людей в залі. Немає коаліції ні фактично, ні юридично. І це не проблема об'єднаних громад, а це проблема у нездатності проводити ті закони, яких дійсно сьогодні потребують люди. От в чому справжня проблема.</p>
<p>А ми і далі будемо відстоювати інтереси українців, будемо дивитися, які громади дійсно можуть об'єднуватися і є самодостатніми, а яких силоміць заганяють в купу. І ми це зараз бачимо по виборам у 184 громадах. На тих громадах, які силоміць зганяють, які не здатні сформувати бюджети, і які дійсно не зможуть вижити в сьогоднішніх умовах.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, зараз заключний виступ – Демчак. І потім я буду пропонувати пропозицію на повторне друге читання. Я прошу всіх зайти в зал, приготуватись до голосування. Будь ласка, 1 хвилина, Демчак.</p>
<p>&nbsp;</p>
<p>13:24:01</p>
<p>ДЕМЧАК Р.Є.</p>
<p>Шановні колеги, якраз у моєму окрузі є така об'єднана громада, яка приєднує одне село до другого, і район не співпадає. Вони вже другий раз подають документи до ЦВК, вони просять, вимагають від нас для того, щоб ми прийняли цей законопроект. І я хочу заперечити, що не завдячуючи перспективним планам, а наперекір, і це якраз є ініціатива цих об'єднаних громад, щоб вони, вони самі проявили вже ініціативу. І відповідно до Закону про об'єднані громади вони вже є створені. Нам всього лиш треба надати юридичний статус для того, щоб вони могли змінити межі району.</p>
<p>В мене пропозиція така: враховуючи, що зараз може не бути голосів, а законопроект дуже важливий, я прошу поставити на рейтингове голосування, а сьогодні закінчити обговорення, зараз закінчити обговорення, і після обіду проголосувати його, коли буде більше депутатів у залі.</p>
<p>&nbsp;</p>
<p>ГОЛОВУЮЧИЙ. Шановні колеги, нема такого механізму. Немає такого механізму, на жаль. Є механізм провести розмови на фракції і підняти питання, чому фракції менше, трошки більше половини присутні в залі. Це можливо зробити. Можливо провести на комітеті питання, чому комітет пропонує дане питання до рішення, а потім не всі члени комітету навіть присутні в залі, коли йде його розгляд. Оце ці механізми, які ми можемо задіювати і це ці механізми, якими ми можемо діяти, підвищуючи дисципліну в залі і відповідальність.</p>
<p>Бо я щиро вам говорю, цей законопроект, на моє глибоке переконання, один з найважливіших для підтримки місцевого самоврядування, де ми даємо змогу місцевим громадам самостійно вирішувати. Не з вказівки зверху, а самостійно вирішувати, як їм об'єднуватись, давати механізм їхнього єднання. Ми справді зараз маємо підтримати цей законопроект. І тому я пропонував у виступах пропонувати вихід з даної ситуації, а не просто займатись взаємозвинуваченнями.</p>
<p>Я сподіваюсь, що зараз ми зможемо вийти на позитивне рішення пропозиції на повторне друге читання. Тим ми принаймні збережемо працю і роботу великого колективу, який працював. І зможемо скоротити термін, коли знову цей законопроект зможе бути на порядку денному сесії. Але для того треба запросити депутатів в зал. І для того треба домовитись між собою, щоб ми гуртом підтримали дану пропозицію.</p>
<p>На повторне друге читання, колеги. Це наступна пропозиція, яку я по регламенту маю ставити. Якщо вона не пройде, мені доведеться оголосити законопроект відхиленим. Але я дуже розраховую, що пропозиція повернутись на повторне друге читання знайде підтримку в залі, колеги. Тому я прошу зайти в зал і приготуватись до голосування. І я прошу підтримати. Прошу дати шанс провести ще дискусію і вийти на позитивне рішення.</p>
<p>Колеги, готові до голосування? Отже, колеги, я ставлю на голосування пропозицію направити на повторне друге читання проект Закону про внесення змін до деяких законодавчих актів України щодо умов зміни меж районів у процесі добровільного об'єднання територіальних громад (номер 4676).</p>
<p>Я прошу підтримати пропозицію на повторне друге читання, колеги. Отже, повторне друге читання 4676. Колеги, я прошу підтримати, прошу проголосувати. Будь ласка, голосуємо, колеги.</p>
<p>&nbsp;</p>
<p>13:28:17</p>
<p>За-217</p>
<p>Колеги, я почекаю. Я прошу зайти в зал. Я бачу, так, тільки в залі треба бути не тільки, коли ваш виступ, але й коли треба працювати і голосувати. Я прошу запросити депутатів в зал. Будь ласка, нам бракує кілька голосів. Зараз я поставлю пропозицію повернутись до голосування. Я прошу закликати в зал колег. Колеги, будь ласка, прошу заходити.</p>
<p>Я ставлю пропозицію повернутись до голосування проекту Закону 4676. Прошу підтримати, прошу проголосувати повернутись до голосування. І я поставлю на повторне друге, я поставлю цю пропозицію. Зараз лишень на повернення. Прошу підтримати: 4676 повернутись до голосування. Будь ласка, прошу підтримати, колеги. Прошу голосувати, прошу підтримати. Уважно!</p>
<p>&nbsp;</p>
<p>13:29:46</p>
<p>За-216</p>
<p>Прошу включити по фракціях. <i>(Шум у залі)</i></p>
<p>По фракціях. "Блок Петра Порошенка" – 100, "Народний фронт" – 72, "Опозиційний блок" – 0, "Самопоміч" – 0, "Батьківщина" – 12, Радикальна партія Ляшка – 9, "Відродження" – 2, "Воля народу" – 6, позафракційні – 15.</p>
<p>Колеги, я ще раз поставлю. Якщо ми не підтримаємо, буде відхилений законопроект. Але я прошу підтримати, колеги.</p>
<p>Колеги, прошу приготуватись до голосування. Я ще раз ставлю пропозицію повернутись до голосування за проект Закону 4676 і прошу підтримати, колеги. Прошу проголосувати, прошу підтримати 4676 повернутись до голосування. Будь ласка, прошу голосувати. Прошу підтримати.</p>
<p>&nbsp;</p>
<p>13:30:59</p>
<p>За-220</p>
<p>Колеги, я ще раз поставлю, це буде останній раз.</p>
<p>Колеги, я ставлю останній раз на повернення, після того законопроект буде відхилений, і ми перейдемо до розгляду наступного законопроекту.</p>
<p>Отже, колеги, я ставлю пропозицію повернутись до розгляду проекту Закону про внесення змін до деяких законодавчих актів України щодо умови зміни меж районів у процесі добровільного об'єднання територіальних громад (номер 4676). Прошу проголосувати за повернення до розгляду. Прошу підтримати, колеги. Будь ласка, голосуємо.</p>
<p>&nbsp;</p>
<p>13:32:15</p>
<p>За-219</p>
<p>Рішення не прийняте. Проект Закону 4676 відхилено.</p>
<p>Отакий, колеги, ми зробили подарунок місцевим громадам до Дня місцевого самоврядування.</p>
<p>Колеги, наступний проект Закону 4772 автори просять зняти з розгляду так само, як 5247, для додаткових консультацій. Шахов Сергій Володимирович, автор законопроекту, просить зняти з розгляду.</p>
<p>І ми&nbsp; переходимо до наступного блоку питань. Наступний блок питань. Проект 5127: проект Закону про внесення зміни до підрозділу&nbsp; 2 розділу ХХ Податкового&nbsp; Кодексу&nbsp; України щодо постачання&nbsp; на митну територію&nbsp; України матеріалів (тканин) для виготовлення спеціальних засобів індивідуального захисту. Цей блок є з блоку податкової та митної політики, але він насправді стосується питання національної&nbsp; безпеки. І тут пропонується, щоб ми змогли зняти податок&nbsp; на митну продукцію для матеріалів, для виготовлення&nbsp; спеціальних засобів&nbsp; індивідуального&nbsp; захисту. І я прошу підтримати&nbsp; розгляд даного законопроекту за скороченою процедурою. Прошу проголосувати, прошу підтримати,&nbsp; будь ласка. Прошу підтримати.</p>
<p>&nbsp;</p>
<p>13:33:57</p>
<p>За-161</p>
<p>Рішення прийняте.&nbsp;</p>
<p>І я запрошую до доповіді народного депутата&nbsp; України Денисенка Вадима Ігоревича,&nbsp; будь ласка. Денисенко Вадим Ігоревич.</p>
<p>Давайте, колеги, дамо доповідь спочатку&nbsp; від комітету, Комітет &nbsp;з питань&nbsp; податкової політики.</p>
<p>Денисенко йде. Будь ласка, доповідь.&nbsp;&nbsp; Будь ласка. Денисенко Вадим Ігоревич.</p>
<p>&nbsp;&nbsp;&nbsp;&nbsp;</p>
<p>13:34:34</p>
<p>ДЕНИСЕНКО В.І.</p>
<p>Шановні колеги! У 2014 році в Податковий кодекс була внесена&nbsp; норма відповідно до якої на період проведення антитерористичної операції встановлена пільга зі сплати податку на додану вартість для спеціальних засобів&nbsp; індивідуального захисту, зокрема для&nbsp;&nbsp; кевларових куле захисних шоломів. Дана пільга передбачалася з метою здешевлення амуніції, яка&nbsp; накуповується&nbsp; Збройними Силами&nbsp; України та іншими військовими формуваннями за рахунок державних коштів. В той же час, нечіткість норми призвела&nbsp; до того, що матеріал з якого виготовляються такі шоломи, тобто сам кевлар, не підлягає&nbsp; звільненню від оподаткування. Тобто внаслідок&nbsp;&nbsp;&nbsp;&nbsp; недосконалої законодавчої техніки виробництво кулезахисних шоломів на території України, що відповідає всім військовим стандартам і основним цілям воєнної доктрини України, є штучно ускладненим, оскільки збільшує собівартість готового виробу на суму податку на додану вартість.</p>
<p>Крім того, імпорт готових шоломів не стикається з даною проблемою, що створює неконкурентні умови по відношенню до українського виробника і робить не вигідним виробництво якісної продукції оборонного призначення в Україні. Таким чином метою даного законопроекту є звільнення від ПДВ імпорту кевлару, створення конкурентних умов для українських виробників та зменшення витрат Збройних Сил України та інших військових формувань.</p>
<p>Звертаю вашу увагу на те, що необхідність внесення пропонованих змін була підтримана безпосередньо Міністерством оборони та Міністерством фінансів України. Законопроект не містить жодних корупціогенних факторів та не матиме негативного впливу на умови конкуренції на внутрішньому ринку.</p>
<p>Таким чином прийняття законопроекту є важливим кроком у підвищенні рівня обороноздатності держави та матиме позитивний ефект на розвиток промислового виробництва, високоякісної оборонної продукції на території України.&nbsp; Особливо важливо, щоб ми прийняли цей закон за основу і в цілому в день 25-ї річниці створення Збройних Сил України. Дякую.</p>
<p>&nbsp;</p>
<p>ГЕРАЩЕНКО І.В. Дякуємо, шановний колего.</p>
<p>Будь ласка, від комітету запрошується голова комітету пані Южаніна на трибуну співдоповідати про законопроект номер 5127.</p>
<p>&nbsp;</p>
<p>13:36:52</p>
<p>ЮЖАНІНА Н.П.</p>
<p>Шановні народні депутати, законопроектом пропонується поширити звільнення від оподаткування податком на додану вартість на операції з ввезення на митну територію України і постачання на митній території України параамідної тканини, що класифікується у товарній підкатегорії 5407100000 згідно з УКТЗЕД для використання її у виготовленні шоломів.</p>
<p>Діюча редакція, норма, яку вже ми з вами раніше прийняли, передбачає звільнення від оподаткування ПДВ цих тканин для виготовлення їх у виготовленні бронежилетів. Тому авторами законопроекту внесена пропозиція в додаток ще до параарамідної тканини була внесена додаткова пропозиція щодо необхідності звільнення від оподаткування ПДВ високоміцних ниток, що класифікуються в товарній підкатегорії 5402110000 згідно з УКТЗЕД для використання у виготовленні шоломів. Діюча редакція, яка зараз діє, тільки використовується пільга при виготовленні бронежилетів.</p>
<p>Народні депутати, члени комітету, підтримали зазначену пропозицію. Таким чином комітет вирішив рекомендувати Верховній Раді України законопроект 5127 прийняти за основу і в цілому як закон з урахуванням пропозицій комітету, яку я зачитую під стенограму.</p>
<p>Розділ І законопроекту викласти в такій редакції. В абзаці 2 пункту 32 підрозділу 2 розділу ХХ "Перехідні положення" Податкового кодексу України слова та цифри "ниток для виготовлення бронежилетів, що класифікуються в товарних підкатегоріях 5402110000 та 54100000 згідно з УКТЗЕД тканин для виготовлення бронежилетів та шоломів, що класифікуються в товарних підкатегоріях в 3920108910, 3920610000, 392196000 згідно з УКТЗЕД замінити словами та цифрами "ниток та тканин, що класифікуються у товарних підкатегоріях 3920…</p>
<p>&nbsp;</p>
<p>ГОЛОВУЮЧИЙ.&nbsp; Будь ласка,&nbsp; 30 секунд завершити.</p>
<p>&nbsp;</p>
<p>ЮЖАНІНА Н.П. 3920108990, 3920610000, 3921906000, 5402110000, 5407100000, 5603141000 та 6914900000 згідно з УКТЗЕД для виготовлення бронежилетів та шоломів. Це для виправлення тексту по суті.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Шановні колеги, прошу провести запис: два – "за", два – "проти".</p>
<p>"Батьківщина", Євтушок Сергій Миколайович.</p>
<p>&nbsp;</p>
<p>13:39:54</p>
<p>ЄВТУШОК С.М.</p>
<p>Прошу передати Сергію Соболєву.</p>
<p>&nbsp;</p>
<p>ГОЛОВУЮЧИЙ.&nbsp; Сергій Cоболєв, будь ласка.</p>
<p>&nbsp;</p>
<p>13:40:06</p>
<p>СОБОЛЄВ С.В.</p>
<p>Шановні колеги, це один із групи законопроектів, які стосуються оборонного комплексу, які наша фракція підтримає. На відміну від багатьох інших, де абсолютно розмиті коди, де під виглядом&nbsp; продукції оборонного значення можна завозити будь-який ширпотреб, включаючи телевізори і все що завгодно. Саме по цьому законопроекту, на наш погляд, і комітет, і автори законопроекту подали дуже чітко встановлену кодифікацію, і тому наша фракція підтримає цей законопроект.</p>
<p>Але мною було&nbsp; зроблено запит стосовно роботи київської митниці, яка відмовляла тим&nbsp; підприємствам, які виготовляють бронежилети і каски саме на підставі тієї кодифікації, яка зараз зазначена&nbsp; в цьому законопроекті. Чому? Бо, бачите, наша київська митниця&nbsp; протягом майже чотирьох місяців блокувала поставки через те, що вони придумали свою кодифікацію, яка не відповідає кодифікації Європейського Союзу, звідки завозяться саме ці компоненти.&nbsp; Чотири місяці боротьби закінчились тим, що визнали те, що&nbsp; київська митниця фактично блокувала поставки найважливішої субстанції для виготовлення і шоломів захисних, і бронежилетів. Ніхто не&nbsp; поніс відповідальності за це.</p>
<p>Я дуже вдячний, що в цьому законопроекті знайшли відповідь&nbsp; на ці запитання і інші. Але є одне питання. У нас прохання, щоб&nbsp; Міністерство фінансів проконтролювало, щоб після скасування&nbsp; мита і ПДВ не сталося так, що ця продукція буде дорожча, ніж вона є. Скасували мито і ПДВ, на це повинна&nbsp;&nbsp; бути дешевша продукція саме на цей об'єм. Тому ми підтримаємо з&nbsp; такою конкретною… з&nbsp; таким конкретним застереженням до Міністерства фінансів. Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>"Блок Петра Порошенка", Денисенко Вадим Ігорович, будь ласка.</p>
<p>&nbsp;</p>
<p>13:42:10</p>
<p>ДЕНИСЕНКО В.І.</p>
<p>Прошу передати слово&nbsp; Кудлаєнку.</p>
<p>&nbsp;</p>
<p>13:42:16</p>
<p>КУДЛАЄНКО С.В.</p>
<p>Шановні колеги, фракція "Блоку Петра Порошенка" буде підтримувати одностайно цей законопроект. Він підтримується не лише&nbsp; нашою фракцією, а багатьма депутатами, які знаходяться в цій&nbsp; залі. Я хотів би, щоб ми мобілізувалися під час прийняття даного рішення, його прийняття підтримує в тому числі і Міністерство фінансів,&nbsp; науково-експертне управління, також профільний комітет.</p>
<p>Перше, що ми отримаємо? Ми більш&nbsp; оперативно забезпечимо наших військовослужбовців необхідними засобами захисту. І не тільки військовослужбовців, а й правоохоронців та підрозділи, котрі ведуть антитерористичну боротьбу.</p>
<p>Друге, тим самим ми створюємо робочі місця, що для нинішньої економічної ситуації є не менш важливим, чим&nbsp; обороноздатність і безпека наших вояків.</p>
<p>Ще раз наголошую: від прийняття даного законопроекту ми зміцнюємо обороноздатність України. Тому фракція "Блоку Петра Порошенка" пропонує і закликає депутатів підтримати зазначений законопроект за основу і в цілому.&nbsp; Дякую.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Будь ласка, Гусак Володимир Георгійович.</p>
<p>&nbsp;</p>
<p>13:43:28</p>
<p>ГУСАК В.Г.</p>
<p>Шановні українці, шановні колеги, шановний голово! Фракція "Опозиційного блоку" не буде голосувати за цей законопроект.</p>
<p>Але я хотів би звернути увагу на наступне. Андрій Володимирович, ви щойно зняли з розгляду два законопроекти. Минулого&nbsp; разу, коли законопроекти знімалися з розгляду, це… для підтвердження цього ви проводили голосування в залі. Я розумію, що що там написано у Регламенті, не має жодного значення, але давайте якось бути послідовними.</p>
<p>І друге, ми попереднього разу п'ять разів проголосували за повернення до питання, коли було очевидно, що голосів нема. Потім ми, мабуть, будемо голосувати про те, щоб продовжити сесію, щоб працювати ще тиждень, ще тиждень.</p>
<p>Давайте починати з того, щоб нормально організовувати свою власну роботу.</p>
<p>&nbsp;</p>
<p>ГОЛОВУЮЧИЙ.&nbsp; Від Радикальної Партії Ляшко Олег Валерійович.</p>
<p>&nbsp;</p>
<p>13:44:34</p>
<p>ЛЯШКО О.В.</p>
<p>Олег Ляшко, Радикальна Партія. Фракція Радикальної Партії підтримає законопроект, який дасть можливість здешевити виготовлення індивідуальних засобів захисту для наших військовослужбовців. Важливе питання.</p>
<p>Але, шановні колеги, шановний пане голово, для того, щоб була потужна армія, в Україні має бути потужна економіка. Економічний ріст, створення нових робочих місць, подолання безробіття – оце запорука сильної і потужної армії і наших Збройних&nbsp; Сил. Для того, щоб була сильна економіка,&nbsp; треба підтримувати національного виробника.</p>
<p>І саме тому ми вимагаємо, руки геть від нашого лісу, не вивозити з України не оброблений ліс-кругляк. Натомість я прошу вас невідкладно поставити на розгляд парламенту наші з колегами від Радикальної партії законопроекти про скасування ввізного імпортного мита та ПДВ на нове технологічне деревообробне обладнання.&nbsp; Роботу і зарплату українцям!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, обговорення завершене. Я прошу усіх зайти в зал для&nbsp; прийняття рішення. Ми маємо блок питань, де знімається оподаткування матеріалів, необхідних для армії, для блоку безпеки. Це, насправді, питання безпеки і оборони. Я дуже прошу, щоб в тих питаннях був високий рівень відповідальності. Прошу заходити всіх в зал.</p>
<p>Зараз одна хвилина – Віктор Пинзеник. Через хвилину ми перейдемо до голосування. Будь ласка.</p>
<p>&nbsp;</p>
<p>13:46:17</p>
<p>ПИНЗЕНИК В.М.</p>
<p>Шановні колеги, я б не заперечував проти прийняття подібного закону, якби він стосувався імпортного мита. Я б проголосував "за", але мова іде&nbsp; про ПДВ. Податок, яким оподатковується споживання товару незалежно чи це український товар, чи це імпортний товар.</p>
<p>Закон, який пропонується, пропонує звільнити імпорт від сплати ПДВ. В цих умовах Україна не має шансів ніколи мати власне виробництво товару, тому що при цьому дискримінується виробництво українського товару. Крім України, я не знаю жодної країни в світі, яка б проводила політику податкової дискримінації національного виробника. Бо національний виробник повинен платити ПДВ, імпортний – повинен платити ПДВ.</p>
<p>Другий момент, а скажіть будь ласка, як це вплине на тендери?&nbsp; Тендери проведені, у них ПДВ врахований? Звичайно, тобто ціна зафіксована. Тепер ви звільняєте... ви звільняєте виконавців замовлень, даючи їм додатковий&nbsp; прибуток.</p>
<p>Тому я підтримую рішення про скасування мита, але ПДВ – не прямий податок не може бути скасований...</p>
<p>&nbsp;</p>
<p>ГОЛОВУЮЧИЙ. Будь ласка, 30 секунд завершити.</p>
<p>&nbsp;</p>
<p>ПИНЗЕНИК В.М. ...інакше це дискримінує національного виробника. І я прошу таку ж позицію врахувати при прийнятті відповідних інших законів, бо, на жаль, він у нас такий не один.</p>
<p>&nbsp;</p>
<p>ГОЛОВУЮЧИЙ. Шановні колеги, я дам хвилину від комітету, тому що в дискусії, комітет стверджує, були наведені дані, які не відповідають дійсності. Давайте перед голосуванням, щоб голова комітету роз'яснив всі нюанси даного законопроекту.</p>
<p>Включіть мікрофон: Южаніна. І прошу зайти в зал, приготуватись до прийняття рішення. Будь ласка, Ніна Петрівна.</p>
<p>&nbsp;</p>
<p>13:48:06</p>
<p>ЮЖАНІНА Н.П.</p>
<p>Шановні колеги, хочу вам пояснити, що саме параарамідна тканина і нитки, про які йде мова, для виготовлення шоломів та бронежилетів не виробляються в Україні. Тому вони виключно можуть імпортуватися. І ця норма виключно на період проведення АТО – антитерористичної операції.</p>
<p>Ми до цього дуже уважно на комітеті відносимося також і не хочемо спотворювати взагалі сплату імпортного ПДВ. Тому виключна норма задля зниження витрат державного бюджету, бо це імпортний ПДВ, треба сплатити зразу при ввезенні, тобто перекласти з одного карману в інший карман. І всі дії, які зараз спрямовує комітет, це виключно тільки щодо того: сировини або запчастин, які не виробляються в Україні.</p>
<p>Тому в цьому законі ніяких підвалин для українського виробника немає.</p>
<p>&nbsp;</p>
<p>ГОЛОВУЮЧИЙ. Дякую за роз'яснення.</p>
<p>Колеги, переходимо до прийняття рішення. Прошу всіх зайти в зал, приготуватись до прийняття рішення. Обговорення продемонструвало, що більшість політичних сил підтримують даний законопроект.</p>
<p>І я ставлю на голосування проект Закону про внесення зміни до підрозділу 2 розділу ХХ Податкового кодексу України щодо постачання на митну територію України матеріалів (тканин) для виготовлення спеціальних засобів індивідуального захисту (номер 5127) за основу, колеги. Прошу підтримати. Прошу проголосувати. Прошу підтримати армію, сектор безпеки і оборони. Прошу голосувати, колеги. Голосуємо за основу.</p>
<p>&nbsp;</p>
<p>13:50:06</p>
<p>За-196</p>
<p>По фракціях, будь ласка. "Блок Петра Порошенка" – 87, "Народний фронт" – 57, "Опозиційний блок" – 0, "Самопоміч" – 0, "Батьківщина" – 13, Радикальна партія Олега Ляшка – 14, партія "Відродження" – 3, "Воля народу" – 4, позафракційні – 18.</p>
<p>Зараз я поставлю на голосування другу пропозицію, повернути в комітет на доопрацювання. Я прошу зайти в зал, я ставлю наступну пропозицію. Проект Закону 5127 направити до комітету для підготовки на повторне перше читання. Хто підтримує дану пропозицію, прошу проголосувати, будь ласка. Прошу голосувати.</p>
<p>&nbsp;</p>
<p>13:51:19</p>
<p>За-198</p>
<p>Це, колеги, ми вже зробили подарунок місцевому самоврядуванню, і тепер ми ще робимо подарунок нашим військовим на передовій, не підтримуючи ці законопроекти. Але це воля залу, і кожна фракція приймає своє рішення.</p>
<p>Я ставлю останню пропозицію. Це є повернути суб'єкту права законодавчої ініціативи на доопрацювання. Колеги, я прошу… зайти в зал.</p>
<p>Є можливість, пані Олександра, передзвонити членам фракції, щоб вони були в залі під час такого важливого питання. Це гарний механізм, передзвонити. Я готовий почекати хвилину-дві. Ви можете передзвонити, запросити в зал тих членів фракції, яких нема. І кожна фракція може так зробити. Я почекаю хвилину. Я прошу і Апарат Верховної Ради запросити депутатів в зал.</p>
<p>І прошу голів фракцій запросити депутатів в зал. Зараз я поставлю наступну пропозицію. Повернути суб'єкту законодавчої ініціативи на доопрацювання. Готові голосувати?</p>
<p>Отже, колеги, я ставлю пропозицію, проект Закону про внесення зміни до підрозділу 2 розділу ХХ Податкового кодексу України щодо постачання на митну територію України матеріалів (тканин) для виготовлення спеціальних засобів індивідуального захисту повернути суб'єкту права законодавчої ініціативи на доопрацювання. Хто підтримує дану пропозицію, прошу проголосувати. Прошу підтримати. Будь ласка, прошу голосувати.</p>
<p>&nbsp;</p>
<p>13:54:03</p>
<p>За-197</p>
<p>Вимагають по фракціях. Я зачитаю по фракціях, щоб і на фронті знали, як працюють народні депутати України. Отже, "Блок Петра Порошенка" – 90, "Народний фронт" – 54, "Опозиційний блок" – 0, "Самопоміч" – 0, "Батьківщина" – 11, Радикальна партія Олега Ляшка – 15, "Партія "Відродження" – 3, "Воля народу" – 6, позафракційні – 18.</p>
<p>Таким чином, проект Закону 5127 відхилений.</p>
<p>Шановні колеги! Ми не встигнемо вже перейти до розгляду наступних питань порядку денного.</p>
<p>Тому я хотів би ще зробити оголошення, які надійшли в президію.</p>
<p>Зокрема оголошення від народного депутата України Развадовського Голові Верховної Ради України Парубію Андрію Володимировичу заява. Відповідно до частини третьої статті 60 Закону України "Про Регламент Верховної Ради України" повідомляю про вихід із складу депутатської групи "Воля народу". Народний депутат Развадовський.</p>
<p>Це єдине оголошення, яке на даний момент є в президії. Таким чином ми завершуємо ранкове засідання Верховної Ради України. І я оголошую ранкове засідання Верховної Ради закритим.</p>
<p>О 16 годині ми продовжимо нашу роботу з питань, необхідних для прийняття бюджету. Я прошу всіх о 16 годині прибути в зал для продовження нашої роботи. Дякую.</p>
<p>&nbsp;</p>
