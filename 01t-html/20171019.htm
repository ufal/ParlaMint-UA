Стенограма пленарного засідання
19 жовтня 2017
&nbsp;<div>
<p align=center>ЗАСІДАННЯ ДВАДЦЯТЕ</p>
<p align=center>Сесійний зал Верховної Ради України</p>
<p align=center>19 жовтня 2017 року, 10 година 03 хвилини</p>
<p align=center>Веде засідання Голова Верховної Ради України ПАРУБІЙ А.В.</p>
<p><b>&nbsp;</b></p>
<p>10:03:06</p>
<p>ГОЛОВУЮЧИЙ. Доброго ранку, шановні колеги! Доброго ранку. Я прошу заходити в зал і приготуватись до реєстрації. Прошу запросити народних депутатів в зал.</p>
<p>Можемо переходити до реєстрації? Отже, колеги, прошу провести реєстрацію.</p>
<p>&nbsp;</p>
<p>10:05:00</p>
<p>Зареєстровано 342 народних депутати.</p>
<p>Ранкове пленарне засідання Верховної Ради України оголошую відкритим.</p>
<p>Шановні колеги! Я думаю, ніхто не буде заперечувати, якщо ми включимо трансляцію на вулицю. Всі згодні? На вулиці є велика кількість прихильників медичної реформи, є велика прихильність людей, які підтримують зняття депутатської недоторканності, і я даю доручення Апарату Верховної Ради України включити озвучення на вулицю ведення сесії Верховної Ради&nbsp; України.</p>
<p>Колеги, наступне. Почекайте. Я хочу зробити… Колеги, окрім того, я хочу повідомити про порядок денний, який на сьогодні був узгоджений. Увага, колеги! Я прошу уваги.</p>
<p>Отже, у нас залишилося близько 100 поправок до медичної реформи. Це означає попередньо, що близько 10.50 і 11-ї години ми зможемо вийти на голосування по медичній реформі. Після того в нас буде два супроводжуючих законопроекти. Один з них це є зміни до бюджету, щоб медична реформа могла запрацювати, і ми змогли внести зміни до державного бюджету. І ще один закон, це є підвищення доступності та якості медичного обслуговування у сільській місцевості. Я думаю, що до 12-ї години ми зможемо цих два законопроекти розглянути. Вони будуть йти, я сподіваюся, за скороченою процедурою, і ми зможемо їх розглянути.</p>
<p>І попередньо, по моєму розрахунку, о 12.30 ми зможемо увійти в два законопроекти про скасування депутатської недоторканності. Це є законопроект депутатський і законопроект, внесений Президентом України і визначений як невідкладний. Ми сьогодні будемо мати змогу по них обох прийняти рішення і відправити їх в Конституційний Суд. І я переконаний, що в залі для цього є політична воля.</p>
<p>Наскільки мені відомо, скасування депутатської недоторканності підтримує "Блок Петра Порошенка". Так? Підтримує блок? Підтримує, було рішення фракції, наскільки мені відомо.</p>
<p>Наскільки мені відомо, скасування депутатської недоторканності підтримує "Народний фронт". Так, "Народний фронт"? Підтримує. "Народний фронт" теж на фракції прийняв рішення підтримати.Вчора з трибуни заявив представник також і "Опозиційного блоку", що і вони підтримують. Так, підтримують. Зняття депутатської недоторканності підтримує і фракція "Самопоміч". Так? Так. Також підтримує фракція "Батьківщина" і, наскільки мені відомо, і Радикальна партія, а також і позафракційні.І тому я переконаний, що ми сьогодні зможемо дати не просто позитивний результат, а я думаю, дуже високий результат близький до 300 голосів. Я думаю, зал буде консолідований у цьому питанні.</p>
<p>&nbsp;Розгляд буде відбуватись за повною процедурою, це зміни до Конституції, і вони вимагають спеціальної процедури. І я передбачаю, що від 12.30 до другої години, до обідньої перерви ми зможемо прийняти це рішення про зняття депутатської недоторканності.</p>
<p>Але хочу вас ще попередити, колеги, вчора комітет прийняв рішення, що також ми повинні сьогодні зняти з порядку денного старий законопроект, який вже був у порядку денному, – про зняття недоторканності і суддів, і з депутатів. Ми повинні просто його зняти з порядку денного одним голосуванням. Швидше всього ми зможемо перейти до цього після обіду.</p>
<p>І також після обіду, колеги, ми будемо розглядати 3 закони виборчої системи законодавства, виборчого законодавства. Це будуть закони: 1068, 1068-1 і 1068-2. Я сподіваюсь, що ми проведемо сьогодні дуже ґрунтовне, я не знаю, чи ми встигнемо по кодексах. Так, три. Я думаю, що ми зможемо їх розглянути, і вже зал буде визначатися, яке ми рішення приймемо. Але сам перехід до виборчої реформи, я вважаю, позитивним і важливим сигналом і для суспільства, і для народних депутатів України. Отакий наш порядок денний амбітний, важливий, але я впевнений ми зможемо пройти його гідно і успішно.</p>
<p>І ми переходимо до першого питання порядку денного – продовження розгляду правок по проекту Закону 6327: про державні фінансові гарантії надання медичних послуг та лікарських засобів. Ми вчора завершили нашу дискусію на правці… Пані Ірина, нагадайте, на якій правці ми завершили. Вчора ми завершили розгляд на поправці 700… 800-й. І по 800 поправці слово для виступу просить Мусій.</p>
<p>Я прошу включити мікрофон народному депутату Мусію. І назвіть номер поправки, по якій ви будете виступати.</p>
<p>&nbsp;</p>
<p>10:10:46</p>
<p>МУСІЙ О.С.</p>
<p>Шановний пане Голово, не 800 поправка, а ми голосували за моїм 788-у. Ми на підтвердження 788 поправку вчора не підтвердили. Тому я вас прошу 789-а і 790 поправка, вони абсолютно аналогічні 788-й, тільки за поданням інших народних депутатів. Я прошу ці правки, 789-у і 790-у, які враховані комітетом, також поставити на підтвердження, тому що вони стосуються застосування клінічних настанов і адаптованих клінічних настанов, які необхідні для здійснення лікарської діяльності. І для того, щоб підтвердити позицію залу, нам необхідно було б всі три правки одночасно голосувати. Я не знаю, чи це дозволено процедурою, але ви можете по черзі поставити і 789-у, і 790-у на підтвердження. Будь ласка.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Кожну правку ми маємо голосувати зараз окремо. І я прошу для виступу слово представнику комітету Ірині Сисоєнко. Будь ласка, пані Ірина прокоментуйте пропозицію Мусія.&nbsp;&nbsp;&nbsp;</p>
<p>&nbsp;</p>
<p>10:11:59</p>
<p>СИСОЄНКО І.В.</p>
<p>Добрий ранок, шановні колеги. Ми продовжуємо розгляд законопроекту про медичному реформу і ці поправки номер 788, на яких наполягає зараз доповідач, вони враховані рішенням комітету.</p>
<p>Мова йде про те, щоб виключити з тексту законопроекту обов'язковість визнання клінічних настанов, тому що в усьому світі клінічні настанови не є обов'язковими, бо вони можуть бути дуже авторитетними, рекомендуватись для використання Міністерством охорони здоров'я різних країн, але ніколи не затверджуватись ними.</p>
<p>Не є винятком існування декількох клінічних настанов з одного питання, розроблених різними авторитетними авторами. Було б дуже дивно якби, скажімо, англійська настанова, не обов'язкова для англійців, раптом стала обов'язковою для українців. Тож, виходячи з положення і суті даного законопроекту, комітет ухвалив виключити питання обов'язковості клінічних настанов.</p>
<p>Тож прошу підтримати…</p>
<p>&nbsp;</p>
<p>ГОЛОВУЮЧИЙ. Дякую. Я ставлю на голосування пропозицію народного депутата Мусія. Спочатку я ставлю на голосування пропозицію підтвердити 789 поправку, яка була врахована комітетом. Комітет просить зал підтримати 789 поправку. Прошу голосувати, прошу визначатись. Комітет просить підтримати. Голосуємо.</p>
<p>&nbsp;</p>
<p>10:13:42</p>
<p>За-116</p>
<p>116 – за. Рішення не прийняте.</p>
<p>І наступна – 790-а. Я ставлю на голосування на підтвердження 790-у. Комітет її врахував і комітет просить підтримати. Прошу голосувати, прошу підтримати 790-у. Голосуємо.</p>
<p>&nbsp;</p>
<p>10:14:10</p>
<p>За-122</p>
<p>122 – за. Рішення не прийняте.</p>
<p>791-у на підтвердження.</p>
<p>Включіть мікрофон Юлії Тимошенко, будь ласка.</p>
<p>&nbsp;</p>
<p>10:14:26</p>
<p>ТИМОШЕНКО Ю.В.</p>
<p>Шановні друзі, я прошу поставити на підтвердження 791 правку. Але хочу сказати, що медична реформа, яку такою називають, є величезною медичною аферою проти українців. Справа в тому, що єдина сутність цієї реформи полягає в тому, що з усіх бюджетів: сільських, селищних, районних, міських, обласних – забирають всі видатки на охорону здоров'я. І якщо&nbsp; багато років громади зберігали свої ФАПи, свої лікарні, лікарів, медичний персонал і не давали можливості закрити, знищити, скоротити, то зараз створюється корупційна годівниця в центрі спеціальним центральним органом виконавчої влади, новим, куди збирається 102 мільярда гривень, і з усіх громад забираються всі гроші на охорону здоров'я. Фінансуватися це не буде і будуть лікарні зникати разом з лікарями і медичним персоналом. Не…</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>10:15:40</p>
<p>ГОЛОВУЮЧИЙ. Дякуємо.</p>
<p>Будь ласка, пані Ірина, прокоментуйте поправку авторства вашого, Оксани Продан і пана Яриніча, яку зараз ставлять на підтвердження. Прошу.</p>
<p>&nbsp;</p>
<p>10:15:48</p>
<p>СИСОЄНКО І.В.</p>
<p>Шановні колеги! Шановні громадяни, які зараз нас слухають та дивляться, те, що тільки зо було&nbsp; зазначене доповідачем не відповідає суті та змісту&nbsp; даного законопроекту. Я хочу наголосити ще раз на тому, що метою законопроекту і метою закону України є не сформування фінансових потоків до обласних, міських, районних бюджетів, де потім ними будуть розпоряджатись чиновники і депутати, але вже іншого рівня. І немає гарантії на те, що саме місцеві депутати будуть всі однозначно дбати про здоров'я і життя людей і повністю всі кошти, які виділяються державою, спрямовувати виключно в медичні заклади. Тож для того, щоб держава гарантувала права і захист здоров'я і життя людей, то безпосередньо держава має оплачувати напряму, в кожну лікарню в яку звертається пацієнт, оплачувати медичні послуги, оплачувати лікарські засоби і не давати можливості вкрадати кошти на місцях депутатам або чиновникам.</p>
<p>&nbsp;</p>
<p>ГОЛОВУЮЧИЙ. Дякуємо за&nbsp; роз'яснення поправки.</p>
<p>Шановні колеги, отже, пані Тимошенко просить поставити на підтвердження поправку 791, яку комітет підтримав і просить голосувати – за. Просимо – за. "За" голосувати. Шановні колеги, визначаємося, комітет просить підтримати цю поправку.</p>
<p>&nbsp;</p>
<p>10:17:23</p>
<p>За-98</p>
<p>На жаль, не підтримана ваша поправка, шановні члени комітету.</p>
<p>І ще раз, я не почула.</p>
<p>796 вимагає поставити на… Я вже оголосила 796-у. Потім повернемося.</p>
<p>Пані Тимошенко, мікрофон, прошу.</p>
<p>&nbsp;</p>
<p>10:17:42</p>
<p>ТИМОШЕНКО Ю.В.</p>
<p>Я зараз звертаюся до всієї&nbsp; України з повідомленням про те, що внаслідок цієї медичної реформи буде суттєво скорочена, по суті, вся мережа лікувальних закладів, ФАПів в сільській місцевості. Будуть суттєво скорочена кількість медичних працівників, кількість лікарів – це, по суті, зачистка, як мінімум 30 відсотків галузі охорони здоров'я.</p>
<p>Вчора збирався великий форум, більше тисячі 200 лікарів з усіх регіонів України, збирали медичні працівники. Вони виступили всі разом радикально проти так званої медичної афери. І&nbsp; вони звернулися до Президента, до уряду, до парламенту категорично за цю медичну реформу не голосувати, тому що це буде реальне знищення лікувальної мережі нашої країни, люди залишаться без медичних послуг. Я прошу правку 796 поставити на підтвердження.</p>
<p>&nbsp;</p>
<p>ГОЛОВУЮЧИЙ. Ставимо на підтвердження поправку 796, яку комітет просить підтримати, голосувати "за". Прошу голосувати, шановні колеги.</p>
<p>&nbsp;</p>
<p>10:19:09</p>
<p>За-97</p>
<p>97. На жаль,&nbsp; поправка не підтримана.</p>
<p>Наступна. Депутат Мусій вимагає взяти слово по поправці 792, яку комітет підтримав. І, пані Ірино, я перепрошую ви тоді дасте коментар по цим двом позиціям.</p>
<p>792 поправка, Мусій, Мусій, слово зараз.</p>
<p>&nbsp;</p>
<p>10:19:29</p>
<p>МУСІЙ О.С.</p>
<p>Шановні народні депутати!&nbsp; Ви перед цією 796, не підтримали 791-у, але насправді там три правки від різних авторів, 792-а і 793-я. Прошу звернути увагу, головуючу. Це однакові правки абсолютно, тому 792-у і 793-ю правку аналогічно&nbsp; також треба ставити на підтвердження. Це стосується розроблення і затвердження клінічних настанов, які затверджуються Міністерством охорони здоров'я. Якщо ми не приймемо цю правку, хто&nbsp; буде затверджувати клінічні настанови? Поясніть, пані доповідаюча, хто з вашої професійної точки зору в Україні мав би затвердити клінічні настанови, якщо ви проти цієї правки?</p>
<p>Що стосується вашої репліки по централізації коштів<a name=Temp></a>. Насправді централізація коштів – це, шановні мажоритарники, ви можете&nbsp; на округи не повертатися, коли політика розказує про те, що&nbsp; у вас треба забрати&nbsp; кошти з ваших лікарень, з ваших амбулаторій,&nbsp; тому вам робити буде&nbsp; на округах абсолютно нічого, якщо&nbsp; ви проголосуєте за цю медичну реформу. Будь ласка, на підтвердження.</p>
<p>&nbsp;</p>
<p>ГОЛОВУЮЧИЙ. Будь ласка, пані Ірино, 792-а,&nbsp; 793-я, і&nbsp; ви хотіли дати коментар по&nbsp; шостій. Прошу, будь ласка.</p>
<p>&nbsp;</p>
<p>10:20:45</p>
<p>СИСОЄНКО І.В.</p>
<p>Я хочу зазначити про те, що&nbsp; шановний колего,&nbsp; ви маєте думати не про інтереси колег в&nbsp; цьому залі, народних депутатів України, а в першу чергу ми всі разом&nbsp; маємо дбати про&nbsp; інтереси людей і громадян, які&nbsp; живуть на ваших округах. Тож&nbsp; те, що напряму&nbsp; з державного бюджету&nbsp; буде за договорами йти оплата медичних послуг по всім тим питанням, по яким звертаються люди в районну лікарню, міську лікарню, в обласну лікарню, в той самий ФАП та&nbsp; амбулаторію сімейної медицини, - це в першу чергу буде на користь і в інтересах громадян, які проживають на мажоритарних округах. Тому я прошу вас, все ж&nbsp; таки думайте про людей, які вас обрали до цієї&nbsp; Верховної Ради.</p>
<p>Далі. Те, що&nbsp; стосується суті законопроекту. Там жодного слова немає про те, що будуть&nbsp; закриті лікарні або буде скорочення&nbsp; медичних працівників. Це все не відповідає дійсності. Навпаки, цим&nbsp; законопроектом встановлюється базовий коефіцієнт…</p>
<p>&nbsp;</p>
<p>ГОЛОВУЮЧИЙ. 15 секунд дайте завершити.</p>
<p>&nbsp;</p>
<p>СИСОЄНКО І.В. Цим законопроектом&nbsp; встановлюється базовий&nbsp; коефіцієнт, який&nbsp; має стати&nbsp; основою для формування фонду оплати праці, і він має бути&nbsp; не менше ніж 250&nbsp; відсотків&nbsp; помножене на середню заробітну плату по&nbsp; Україні.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Шановні колеги, голосуємо, будь ласка. Поправка 792, комітет її врахував і просить підтримати. Прошу "за" голосувати. Просить комітет, вірніше, "за" голосувати.</p>
<p>&nbsp;</p>
<p>10:22:35</p>
<p>За-90</p>
<p>90 голосів. Не підтримана.</p>
<p>793 поправка, яку так&nbsp; само&nbsp; вимагають поставити&nbsp; на підтвердження. Будь ласка, голосуємо. Це, до речі, поправка&nbsp; Дубіля, Шкрум і Євтушка. Але голосуємо зараз. Її вимагає Мусій поставити на підтвердження. Голосуємо, будь ласка.</p>
<p>&nbsp;</p>
<p>10:23:08</p>
<p>За-104</p>
<p>Далі рухаємося, шановні колеги.</p>
<p>Поправка… <i>(Шум у залі)</i> Яку? Тимошенко, будь ласка, мікрофон увімкніть.</p>
<p>&nbsp;</p>
<p>10:23:17</p>
<p>ТИМОШЕНКО Ю.В.</p>
<p>Я прошу поставити на підтвердження 799 правку, і&nbsp; хочу зазначити зараз, що так, прямо в законі не прописано, що будуть скорочуватися сільські лікувальні заклади охорони здоров'я, або міські, або районні, того не прописано. Але гроші, які виділяються сьогодні на систему охорони здоров'я по цьому як би то Закону про медичну реформу, вони мінімум у два з половиною рази менші, ніж ті гроші, які потрібно було би направити, щоб утримати всю мережу.</p>
<p>Не секрет, що всі сільські заклади охорони здоров'я, а в тому числі районні, міські, обласні дофінансовувалися з бюджетів громад. І ці гроші, вони завжди витрачалися пріоритетно. Зараз у громад не буде такого&nbsp; права, і тому кожен закритий заклад охорони здоров'я – на совісті тих, хто проголосує.</p>
<p>&nbsp;</p>
<p>ГОЛОВУЮЧИЙ.&nbsp; Вибачте, будь ласка.</p>
<p>А зараз, будь ласка, відповідь від Сисоєнко.</p>
<p>&nbsp;</p>
<p>10:24:36</p>
<p>СИСОЄНКО І.В.</p>
<p>Я хочу зазначити про те, що саме нормою законопроекту чітко передбачається, що уряд разом з Верховною Радою України і народні депутати мають також впливати на те, щоб видатки на&nbsp; державну програму медичних гарантій щороку&nbsp; були не менше ніж 5 відсотків від ВВП.</p>
<p>Коли і Верховна Рада, і уряд будуть виконувати цю норму, то коштів на те, щоб люди відчули, що реально держава оплачує медичну допомогу, буде достатньо.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, ставимо на підтвердження поправку 799, яку пані Тимошенко вимагає поставити на підтвердження. Комітет просить голосувати "за", "за" просимо голосувати.</p>
<p>&nbsp;</p>
<p>10:25:37</p>
<p>За-85</p>
<p>85 голосів.</p>
<p>Наступна поправка 810, Мусія… Яка? Ми пройшли вже 796. Пані Тимошенко ставила її на підтвердження, і ми її проголосували, шановний пане Мусій. Тепер я даю слово знову пані Тимошенко, 805-а. Слідкуйте, будь ласка, за ходом голосування. Прошу вас.</p>
<p>&nbsp;</p>
<p>10:26:04</p>
<p>ТИМОШЕНКО Ю.В.</p>
<p>Я прошу поставити на голосування на підтвердження правку номер 805. І ще раз хочу сказати, що та медична афера, яка зараз намагається бути проведена через парламент, по суті, залишить за межею отримання медичних послуг мінімум 60 відсотків людей, які за висновками Організації Об'єднаних Націй знаходяться в Україні за межею бідності. Абсолютно точно тих грошей, які сьогодні будуть забирати з місцевих бюджетів і створювати таку корупційну годівницю в центрі, не вистачить для того, щоб в повній мірі проголосувати, в повній мірі профінансувати систему охорони здоров'я для всіх людей.</p>
<p>І це означає, що де-факто медицина для людей стане платна з їх кишень. І це означає, що люди не потягнуть цього, це очевидно. І смертність в країні багатократно збільшиться. Не голосуйте за…</p>
<p>&nbsp;</p>
<p>ГОЛОВУЮЧИЙ. Пані Сисоєнко, ваш коментар.</p>
<p>&nbsp;</p>
<p>10:27:17</p>
<p>СИСОЄНКО І.В.</p>
<p>Я хочу зазначити про те… з приводу даної поправки, яка ставиться на підтвердження. Ця поправка є важливою для суті законопроекту, оскільки ця поправка передбачає, окрім того, що збільшення фінансування за рахунок державного бюджету, в той же час цією поправкою дуже чітко визначені права пацієнтів, які будуть мати відповідно до цього закону.</p>
<p>Також звертаю увагу, що, окрім державного бюджету, право на фінансування додаткових медичних послуг, які не увійдуть в програму, будуть мати органи місцевого самоврядування. Тобто з бюджетів розвитку місцеві бюджети зможуть фінансувати всі інші медичні послуги, в тому числі це зможуть робити страхові компанії, будь-які інші джерела фінансування. Це все визначено нормою цього законопроекту. Прошу проголосувати за цю поправку.</p>
<p>&nbsp;</p>
<p>ГОЛОВУЮЧИЙ. Голосуємо, будь ласка, поправку 805. Комітет просить голосувати "за".</p>
<p>&nbsp;</p>
<p>10:28:30</p>
<p>За-95</p>
<p>95 голосів. Не підтримана.</p>
<p>Будь ласка, 802 поправка, народного депутата Яриніча. Мікрофон, будь ласка.</p>
<p>&nbsp;</p>
<p>10:28:41</p>
<p>ЯРИНІЧ К.В.</p>
<p>Шановні колеги, ну, по-перше, я звертаюсь до вас, щоб ви не спекулювали тими речами, яких немає в законопроекті. І давайте ми уже будемо говорити, дійсно, по правкам проходить, а не казати, що у нас закриваються лікувальні заклади, тому що про це в законопроекті ніхто не говорить і ні де не прописано.</p>
<p>І я підтримую абсолютно свою колегу Ірину Сисоєнко про те, що дофінансування місцевих бюджетів буде спостерігатися, це не виключає можливість дофінансування з місцевих бюджетів.</p>
<p>Тепер повертаюсь до правок. Правка 802, 803, 804 - вони прямо пов'язані між собою та стосуються змін до статті 18 основ законодавства України про охорону здоров'я. Тому я хотів би прокоментувати ці три правки одночасно. Прошу кожну з них поставити зараз на голосування. Ми цього року з вами прийняли Закон про автономізацію, він вніс більшість коректних змін в основу законодавства про охорону здоров'я. Ми зараз намагаємося це зробити ще раз. Тому я прошу…</p>
<p>&nbsp;</p>
<p>ГОЛОВУЮЧИЙ. Шановний пане Яриніч, дякуємо.</p>
<p>Ми зараз ставимо на голосування поправки авторства Сисоєнко, Продан і Яриніча, яку автори просять підтримати. Просимо підтримати, колеги. Голосуємо "за".</p>
<p><b>&nbsp;</b></p>
<p>10:30:21</p>
<p>За-104</p>
<p>Не підтримана.</p>
<p>Пані Богомолець. 807 поправка, це Денісова і вона відхилена. Ви не можете по ній брати слово. Вона відхилена. І ви не її автор.</p>
<p>Наступна 808-а. Хорошо. Я вже оголосила. 808-а.</p>
<p>807 поправка. Я ж її оголосила тільки що, Сергій. Пані Тимошенко просить по ній слово. Просить слово Соболєв. Будь ласка, 808 поправка, це комітету поправка, яка була врахована. Будь ласка, 808-а і 806-а, оголосіть зразу дві тоді. Пане Соболєв, дві: 806-а і восьма. Прошу.</p>
<p>&nbsp;</p>
<p>10:31:02</p>
<p>СОБОЛЄВ С.В.</p>
<p>Соболєв, "Батьківщина". Я звертаюсь до моєї колеги Людмили Денісової. Це якраз є та поправка, яку, на жаль, комітет відхилив. Це поправка про введення страхової медицини. Є аналогічна моя поправка, де я пропонував ввести страхову медицину, починаючи з прийняття закону, до дев'ятнадцятого року.</p>
<p>На жаль, комітет відмовився навіть згадку робити про страхову медицину. Моя пропозиція, тому є 808 поправка, яка фактично виключає абзац, де хоч якась згадка і натяк на страхову медицину, її не підтримувати.</p>
<p>І я пропоную підтримати в такому варіанті поправку Денісової, яка співзвучна з моєю поправкою, про запровадження системи державного медичного страхування з 19-го року. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Мова йшла про поправку 808-у, 806-у. А, Денісова… <i>(Шум у залі) </i>Ну, хорошо, Денісової немає в залі. 807 поправка. Я почула, я зараз. А, я перепрошую, там, за хлопцями пані Денісова. Ви у нас така тендітна жінка, що вас не видно, на жаль, за хлопцями, які стали перед вами і перекрили автора поправки.</p>
<p>Зараз ми ставимо на підтвердження на вимогу Соболєва 806-у і восьму. І потім я даю слово автору поправки. Слава Богу, що ви є.</p>
<p>806-а, голосуємо "за". Комітет просить "за" голосувати.</p>
<p>&nbsp;</p>
<p>10:32:55</p>
<p>За-116</p>
<p>Не підтримано.</p>
<p>808-а. Я ж поставила її, 808-а на підтвердження. Голосуємо, будь ласка. Комітет "за" просить проголосувати, колеги, просить "за" комітет проголосувати.</p>
<p>&nbsp;</p>
<p>10:33:15</p>
<p>За-109</p>
<p>Не підтримано.</p>
<p>Тепер мікрофон пані Денісової, яка є автором поправки 807, відхиленої комітетом. 807 поправка, прошу, пані Денісова.</p>
<p>&nbsp;</p>
<p>10:33:24</p>
<p>ДЕНІСОВА Л.Л.</p>
<p>Шановні колеги, я дуже прошу вас підтримати дану поправку. Чи все ж таки реформа вважається повною мірою проведеною тоді, коли у нас буде запроваджено державне медичне страхування.</p>
<p>В "Перехідних положеннях" є така норма, що уряду внести пропозиції. А у нас на сьогоднішній день вже є багато законів… законопроектів, які є в парламенті і розглянуті комітетом. Наприклад, 4981, де я теж є автором. Тому я прошу підтримати, і щоб в 2019 році реформа, яка зараз пропонується урядом, з нашою підтримкою за загальнообов'язкове державне медичне страхування запрацювало в повному обсязі. Прошу підтримки.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Будь ласка, позиція комітету, чому не підтримали цю поправку. Прошу.</p>
<p>&nbsp;</p>
<p>10:34:22</p>
<p>СИСОЄНКО І.В.</p>
<p>Хочу зазначити про те, що в "Перехідних" та "Прикінцевих" положеннях чітко визначена норма: доручити Кабінету Міністрів&nbsp; України опрацювати питання щодо запровадження загальнообов'язкового соціального медичного страхування. Тобто це закон передбачає пряме доручення для Кабінету Міністрів&nbsp; України.</p>
<p>Те, що зараз ми приймаємо цей законопроект, мова йде про те, щоб ті кошти, які зараз збираються з платників податків, нарешті, почати використовувати саме на оплату медичних послуг. Тож давайте спочатку ефективно в інтересах людей використовувати те, що ми збираємо податками зараз, а наступним кроком думати про те, як збирати додаткові ще податки на загальнообов'язкове медичне страхування.</p>
<p>&nbsp;</p>
<p>ГОЛОВУЮЧИЙ. Дякуємо за роз'яснення.</p>
<p>Колеги, я прошу визначатися по поправці 807 пані Денісової. Ми почули… <i>(Шум у залі) </i>Ну, дайте… От дивіться, коли ваші поправки, пан Мусій, оголошують, хтось кричить? Ну всі ж уважно вас слухають. Зараз зала об'єдналася навколо цієї поправки Денісової. Можна за неї проголосувати чи ні? Дякую.</p>
<p>Будь ласка, голосуємо по поправці 809 пані Денісової. 807-ій. Перекрикують. 807 поправка, пані Денісової. Прошу визначатись.</p>
<p>&nbsp;</p>
<p>10:35:55</p>
<p>За-119</p>
<p>Не підтримана поправка. 119.</p>
<p>Наступна… <i>(Шум у залі) </i>Я не можу повертатись до поправок.</p>
<p>Наступна поправка - номер 809, пан Яриніч. Прошу слово.</p>
<p>&nbsp;</p>
<p>10:36:08</p>
<p>ЯРИНІЧ К.В.</p>
<p>Шановні колеги, правки я прошу зафіксувати: 809, 811, 812, 813, 814, 816, 821, 823 і 825 - вони стосуються запропонованих у законопроекті змін до статті 35-1 Основ законодавства України про охорону здоров'я і вони регулюють порядок надання первинної медичної допомоги. На мою думку, стаття 35-1 у чинній редакції чітко вже виписана, хоча однозначно окремі аспекти вони потребують доопрацювання, але ці опрацювання можуть бути зроблені або ж додатковою постановою Кабінету Міністрів, або ж підзаконними актами. Тому я прошу поставити кожну правку на голосування та підтримати. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я тоді пропоную зробити зараз наступним чином. Нам блок поправок проголошений, я їх зараз по черзі поставлю на голосування і потім ми повернемося до 810-ї - це поправка пана Мусія.</p>
<p>Отже, всі поправки пана зараз Яриніча, це є також пані Продан і Сисоєнко, що стосуються так само страхування, ми ставимо на голосування.</p>
<p>809-а, будь ласка, поправка. Визначайтеся.</p>
<p>&nbsp;</p>
<p>10:37:49</p>
<p>За-115</p>
<p>115. Не вистачило голосів.</p>
<p>811-а. Прошу визначатись, поправка Яриніча. Прошу.</p>
<p>&nbsp;</p>
<p>10:38:06</p>
<p>За-102</p>
<p>102.</p>
<p>Не прийнята.</p>
<p>Будь ласка, 812 поправка. Ну, ми вже йдемо по блоку, як ви сказали. 12-а. 12-а.</p>
<p>&nbsp;</p>
<p>10:38:23</p>
<p>За-92</p>
<p>Не вистачило голосів. 92 голоси.</p>
<p>813-а. 13-а. Ви хочете… Ні, якщо ви хочете… Зупиніть голосування. Ви озвучили блок поправок, якщо ви хочете їх по черзі називати, то тоді я повертаюсь до 810-ї зараз і потім з 813-ї ми… Хорошо, 810-а.</p>
<p>Тоді, шановні колеги, 810-а зараз, це мікрофон Мусій. Будь ласка, мікрофон Мусію включіть, 810 поправка.</p>
<p>&nbsp;</p>
<p>10:38:52</p>
<p>МУСІЙ О.С.</p>
<p>Шановна пані головуюча, я прошу поставити на підтвердження 810 правку, тому що вона стосується надання первинної медичної допомоги в розумінні цього закону. Але я звертаю… хочу звернути вашу увагу, ви не дали мені слово на попередні правки, які були: 796, і 797, і 798. Це три правки різних авторів, але вони одинакові. Ми мусимо…</p>
<p>&nbsp;</p>
<p>ГОЛОВУЮЧИЙ. Я перепрошую, 796 поправку поставили на підтвердження, пані Тимошенко…</p>
<p>&nbsp;</p>
<p>МУСІЙ О.С. Так. Але…</p>
<p>&nbsp;</p>
<p>ГОЛОВУЮЧИЙ. І двічі ставити на підтвердження ми не можемо, шановний пане Мусій.</p>
<p>&nbsp;</p>
<p>МУСІЙ О.С. Але 97 і 98 я просив, вони пов'язані між собою. Це одинакові правки, подивіться, будь ласка, вони різних авторів, але правки одинакові. Одну правку ми відхилили, а дві залишилося, їх треба ставити три разом. Тому я просив повернутися якраз до них, бо вони три разом йдуть. Це однаковісінькі правки. Зверніть на це, будь ласка, увагу і поверніться до тих ще двох правок 7-ї і 8-ї. А зараз 810-у попрошу поставити.</p>
<p>&nbsp;</p>
<p>ГОЛОВУЮЧИЙ. Шановні колеги, ви озвучили поправку 810. Зараз ми за неї будемо голосувати.</p>
<p>Далі. Ми не можемо повертатися безкінечно до поправок, які ми вже пройшли. Пані Тимошенко 796 правку озвучила. Ви піднімали руку по ній. Тому до 796-ї, 7-ї, 8-ї, які ми пройшли, ми повертатися не будемо. А зараз ми 810 правку голосуємо.</p>
<p>Прошу голосуємо. 810 поправка, поправка Мусія.</p>
<p>&nbsp;</p>
<p>10:40:36</p>
<p>За-71</p>
<p>Не підтримана ваша поправка. 71 голос.</p>
<p>Далі. Зараз у нас 813-а, пана Яриніча. Мікрофон, будь ласка.</p>
<p>&nbsp;</p>
<p>10:40:45</p>
<p>ЯРИНІЧ К.В.</p>
<p>Шановні колеги, чинна редакцій Основ законодавства України вже деталізує перелік закладів охорони здоров'я, що надають первинну медичну допомогу. Вона також уточнює, що її можуть надавати і фізичні особи, і підприємці. Я вважаю, що немає&nbsp; необхідності внесення змін&nbsp; до відповідної статті та розширення переліку надавачів послуг на рівні первинної медичної допомоги. Технічні питання стосовно того, хто повинен забезпечувати надання первинної медичної допомоги мають бути врегульовані ліцензійними умовами. Ми знову втручаємось в основи законодавства.</p>
<p>Я прошу поставити та підтримати цю правку. Дякую.</p>
<p>&nbsp;</p>
<p>ГОЛОВУЮЧИЙ. Дякую. Пане Яриніч, ми можемо ставити зараз по порядку 13-у, 14-у, 16-у без ваших коментарів? Без коментарів? Можемо.</p>
<p>Давайте, колеги, ми зараз голосуємо поправка 813 народного депутата Яриніча. Прошу голосувати.</p>
<p>&nbsp;</p>
<p>10:42:03</p>
<p>За-72</p>
<p>72. Не підтримана.</p>
<p>814-а. Ви вимагаєте слово? Будь ласка, мікрофон Яринічу.</p>
<p>&nbsp;</p>
<p>10:42:11</p>
<p>ЯРИНІЧ К.В.</p>
<p>Шановні колеги, в законопроекті було запропоновано визначити, що – я читаю дослівно, – первинна медична допомога безпосередньо надається лікарем з наданням первинної медичної допомоги. Відповідно до визначення медичної допомоги, вона надається професійно підготовленими медичними працівниками, і не тільки лікарями, зважте на це зауваження. Крім того, не зовсім зрозуміло, чи лікар з надання медичної допомоги - це окрема лікарська спеціальність, чи входять до лікарських спеціальностей сімейні лікарі.</p>
<p>Тому, на мою думку, запропоноване положення не є вдалим і не узгоджується із загальним положенням основ. Тому я прошу поставити цю правку на голосування.Дякую.Прошу підтримати&nbsp;</p>
<p>&nbsp;</p>
<p>ГОЛОВУЮЧИЙ. 814-а. Голосуємо, будь ласка. Колеги…</p>
<p>&nbsp;</p>
<p>10:43:18</p>
<p>За-82</p>
<p>814 поправка&nbsp; не підтримана, 82&nbsp; голоси.</p>
<p>Наступна, 816-а.</p>
<p>Пане Яриніч, давайте голосувати.</p>
<p>805-а? 815 поправка. Москаленко. Врахована частково.</p>
<p>Будь ласка, мікрофон пані Тимошенко, вона вимагає на підтвердження.</p>
<p>&nbsp;</p>
<p>10:43:48</p>
<p>ТИМОШЕНКО Ю.В.</p>
<p>Я хочу… Юлія Тимошенко, фракція "Батьківщина".&nbsp; Я хочу звернути увагу, що зараз розглядається так звана медична реформа, яка є медичною аферою насправді. В залі немає депутатів, не пройшли правки, які передбачають введення державної страхової медицини, не пройшла правка по виділенню 7 відсотків ВВП на медицину, не пройшла правка, щоб залишити гроші на утримання системи охорони здоров'я в місцевих бюджетах. Цьому залу, крім корупції, нічого не потрібно.</p>
<p>І тому я зараз від імені фракції "Батьківщина" заявляю, що ми відмовляємося від всіх наших правок, від всіх наших взагалі виступів і реплік і вимагаємо негайно перейти до розгляду законопроектів про зняття недоторканності. Тому що медична афера вона пройде в цьому продажному залі, але недоторканність треба розглядати негайно, тому що люди на площі стоять і чекають цього. Знімайте з депутатів недоторканність.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>10:44:56</p>
<p>ГОЛОВУЮЧИЙ Пані Ірина, будь ласка, прокоментуйте.</p>
<p>&nbsp;</p>
<p>10:45:02</p>
<p>СИСОЄНКО І.В.</p>
<p>Ви знаєте, я хочу сказати про те, що цей парламент має не лише розповідати, якою має бути медицина в нашій державі, не лише обіцяти мають політичні сили, коли вони йдуть на вибори, за те, що вони будуть справді боротись за ухвалення тих законів, які побудують європейські стандарти медичної допомоги в нашій державі. Нарешті прийшов час від слів перейти до діла. Тож комітет наполягає на тому, що в чинній редакції даного законопроекту - це є, по суті, механізм реалізації Конституції України про безоплатну для людей і оплатну зі сторони держави медичну допомогу.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p align=center>&nbsp;</p>
<p>10:45:44</p>
<p>ГОЛОВУЮЧИЙ.&nbsp; Дякую.</p>
<p>Я заради справедливості хочу сказати, що якраз депутати в залі є, і ми плавно підходимо до голосування, тому прошу хвилин за десять, колеги, всім повернутись до сесійної залі.</p>
<p>Зараз ставимо на підтвердження 815 поправку, прошу голосувати "за". Давайте покажемо нашу мобілізацію, прошу вас. Комітет просить підтримати.</p>
<p>&nbsp;</p>
<p>10:46:17</p>
<p>За-94</p>
<p>Не підтримана.</p>
<p>Наступна поправка - 817. Матківський вимагає слова, будь ласка.&nbsp;</p>
<p>&nbsp;</p>
<p>10:46:30</p>
<p>МАТКІВСЬКИЙ Б.М.</p>
<p>Всім доброго дня! Богдан Матківський, 121 виборчий округ, "Народний контроль". Моя правка насправді стосується якраз первинної медичної допомоги на селі. Ви знаєте, саме найбільше села буде стосуватися ця медична реформа, тому що її на селі якраз її не буде, тому прошу поставити, будь ласка,&nbsp; на підтвердження. Дякую.</p>
<p>&nbsp;</p>
<p>ГОЛОВУЮЧИЙ. Вам дякуємо.</p>
<p>Будь ласка, голосуємо, 817-а, це не підтвердження, а просто голосуємо "за" чи "проти" поправки, комітет її відхилив.</p>
<p>&nbsp;</p>
<p>10:47:18</p>
<p>За-75</p>
<p>Не підтримана поправка, 75 голосів.</p>
<p>Наступна поправка. Зараз… Це поправка, поправка… Зараз ми… яка? 828 поправка на підтвердження.</p>
<p>Будь ласка,&nbsp; мікрофон Мусію.</p>
<p>&nbsp;</p>
<p>10:47:38</p>
<p>МУСІЙ О.С.</p>
<p>Шановні народні депутати,&nbsp; я прошу звернути вашу увагу, що ця правка, яка&nbsp; врахована комітетом, вона призведе до розголошення персональних даних наших пацієнтів. Насправді бази даних абсолютно не захищені, і те, що зараз&nbsp; робить Міністерство охорони здоров'я експеримент з базами даних, призведе до абсолютно відкритого шантажу, в тому числі&nbsp; й народних депутатів, через&nbsp; розголошення… через величезний ризик розголошення&nbsp; персональних даних. Тому таку правку враховувати категорично не можна, її краще залишити в тому вигляді, який був запропонований урядом. Тому я прошу&nbsp; саме на підтвердження&nbsp; врахованої правки від комітету, і голосувати або жовтими, або червоними кнопками.</p>
<p>А що стосується загалом так званої пвсевдомедичної псевдореформи, то я привертаю увагу мажоритарних депутатів: завтра вас люди не пустять&nbsp; до себе на округ. І те, що говорила доповідачка, якраз стосується людей, а не народних депутатів, тому що вони&nbsp; приїдуть сюди, все населення України, з&nbsp; протестом, що в них закрили ФАПи&nbsp; і закрили дільничні лікарні. Але&nbsp; правку – на підтвердження.</p>
<p>&nbsp;</p>
<p>ГОЛОВУЮЧИЙ. Ставимо на&nbsp; підтвердження поправку 828 на вимогу Мусія. Колеги, комітет просить підтримати цю поправку. Комітет її підтримав, прошу голосувати "за".</p>
<p>&nbsp;</p>
<p>10:49:10</p>
<p>За-104</p>
<p>104 депутати.</p>
<p>Далі. Володимир Михайлович Литвин вимагає, 818 поправка.</p>
<p>Володимире Михайловичу, це Москаленка, і вона врахована була частково. Будь ласка, вам слово. Але вона була&nbsp; врахована частко.</p>
<p>&nbsp;</p>
<p>10:49:22</p>
<p>ЛИТВИН В.М.</p>
<p>Я дякую, я дуже&nbsp; уважно читаю всі&nbsp; поправки і третій день&nbsp; працюю в сесійні залі, зауважте. Це перше.</p>
<p>Друге. Я відгукуюсь на палкий заклик доповідачки думати про людей. Я думаю, що депутатів багато думає про людей, і, буває, вони знають, що&nbsp; говорити про цей закон.</p>
<p>Друге. Прочитайте проект Державного бюджету і ви побачите, що там пропонується&nbsp; робити з медичною субвенцією.</p>
<p>І третє. Я вам пропоную також прочитати, як&nbsp; витрачалися кошти, використовувались кошти&nbsp; на державні&nbsp; закупівлі медичних препаратів. Висновки&nbsp; Рахункової палати – це, як мінімум, службова недбалість, за великим рахунком, злочин. Треба спочатку розібратися з цими керівниками, а потім&nbsp; вже говорити про реформи.</p>
<p>І я прошу поставити на голосування цю поправку для&nbsp; підтримки її у повному обсязі. Дякую.</p>
<p>&nbsp;</p>
<p>ГОЛОВУЮЧИЙ. 818 поправка на вимогу пана Литвина ставиться на голосування в повному обсязі, тому що комітет її врахував частково. Прошу визначатися.</p>
<p>&nbsp;</p>
<p>10:50:41</p>
<p>За-86</p>
<p>Не підтримана ваша поправка, 86 голосів.</p>
<p>Наступна поправка - 821-а. Це народний депутат Яриніч, який наполягає на слові.</p>
<p>Будь ласка, мікрофон народному депутату зараз Яринічу увімкніть, і він представить свою&nbsp; 821 поправку.</p>
<p>Шановні колеги, відійдіть, будь ласка, від робочого міста депутата Яриніча, щоб ми бачили. Просимо.</p>
<p>&nbsp;</p>
<p>10:50:56</p>
<p>ЯРИНІЧ К.В.</p>
<p>821-а.</p>
<p>Шановні колеги, Основи законодавства –&nbsp; я знову до них повертаюсь, –&nbsp; про охорону здоров'я у статті 38 визнають право пацієнта вільно обирати лікаря і заклад охорони здоров'я. Крім того, чинна редакція статті 35-1 основ законодавства вже надає пацієнту право обирати такого лікаря у порядку, встановленому МОЗ.</p>
<p>У зв'язку з цим я не бачу необхідності знову вносити зміни у відповідні положення і прошу поставити цю правку на&nbsp; голосування. Дякую.</p>
<p>&nbsp;</p>
<p>ГОЛОВУЮЧИЙ. 821 поправка ставиться на голосування. Прошу визначатися.</p>
<p>&nbsp;</p>
<p>10:52:01</p>
<p>За-73</p>
<p>Не підтримана.</p>
<p>825-а, Яриніч. Будете наполягати? Будь ласка, мікрофон Яриніч.</p>
<p>&nbsp;</p>
<p>10:52:10</p>
<p>ЯРИНІЧ К.В.</p>
<p>Шановні колеги, в законопроекті пропонується визначити, що ПМД може надаватися амбулаторно чи за місцем проживання пацієнта. На мою думку, такі норми є технічними і переобтяжують основи зайвими деталями. Знову коригуємо, намагаємося скоригувати основи законодавства. Цього не треба робити, там все чітко виписано. Якщо у нас є бажання внести якийсь хаос, то ми це можемо зробити. Якщо у нас є бажання просто скорелювати один законопроект з іншим, це можна зробити підзаконними актами.</p>
<p>Прошу поставити на підтвердження правку.</p>
<p>&nbsp;</p>
<p>ГОЛОВУЮЧИЙ. Голосуємо, будь ласка, 825 поправку.</p>
<p>&nbsp;</p>
<p>10:53:08</p>
<p>За-83</p>
<p>Не підтримана поправка.</p>
<p>Наступна поправка – 835, народного депутата Соболєва. Соболєв, ви будете наполягати? Сергій Соболєв, 835-а. Не наполягаєте, дякую.</p>
<p>828-а, 828-а на підтвердження. Мікрофон народному депутату Богомолець.</p>
<p>&nbsp;</p>
<p>10:53:31</p>
<p>БОГОМОЛЕЦЬ О.В.</p>
<p>Шановні колеги, даний законопроект, замість того щоби зробити медицину доступною для тих людей, у яких немає грошей, він переводить цю медицину в доступну тільки для багатих і легалізує співоплату. А для тих людей, у яких грошей немає, цей закон відкриває можливість тільки отримати безкоштовне знеболення перед смертю. Він є абсолютно антинародним. Крім того, що він забирає гроші у громад, приведе до закриття лікарень і скорочення медичних працівників, дана стаття, яку я… правку, яку я прошу винести на підтвердження, ще й відкриває можливість до відкриття персональних даних всіх тих, хто будуть проходити лікування.</p>
<p>Прошу поставити на підтвердження.</p>
<p>&nbsp;</p>
<p>ГОЛОВУЮЧИЙ. Ставимо на підтвердження поправку 828 на вимогу пані Богомолець.</p>
<p>&nbsp;</p>
<p>10:54:33</p>
<p>За-120</p>
<p>Не набирає необхідної кількості.</p>
<p>Народний депутат Помазанов, який у нас є автором кількох поправок: 829, 830 і 31-ої, - просить одну хвилину, щоб всі три їх озвучити в одній хвилині. Просимо.</p>
<p>&nbsp;</p>
<p>10:54:50</p>
<p>ПОМАЗАНОВ А.В.</p>
<p>Андрій Помазанов, фракція "Народний фронт". Шановні колеги, ми вже третій день спостерігаємо, як парламентська зала чи в повному, чи не в повному складі намагається все ж таки ухвалити те, що ми називаємо сьогодні медичною реформою. Можна багато говорити мінусів, плюсів за цей законопроект, але ми бачимо, що за ці три дні розбалансовано було навіть те, що, власне, намагався комітет зробити.</p>
<p>Але я хочу задати одне просте питання залу. Чи вирішує цей законопроект, який ми сьогодні намагаємося ухвалити, нагальні проблеми наших громадян: це і лікування за кордоном, це і лікування важкохворих дітей, важкохворих людей, які сьогодні потребують невідкладної допомоги? На жаль, я вимушений констатувати, що ні, він не вирішує цих проблем. А в нашому… Ми пам'ятаємо, нещодавно, як ми голосували зміни до державного бюджету на цей рік і були правки мене і Антона Яценко, які вносили зміни і збільшували фінансування на лікування дітей і на лікування дітей за кордоном, але вони, на жаль, були частково підтримані. І в нашій сесійній залі є наразі лише два законопроекти 7135 і 7135-1…</p>
<p>&nbsp;</p>
<p>ГОЛОВУЮЧИЙ. 30 секунд.</p>
<p>Немає репліки, пане Яценко. Ваше прізвище назвали в позитивному контексті. Вас похвалили, не лаяли.</p>
<p>Будь ласка, 30 секунд, Помазанов.</p>
<p>&nbsp;</p>
<p>10:56:11</p>
<p>ПОМАЗАНОВ А.В.</p>
<p>Колеги, у мене там ще є дві правки, я прошу їх навіть скоротити, я не буду на кожній наполягати, але хвилину хоча б дайте договорити.</p>
<p>Є у нас в парламенті зареєстровані два законопроекти – 7135 і&nbsp; 7135-1 –&nbsp; про внесення змін до Державного бюджету на 2017 рік в частині забезпечення фінансування лікування важкохворих громадян. Це саме те, на що зараз розраховують наші громадяни, які чекають термінових операцій, в тому числі за кордоном, це сотні громадян. І сьогодні моїм законопроектом передбачається збільшення бюджету на цей рік…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Коментар, будь ласка, пані Сисоєнко. І переходимо до голосування цих правок.</p>
<p>&nbsp;</p>
<p>10:56:51</p>
<p>СИСОЄНКО І.В.</p>
<p>Я повністю погоджуюсь з тим, що в першу чергу в нашій державі ми маємо фінансувати і оплачувати все, що стосується надання медичної допомоги дітям. Саме тому в тексті цього законопроекту є пряма норма, що надання медичної допомоги дітям до 16 років буде відбуватись стовідсотково за кошти державного бюджету.</p>
<p>Те, що ви сказали про програму лікування за кордоном, до тих важкохворих людей, які є в нашій державі. Я хочу звернути вашу увагу, що це має бути безпосередня поправка внесення змін до державного бюджету України. І ми всі разом підтримаємо вашу ініціативу про збільшення видатків в державному бюджеті на цю державну програму.</p>
<p>&nbsp;</p>
<p>ГОЛОВУЮЧИЙ. Дякуємо за роз'яснення. Голосуємо по черзі.</p>
<p>829 поправка, Помазанова. Він просить не ставити. Дякуємо за конструктив. Рухаємось далі, шановні колеги.</p>
<p>Поправка номер… зараз, я шукаю, шукаю, і все озвучимо. 38-а ваша врахована, шановний пане Мусій. 838-а частково врахована. Мусій вимагає слова, будь ласка. До 39-ї ми ще не дійшли.</p>
<p>&nbsp;</p>
<p>10:58:07</p>
<p>МУСІЙ О.С.</p>
<p>Шановні народні депутати, ця правка стосується того, на що звернуло увагу Головне юридичне управління Верховної Ради.&nbsp; А саме, Головне юридичне управління Верховної Ради зауважило - подивіться, будь ласка, в його висновку, - про те, що в такому вигляді до другого читання, якщо не буде враховано повністю моя правка, буде порушено Закон про ціни і ціноутворення. І буде протиріччя між законами.</p>
<p>І якщо ми врахуємо у повному вигляді, то цей закон не буде порушено. Тому, може, ми краще підемо шляхом законодавства і врахуємо висновок навіть юридичного управління Верховної Ради? Це стосується виключно технічних речей насправді.</p>
<p>Тому прошу підтримати в повному обсязі, а не частково, як врахував комітет.</p>
<p>&nbsp;</p>
<p>ГОЛОВУЮЧИЙ. Просимо визначитись сесійну залу по поправці 838-ій, яку комітет врахував частково. Голосуємо, будь ласка.</p>
<p>&nbsp;</p>
<p>10:59:12</p>
<p>За-65</p>
<p>Голосів не достатньо. Богомолець просить, народний депутат, поставити на підтвердження поправку 833 комітету, комітету, який її підтримав. Мікрофон Богомолець.</p>
<p>&nbsp;</p>
<p>10:59:24</p>
<p>БОГОМОЛЕЦЬ О.В.</p>
<p>Шановні колеги! Ще раз наголошую, що даний законопроект зробить ситуацію в охороні здоров'я ще гіршою. Медицина стане доступною тільки для тих, у кого є гроші. Цей законопроект для багатих про легалізацію співоплати. Натомість ми не вводимо обов'язкове медичне страхування, яке дозволить створити справедливу допомогу і на якій наголошує експертна спільнота.</p>
<p>Вчора профспілки всієї України, профспілки медичні, профспілки швидкої допомоги виступили категорично з не підтримкою даного законопроекту, а з підтримкою інших законопроектів і за реформування галузі, а не таким чином.</p>
<p>Прошу поставити поправку комітету на підтвердження.</p>
<p>&nbsp;</p>
<p>ГОЛОВУЮЧИЙ. Голова комітету просить поставити на підтримку позицію комітету. Я спочатку дам комітету позицію висловити, а потім будемо ставити ваше прохання як голови комітету.</p>
<p>Просимо.</p>
<p>&nbsp;</p>
<p>11:00:23</p>
<p>СИСОЄНКО І.В.</p>
<p>Шановні громадяни, дуже дивним виглядає те, як голова Комітету з охорони здоров'я збиває принципово важливі поправки для законопроекту, які були сформовані рішенням Комітету з охорони здоров'я. Я наполягаю на важливості цієї норми, прошу підтримати цю поправку.</p>
<p>І ще раз наголошую, для всіх, хто нас зараз слухає та дивиться, те, що даним законопроектом&nbsp; сформований механізм, де має бути повна 100-відсоткова оплата саме державою, за кошти державного бюджету оплати медичних послуг. Все інше не відповідає дійсності.</p>
<p>&nbsp;</p>
<p>ГОЛОВУЮЧИЙ. На вимогу голови комітету я ставлю на підтвердження поправку, яка комітетом була підтримана, 833-я. Прошу залу підтримати.</p>
<p>&nbsp;</p>
<p>11:01:25</p>
<p>За-129</p>
<p>129 голосів.</p>
<p>Наступна поправка номер 847 Мусія. Будь ласка.</p>
<p>&nbsp;</p>
<p>11:01:33</p>
<p>МУСІЙ О.С.</p>
<p>Шановні народні депутати, звертаю вашу увагу про те, що моя позиція повністю співпадає як професіонала, який працював в системі охорони здоров'я на відміну від усіх інших, в тому числі і доповідачів цього законопроекту, які&nbsp; одного дня не пропрацювали в системі охорони здоров'я. Повністю з розумінням, що охорона здоров'я – це система, а не частково якесь регулювання одного чи другого процесу.</p>
<p>Саме тому, коли вводиться програма державних гарантій, то вона має стосуватися громадського здоров'я і профілактики. Ця правка, яка відхилена комітетом, вона позбавить українців профілактики, крім того, що вона позбавить грошей територіальні громади, крім того, що вона позбавить лікарів заробітної плати і призведе до їх скорочення, крім того, що вона закриє половину закладів охорони здоров'я, і медична допомога буде абсолютно недоступна для українців, так вона ще і, відсутність цієї правки, забере профілактику у них, і ми не зможемо за державний кошт проводити профілактику. Це додаткове навантаження на кишеню громадян, які…</p>
<p>&nbsp;</p>
<p>ГОЛОВУЮЧИЙ. Голосуємо за 847 поправку, будь ласка, Мусія.</p>
<p>&nbsp;</p>
<p>11:02:58</p>
<p>За-63</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p align=center>&nbsp;</p>
<p>11:03:03</p>
<p>ГОЛОВУЮЧИЙ. 63. Рішення не прийнято.</p>
<p>Наступна: 851-а.</p>
<p>852-а.</p>
<p>854-а.</p>
<p>856-а.</p>
<p>857-а. <i>(Шум у залі)</i></p>
<p>Яринічу включіть мікрофон, будь ласка. Яриніч.</p>
<p>&nbsp;</p>
<p>11:03:25</p>
<p>ЯРИНІЧ К.В.</p>
<p>Прошу, колеги, по правці 859. Пропоную у "Прикінцевих та Перехідних положеннях" надати Кабінету Міністрів України не тримісячний строк, як там прописано, а місячний строк, тому що ми повинні негайно щось виправити у системі охорони здоров'я. І коли мої колеги, які присутні у цьому залі, кажуть, що вони лікарі, то я вас запевняю, не тільки ви лікарі, не тільки ви зараз переживаєте за охорону здоров'я. А казати про те, що ми ще погіршимо доступ до медичної допомоги, от якщо ми не&nbsp; приймемо цей законопроект, то ми, дійсно, погіршимо доступ до медичної галузі.</p>
<p>Дякую. Прошу 859 поставити на підтвердження.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Ставлю на підтвердження поправку 859. Комітет її підтримав і просить її підтримати. Прошу голосувати. Ні, це не підтвердження, ні, це… Стоп! Відмінити голосування, прошу. Відмінити голосування. Це не правильно ви сформулювали, це не підтвердження, ваша поправка була відхилена.</p>
<p>Отже, хто підтримує поправку Яриніча, прошу голосувати. Комітет її відхилив. Прошу голосувати, колеги. І автори правок коректно висловлюйте свою позицію.</p>
<p>&nbsp;</p>
<p>11:04:57</p>
<p>За-73</p>
<p>Рішення не прийняте.</p>
<p>Ігор Шурма, 858-а.</p>
<p>&nbsp;</p>
<p>11:05:03</p>
<p>ШУРМА І.М.</p>
<p>858 поправка стосується надання певних повноважень Міністерству охорони здоров'я, що дасть можливість уникнути цілого ряду корупційних ризиків.</p>
<p>Я зараз звертаюся до громадян України, ви повинні знати як вас сьогодні обдурили, вчора. В цьому залі були проголосовані цілий ряд пропозицій народних депутатів підтриманих комітетом, які стосувалися того, щоб зліквідувати основні поняття співоплати, а також гарантії заробітної плати лікарів.</p>
<p>Крім того, для того, щоб цей закон запрацював потрібно виділити гроші, цих грошей треба 5 відсотків внутрішнього валового продукту і ця поправка зліквідована.</p>
<p>Що це означає? Грошей немає, гарантії 250 відсотків підвищення зарплати медиків немає, і люди будуть доплачувати за свої медичні послуги. На цьому настоювали дуже багато людей і це була принципова позиція доповідача, вона говорила, що я доб'юся цих змін. Сьогодні вас обманюють, це голосувати не можна, бо це анти…</p>
<p>&nbsp;</p>
<p>ГОЛОВУЮЧИЙ. 858 поправка комітетом відхилена, хто підтримує, я прошу голосувати.</p>
<p>&nbsp;</p>
<p>11:06:28</p>
<p>За-72</p>
<p>Рішення не прийняте.</p>
<p>855-а. Сергій Мельничук. Будь ласка, включіть мікрофон.</p>
<p>&nbsp;</p>
<p>11:06:37</p>
<p>МЕЛЬНИЧУК С.П.</p>
<p>Сергій Мельничук, позафракційний. Шановні колеги і шановні громадяни України! Нас і вас всіх розвели! В першому читанні цей законопроект йшов через Комітет соціального захисту. Із цього законопроекту залишилось тільки опрацювати питання запровадження соціально-державного медичного страхування. Вот все, що залишилося від медичного страхування, від тих телепередач, які проводили, як порівнювали і так далі.</p>
<p>Що робиться цим законопроектом? Забираються всі субвенції і вчора доповідачка сказала, що всі затрати, які будуть… повинні йти були на комунальні послуги, на електроенергію, будуть братися з місцевих бюджетів. Саме до вас потім ми будемо направляти тисячі керівників медичних закладів, вони будуть іти до вас і питати, де гроші. Дякую.</p>
<p>&nbsp;</p>
<p>ГОЛОВУЮЧИЙ. Сисоєнко, одна хвилина.</p>
<p>&nbsp;</p>
<p>11:07:44</p>
<p>СИСОЄНКО І.В.</p>
<p>Я хочу зазначити виступаючому, що, по-перше, ви є членом профільного Комітету з охорони здоров'я, і хочу наголосити, хоч ви і не приймали участь в розгляді законопроекту в комітеті, але, в той же час, законопроект доопрацьовувався саме в Комітеті з охорони здоров'я. Це перше.</p>
<p>Друге. Те, що стосується медичної субвенції та комунальних видатків на комунальні послуги. Це було рішення Верховної Ради України минулого року під час голосування державного бюджету. Я особисто повністю&nbsp; підтримаю те, що саме держава має взяти на фінансування оплату комунальних медичних послуг, і виступала з цією темою, і вносила поправки під час голосування за ці зміни. І буду продовжувати наполягати на тому, щоб повернути ці видатки саме на утримання держави для того, щоб не перевантажувати місцеві бюджети, які і так не мають сьогодні коштів для таких важливих видатків як утримання медичних закладів.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>853-а, 854-а. Мусій. Включіть мікрофон.</p>
<p>&nbsp;</p>
<p>11:08:50</p>
<p>МУСІЙ О.С.</p>
<p>Шановні народні депутати, привертаю вашу увагу, і прошу, у мене ще одна залишиться правка, 856, пізніше. Добре? Зараз&nbsp; по цих двох, 853 і 854, які відхилені.</p>
<p>Насправді, шановні народні депутати, вчора відбулася, позавчора, величезна маніпуляція, те, що рішенням&nbsp; комітету була відхилена співоплата, яка була в першому читанні, вчора через підтвердження правок знову введена співоплата. Майте на увазі, якщо буде проголосовано з відхиленими правками, які підтверджував пан Пинзеник, то буде введена співоплата громадянам за медичну допомогу, якщо буде проголосовано в такому вигляді законопроект розбалансований. Він потребує не тільки серйозного доопрацювання, в ідеалі він потребує заміни. Тому за нього не те що не можна категорично голосувати, ви проголосуєте за додаткову співоплату громадянам медичної&nbsp; допомоги. Ну, це ж в рамки ніякі не влазить.</p>
<p>Щодо конкретної 53 правки, прошу підтвердити.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Колеги, я згоден з вами, що коли ми розглядали правки, як і в будь-якій великій реформі, відбулось розбалансування законопроекту. І тому, як і по кожній реформі, визначений комітетом представник, а це є Ірина Сисоєнко, перед голосуванням зачитає перелік правок, до яких, вона вважає, необхідно повернутись для того, щоб законопроект був збалансований. Ми ці правки підтримаємо і після того перейдемо до прийняття закону. Зараз, наскільки мені відомо, комітет працює над тим, пані Ірина, щоб правильно визначити, які правки є ключовими для того,&nbsp; щоб не був розбалансований.</p>
<p>Зараз я поставлю, попереднє голосування, 855 на підтвердження, вона була підтримана комітетом і комітет просить її підтвердити. Прошу голосувати, прошу підтримати 855 правку. Прошу голосувати.&nbsp;</p>
<p>І хочу повідомити, що нам лишилося 15 правок, за 5-7 хвилин ми перейдемо до&nbsp; прийняття рішення, і я прошу усіх заходити в зал.</p>
<p>&nbsp;</p>
<p>11:11:04</p>
<p>За-150</p>
<p>Рішення не прийняте.&nbsp;</p>
<p>І прошу приготуватись до голосування.</p>
<p>Я ставлю на голосування поправку 853 Мусія, вона відхилена, комітет її відхилив. Хто її&nbsp; підтримує? Прошу голосувати. Голосуємо.</p>
<p>&nbsp;</p>
<p>11:11:30</p>
<p>За-90</p>
<p>Рішення не прийняте.&nbsp;</p>
<p>І 854-а, комітетом відхилена, але Мусій просить її підтримати. Прошу голосувати, прошу визначатись. Комітет відхилив.&nbsp;</p>
<p>&nbsp;</p>
<p>11:11:52</p>
<p>За-76</p>
<p>Рішення не прийняте.&nbsp;</p>
<p>Тепер 856-а. Мусій.</p>
<p>867-а.&nbsp; Березенку приготуватись. І, колеги, прошу всіх запрошувати в зал.</p>
<p>Будь ласка, пане Мусій. 856-а.</p>
<p>&nbsp;</p>
<p>11:12:06</p>
<p>МУСІЙ О.С.</p>
<p>Шановні народні депутати! Я прошу дуже уважно, остання моя правка, останнє слово, можна так сказати, "перед розстрілом української медицини"&nbsp; і перед геноцидом української нації, яку запровадить оця псевдореформа від абсолютних непрофесіоналів з Міністерства охорони здоров'я. Тому прошу дуже уважно подумати перед тим, як натиснути зелені кнопки за псевдореформу. Тому що реформою це і не пахне, а українському народу, я закликаю тих радіослухачів, які сьогодні слухають і дивляться зараз зал, подивитися, які фракції, якщо, не дай Бог, ця псевдореформа пройде, будуть голосувати.</p>
<p>Мають намір голосувати фракція "Народний фронт", фракція БПП і фракція "Самопоміч". Оце ті люди, які хочуть знищити половину українського народу через псевдо медичну реформу. Подумайте перед тим, як ви будете наступний раз йти на вибори, за кого ви будете голосувати. Коли&nbsp; ви не зможете навіть дійти до медичних працівників і до лікарень, які будуть знищені. Але на підтвердження цю правку прошу&nbsp; поставити 85…</p>
<p>&nbsp;</p>
<p>ГОЛОВУЮЧИЙ. 856 правка, Мусія, комітет її відхилив, хто підтримує прошу голосувати.</p>
<p>&nbsp;</p>
<p>11:13:35</p>
<p>За-93</p>
<p>93. Рішення не прийняте.</p>
<p>857-а, Сергій Березенко, включіть мікрофон.</p>
<p>&nbsp;</p>
<p>11:13:42</p>
<p>БЕРЕЗЕНКО С.І.</p>
<p>Шановний головуючий, шановні колеги,&nbsp; ця правка, яку я зараз хочу і хотів би зачитати, просив би, щоб вона була долучена до тих, які ми будемо читати в кінці як формуючий закон. Була широка дискусія з приводу того, чи зможемо ми запустити первинну ланку з 1 січня 2018 року? Ми прийшли до компромісу з Кабміном, що ми отримаємо ще два роки, до двох років перехідного періоду, де може фінансувати і за рахунок субвенцій, і за нової моделі, це та правка, яка дасть компроміс в зал. Тому правка доповнити пункт 2 розділу четвертого "Прикінцеві положення" та "Перехідні положення" другим реченням наступного змісту "тимчасово, протягом 2018-2019 років, за рішенням Кабінету Міністрів України допускається фінансування надання первинної медичної допомоги комунальним закладам охорони здоров'я, що не уклали договори про медичне обслуговування населення, з уповноваженим органом, шляхом надання субвенцій з державного бюджету відповідним місцевим бюджетам. Умови, порядок та строки надання такої субвенції визначаються Кабінетом Міністрів". Прошу зараз не наполягаю, але в кінці прошу поставити…&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>859-а. Не наполягає.</p>
<p>860-а. Не наполягає.</p>
<p>872-а. Не наполягає.</p>
<p>873-я. Не наполягає.</p>
<p>879-а… Я перераховую, не реагуйте так емоційно. Спочатку - Ігор Шурма, а потім – пані Оля. Шурмі включіть мікрофон, будь ласка.</p>
<p>&nbsp;</p>
<p>11:15:18</p>
<p>ШУРМА І.М.</p>
<p>Я звертаюся до&nbsp; громадян України. Сьогодні вас чисто обманюють, і&nbsp; дуже прикро, що це&nbsp; роблять люди, які себе асоціюють з&nbsp; Революцією Гідності. Для того, щоб цей законопроект запрацював і&nbsp; піднімалася&nbsp; заробітна плата лікарів, потрібна заробітна плата, гроші. Сьогодні сума, яка рівнозначна 5 відсотків внутрішнього валового, ВВП, викреслено з&nbsp; цього закону, грошей на підняття зарплати не буде. Вам обіцяли, що&nbsp; ліквідується співоплата і платні&nbsp; послуги в&nbsp; закладах охорони здоров'я, цим законопроектом це&nbsp; все ліквідовано співоплата буде.&nbsp;&nbsp;</p>
<p>Більше того, я звертаюся до пана Андрія Парубія, відповідно&nbsp; до шостої частини статті 21 Закону України "Про Регламент" голосування законопроекту в цілому не проводиться, якщо виникають суперечності та прогалини в даному законопроекті, які не дозволяють застосувати цей&nbsp; законопроект відповідно до норм Конституції,&nbsp; а платні послуги – це є порушення 22-ї, 49-ї, 64 статті&nbsp; Конституції. Закон антиконституційний.</p>
<p>&nbsp;</p>
<p>ГОЛОС ІЗ ЗАЛУ. Ганьба!</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Оля Богомолець. Будь ласка, включіть&nbsp; мікрофон.</p>
<p>&nbsp;</p>
<p>11:16:32</p>
<p>БОГОМОЛЕЦЬ О.В.</p>
<p>Шановні колеги, шановні українські громадяни! Я ще раз&nbsp; наголошую, що даний законопроект приведе до закриття лікарень, до виїзду лікарів, які вже виїхали – 66&nbsp; тисяч – з України, до того, що в майбутньому утворяться черги для того, щоб просто попасти на спеціалізовану консультацію і та співоплата, яка&nbsp; на сьогоднішній день не озвучується, а це сотні тисяч гривень&nbsp; по операціях, по втручаннях, які ляжуть на плечі соціально незахищених громадян. У цей закон повернута вами співоплата, що ви маєте за все це платити – ті&nbsp; люди, у яких немає грошей, тому що співоплата повернута. І я вимагаю правку 875, яка була відхилена, яка дозволяє застосовувати&nbsp; положення цього закону тільки&nbsp; на етапі до&nbsp; введення обов'язкового медичного страхування. Лише обов'язкове медичне страхування є правдивою реформою, і українська спільнота, медична, підтримує медичну реформу, але не таку антинародну, яка приведе до збільшення смертності, до збільшення того, що люди просто не зможуть отримувати допомогу.</p>
<p>Прошу…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Я ставлю на голосування поправку 875 народного депутата Богомолець. Комітет її відхилив.</p>
<p>Хто підтримує, прошу голосувати.</p>
<p>І прошу заходити в зал народних депутатів, прошу всіх голів фракцій запросити депутатів у зал.</p>
<p>&nbsp;</p>
<p>11:18:01</p>
<p>За-79</p>
<p>Рішення не прийнято.</p>
<p>876-а.</p>
<p>878-а.</p>
<p>876-а, Богомолець, будь ласка.</p>
<p>&nbsp;</p>
<p>11:18:10</p>
<p>БОГОМОЛЕЦЬ О.В.</p>
<p>Шановні колеги, я&nbsp; ще раз повертаюсь до того, що цей закон зробить для соціально незахищених громадян, для тих, у яких нема грошей на співоплату, він зробить медичну допомогу взагалі, поступлення в лікарню&nbsp; зробить недоступним.</p>
<p>Тому наполягаю, що лише введення загальнообов'язкового медичного страхування дозволить створити соціально справедливу систему охорони здоров'я, захистити і лікарів, захистити українських пацієнтів від того свавілля, яке зараз відбувається.</p>
<p>Ще раз наголошую, що медичні профспілки, профспілки всієї України, профспілки роботодавців, профспілки швидкої допомоги не підтримують цей законопроект.</p>
<p>Не можна нав'язувати людям те, що їм потрібно буде виконувати! 5 тисяч медиків вийшли на вулицю, в Кабінет Міністрів передано&nbsp; 100 тисяч підписів тих людей, які не погоджуються з цим законопроектом, з вимогами поставити інші законопроекти на голосування, з вимогою призначити легітимного&nbsp; міністра, тому що сьогодні немає людини, яка несе юридичну відповідальність за все, що відбувається.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Будь ласка, пані Ірина Сисоєнко.</p>
<p>&nbsp;</p>
<p>11:19:23</p>
<p>СИСОЄНКО І.В.</p>
<p>Хочу зазначити про те, що все, що було тільки що сказано виступаючим, не відповідає суті і меті цього законопроекту.</p>
<p>Я знаю, що багато медиків, звичайних лікарів, медсестер чекають медичної реформи по всій Україні, у багатьох районних, міських, обласних лікарнях, там, де ми з народними депутатами перебували під час&nbsp; поїздок та обговорення медичної реформи. Люди підтримують цей законопроект.</p>
<p>Не підтримують законопроект лише керівники профспілок, які звикли формувати інтереси відповідно до позицій деяких політичних сил. Тож я дуже прошу, щоб ті маніпуляції і ті страшилки, які зараз є в цьому залі, не впливали на те, що має робити парламент України і ухвалювати нарешті медичну реформу, а не лише 26 років про неї розповідати.</p>
<p>&nbsp;</p>
<p>ГОЛОВУЮЧИЙ. Дякую, пані Ірино.</p>
<p>І я ставлю на голосування поправку 876. Комітетом вона відхилена. Прошу голосувати, хто підтримує.</p>
<p>&nbsp;</p>
<p>11:20:39</p>
<p>За-110</p>
<p>Рішення не прийняте.</p>
<p>885-а, Мельничук Сергій. Включіть мікрофон. 885-а.</p>
<p>&nbsp;</p>
<p>11:20:46</p>
<p>МЕЛЬНИЧУК С.П.</p>
<p>Сергій Мельничук, позафракційний. Пане Голово, я звертаюся до вас. Ви говорили, що будете оголошувати ще правки, які потрібно врахувати. Зверніть увагу, якщо ви будете оголошувати правки, за які вже парламент проголосував проти, не підтвердив їх, ви маєте кожну правку окремо поставити на голосування. В іншому разі ви порушите Регламент. Не ставте на підтвердження скопом всі правки, які вже були відхилені, ви порушите Регламент. Ви розумієте, що цей закон доленосний для України, він впливає на здоров'я нації!</p>
<p>&nbsp;</p>
<p>ГОЛОВУЮЧИЙ. На голосуванні наполягаєте?</p>
<p>&nbsp;</p>
<p>МЕЛЬНИЧУК С.П. Так, наполягаю, щоб законодавство України залишилося в тій редакції, яка є. І далі ми розглянули Закон 7065, який пропонує комітет. Дякую.</p>
<p>&nbsp;</p>
<p>ГОЛОВУЮЧИЙ. Отже, не наполягає по 885 правці. І колеги, в нас лишилося 888-а, 889-а, 893-я, і все, це остання правка. Яка? 65-у ми вже пройшли, вибачте. Ми вже пройшли 65-у.</p>
<p>Колеги, 893-я, це була остання правка, яку ми проговорювали. Таким чином в 3-денній важкій непростій роботі ми пройшли обговорення проекту Закону про державні фінансові гарантії. І зараз ми можемо переходити до прийняття рішення. Я запрошую всіх депутатів в зал.</p>
<p>Голову комітету… Представника комітету я прошу приготуватись до доповіді. Кінцевої доповіді.</p>
<p>Колеги! Поки депутати заходять в зал… Я прошу заходити в зал, приготуватись до голосування. Я зачитаю оголошення, яке надійшло в Президію Верховної Ради України. І представника комітету прошу приготуватись до доповіді.</p>
<p>Оголошення! Відповідно до статті 60 Регламенту Верховної Ради України та згідно з протоколом загальних зборів депутатської фракції політичної партії "Об'єднання "Самопоміч" від 6 жовтня повідомляю про виключення зі складу депутатської фракції політичної партії "Об'єднання "Самопоміч" народного депутата Веселової Наталії Василівни.</p>
<p>Пані Ірина, ви готові до доповіді? Будь ласка, пані Ірина, доповідайте. 3 хвилини.</p>
<p>&nbsp;</p>
<p>11:23:28</p>
<p>СИСОЄНКО І.В.</p>
<p>Шановні колеги, закон, який ми розглядали протягом трьох днів, має бути прийнятий Верховною Радою в тому вигляді, в якому він справді побудує ефективний механізм реалізації статті 49 Конституції України про безоплатну для людей медичну допомогу. Тож нарешті має бути ухвалене те законодавство, яке дасть можливість не лише на нормі закону, чи в нормі Конституції, чути людям про безоплатну медичну допомогу, якої немає в нашій державі, за все сьогодні люди платять самостійно з своїх кишень. І ми маємо нарешті ухвалити той закон, який сформує нові умови в наших медичних закладах.</p>
<p>Тож, для того щоб цей законопроект був прийнятий ефективним та збалансованим, щоб кожна норма відповідала всьому тому, що ми сформували разом з урядом, разом з народними депутатами, Комітетом з охорони здоров'я, і щоб в результаті його реалізації цей закон став добром для людей, я хочу зачитати ті поправки, які визначені важливими рішенням Комітету з охорони здоров'я. І прошу вас їх підтримати під час голосування за даний законопроект.</p>
<p>Поправканомер 2, поправка номер 8, поправка 14, 22, 23, 24, 33, 89, 97, 105, 107, 122, 146, 147, 149, 150, 210, 213, 228, 270, 275, 291, 330, 358, 404, 424, 428, 479, 464, 486, 490, 513, 517, 518, 523, 547, 570, 572, 574, 617, 625, 630, 641, 642, 643, 644, 649, 664, 668, 674, 675, 676, 677, 678, 679, 680, 684, 697, 733, 737, 771, 775, 780, 788, 783, 790, 791, 793, 796, 799, 805.</p>
<p>&nbsp;</p>
<p>ГОЛОВУЮЧИЙ. Додайте 30 секунд.</p>
<p>&nbsp;</p>
<p>СИСОЄНКО І.В. Больше! Я перечитываю поправки.</p>
<p>&nbsp;</p>
<p>ГОЛОВУЮЧИЙ. Одну хвилину додайте.</p>
<p>&nbsp;</p>
<p>СИСОЄНКО І.В. Поправка 806, 808, 828, 833, 842, 855, 862, 867, 891. Це саме ті поправки, які визначені рішенням Комітету з охорони здоров'я тими, які мають сформувати якісний та ефективний цей законопроект. Для того, щоб він був не лише проголосованим папірцем, а щоб він нарешті став реальною тією реформою, яка запрацює в медичних закладах в інтересах пацієнтів та в інтересах медичних працівників по всій Україні.</p>
<p>Тож я звертаюся до головуючого, ставлячи на голосування цей законопроект, врахувати ті поправки, які визначено рішенням Комітету з охорони здоров'я…</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, я прошу… я озвучу вашу поправку, Березенко, я озвучу її. Я прошу, колеги, в такий відповідальний момент, коли ми переходимо до голосування, зайняти робочі місця. В Верховну Раду України прибув Прем'єр-міністр України Володимир Борисович Гройсман. Привітаємо Гройсмана, будь ласка. <i>(Оплески) </i></p>
<p>&nbsp;Колеги, я прошу зараз приготуватися до голосування. Я прошу зайняти свої робочі місця. Законопроект – один з ключових для проведення реформи, від якого залежить доля мільйонів. І тому я прошу дуже відповідально підійти до голосування. І я прошу зайняти робочі місця і приготуватися до голосування.</p>
<p>І я ставлю на голосування першу пропозицію: повернутися до тих правок, які були названі представником комітету з трибуни Верховної Ради&nbsp; України під стенограму. Я прошу народних депутатів підтримати комітет і підтримати реформу, повернутися до правок, які були названі Іриною Сисоєнко.</p>
<p>Колеги, прошу голосувати і прошу підтримати. Кожен голос має значення, кожен голос має вагу. Голосуємо, колеги! Прошу підтримати. Голосуємо! Прошу підтримати. Прошу усіх підтримати.</p>
<p>&nbsp;</p>
<p>11:29:07</p>
<p>За-226</p>
<p>Сконцентруйте, колеги. Займіть місця, зайдіть в зал, будь ласка.</p>
<p>Я ставлю на голосування пропозицію підтвердити всі правки, які були названі Іриною Сисоєнко, а також правку, яка була названа Сергієм Березенком під стенограму. Я прошу сконцентруватися, підтвердити всі правки, які були названі Іриною Сисоєнко і Сергієм Березенком як компромісну. Прошу голосувати, прошу підтримати. На підтвердження правок, прошу голосувати. Прошу підтримати, колеги. Кожен голос. Голосуємо, колеги.</p>
<p>&nbsp;</p>
<p>11:29:56</p>
<p>За-229</p>
<p>Рішення прийнято.</p>
<p>І я переходжу… Ми переходимо до прийняття рішення. І я ставлю на голосування проект Закону про державні фінансові гарантії надання медичних послуг та лікарських засобів (№ 6327) у другому читанні та в цілому з тими правками, які були нами підтверджені, з правкою, яку зачитав Березенко під стенограму, з техніко-юридичними правками. Прошу голосувати і прошу підтримати, колеги. Історичне рішення, голосуємо. Підтримаємо медичну реформу, колеги. Голосуємо. Прошу підтримати. Голосуємо, колеги.</p>
<p>&nbsp;</p>
<p>11:30:48</p>
<p>За-240</p>
<p>Рішення прийнято.</p>
<p>Я вітаю і народних депутатів, вітаю комітет, який готував, вітаю Прем'єр-міністра України, вітаю весь уряд з тим великим, важким рішенням, до якого ми довго йшли. Я думаю, це ще один важливий зразок нашої роботи, нашої співпраці і великої перемоги.</p>
<p>Будь ласка, 1 хвилина, Володимир Гройсман. 1 хвилина.</p>
<p>&nbsp;</p>
<p>11:31:16</p>
<p>ГРОЙСМАН В.Б.</p>
<p>Вельмишановний пане Голово Верховної Ради України, шановні колеги народні депутати! У багатьох людей є велике бажання, щось змінювати, а у деяких одиниць є бажання щось критикувати. Наше завдання: зробити медицину такою, щоб вона була якісною по відношенню до українських громадян. Ми могли нічого не зробити і терпіти оте зубожіння, яке є в українських лікарнях. А сьогодні вашою відповідальністю, нашими спільними зусиллями ми починаємо важку працю зміни системи медицини в інтересах українських громадян і в інтересах українських лікарів.</p>
<p>Слава Україні! І дякую вам.</p>
<p>&nbsp;</p>
<p>ГОЛОВУЮЧИЙ. Героям слава!</p>
<p>Але, колеги, я хочу вам нагадати: у нас є два супроводжуючих закони, які ми маємо проголосувати, це зміни до Бюджетного кодексу. Я прошу не розходитись, це буде скорочена процедура, але ми маємо їх проголосувати, зміни до бюджету.</p>
<p>І ми переходимо до наступного питання порядку денного: проект Закону про внесення змін до Бюджетного кодексу України щодо забезпечення державних фінансових гарантій надання медичних послуг та лікарських засобів (номер 6604 і 6604-1). І я прошу підтримати розгляд за скороченою процедурою. Прошу голосувати. І прошу підтримати.</p>
<p>&nbsp;</p>
<p>11:32:46</p>
<p>За-180</p>
<p>180 – за.</p>
<p>Хочу повідомити, це проблема, але не спрацювала карточка в Ірини Геращенко. Це плюс один голос. Ми їх не дораховуємо. Не спрацювала карточка в Ірини Сисоєнко. Це плюс один голос. На жаль, так відбулося і я повідомляю про це публічно: і Сисоєнко, і Геращенко підтримують медичну реформу, але, на жаль, карточка не спрацювала.</p>
<p>Тепер я запрошую до доповіді першого заступника міністра охорони здоров'я Супрун Уляну. Пані Уляна, будь ласка, на найвищу трибуну нашої держави.</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p align=center>&nbsp;</p>
<p>ГОЛОВУЮЧИЙ. Будь ласка, до слова запрошуємо - пані Уляна Супрун.</p>
<p>&nbsp;</p>
<p>11:33:36</p>
<p>СУПРУН У.Н.</p>
<p>Доброго дня! Перше, хочу подякувати народним депутатам України за підтримку медичної реформи. Ціла країна чекає на ці медреформи. Дякую вам за підтримку і за співпрацю.</p>
<p>Законопроект 6604 є технічним для реалізації прийнятого законопроекту 6327. Він передбачає зміни до Бюджетного кодексу, необхідні для реалізації реформи фінансування охорони здоров'я. Три головні зміни.</p>
<p>Перше. Реалізує принцип, гроші йдуть за пацієнтом. Відтепер медичні заклади, з якими укладено договори про надання послуг пацієнтам будуть отримувати виплати на надані пацієнтам медичні послуги напряму з держбюджету без посередників. Ця зміна запустить конкуренцію за пацієнтів, надасть якісним медичним закладам кошти на розвиток, захистить регіони та медичні заклади від ручного керування фінансами і дозволить лікарям отримати гідний офіційний дохід.</p>
<p>Друга зміна. Чітко фіксує ролі державного та місцевих бюджетів в системі охорони здоров'я. Державний бюджет відповідатиме за оплату закладам медичних послуг, що входять до програми медичних гарантій, а місцеві бюджети зможуть підтримувати та розвивати комунальні заклади охорони здоров'я, реалізовувати місцеві програми в охороні здоров'я. Розведення бюджетних витрат допоможе місцевій владі зосередитись на сфері своєї компетенції, інвестиціях у своїй лікарні. Залучення фахових кадрів у свою громаду і розвитку транспортної інфраструктури для кращого доступу пацієнта до закладів.</p>
<p>І третя зміна. Забезпечує перехідний період для змін у системі фінансування з 2018 року принцип "гроші ідуть за пацієнтом" запрацює і на первинній ланці, протягом 2018-го до 2019-го років - вторинний, третинний рівень медичної допомоги продовже фінансуватися через медичну субвенцію, а в 2020 році …</p>
<p>&nbsp;</p>
<p>ГОЛОВУЮЧИЙ. Одну хвилину додайте, будь ласка, пані Уляні Супрун.</p>
<p>&nbsp;</p>
<p>СУПРУН У.Н.&nbsp; … а з 20-го року медична допомога всіх рівнів перейде на принцип "гроші ідуть за пацієнтом та оплату медичних послуг". Дворічний підготовчий період дозволить системі пройти зміни&nbsp; без шоків.</p>
<p>Дякую, і дякую за підтримку.</p>
<p>&nbsp;</p>
<p>11:36:08</p>
<p>ГОЛОВУЮЧИЙ. Дякую, шановна пана Уляна.</p>
<p>Я хочу сказати пану Абдулліну, да, що це сесійна зала вимагала скорочену процедуру, а пані Уляна не представляє комітет і не представляє сесійну залу, вона представляє міністерство.</p>
<p>Пані Уляна, ми просимо вас на міце.</p>
<p>І зараз для доповіді альтернативного законопроекту 6604-1 ми запрошуємо народного депутата України Віктора Михайловича Пинзеника.</p>
<p>Дякуємо.</p>
<p>&nbsp;</p>
<p>11:36:38</p>
<p>ПИНЗЕНИК В.М.</p>
<p>Шановні народні депутати! Чим відрізняється проект закону, який запропонував я порівняно з урядовим проектом? Урядовий проект передбачає поєднання двох систем фінансування. От уявіть собі, що ви купили пляшку води в магазині, а за тару вам сказали, "підіть хай голова Верховної Ради оплатить". Бо саме таку змішану модель передбачає урядовий проект. Комунальні платежі ідуть окремо, і окремо надається медична послуга без комунальних платежів, і оплачується медична послуга.</p>
<p>Уявіть собі ситуацію, в селі, де немаєамбулаторії, немає поліклініки, хтось у власному будинку відкрив і надає послуги первинної медичної допомоги, він опиняється в нерівних умовах, тому що комунальні платежі згідно урядового проекту закону передбачається компенсувати тільки державним і комунальним закладам, медичним закладам.Тим самим звужується змагальність системи медицини – це перша принципова відмінність мого проекту закону, який передбачає, що оплата комунальних послуг включається в тариф, тариф повинен оплачувати всі елементи і послуги.</p>
<p>Друга принципова відмінність стосується того, що урядовий проект передбачає після переходу на систему оплати послуг збереження подвійної системи фінансування для деяких медичних установ. Деякі медичні установи, крім оплати послуг, матимуть право на додаткове бюджетне фінансування. Цього не може бути, це суперечить ідеї реформи: або ми утримуємо медичні установи, або ми переходимо на оплату медичних послуг. Це дві принципові відмінності мого проекту закону порівняно з урядовим проектом.</p>
<p>І накінець, я хочу висловити великий жаль з приводу того, що непогана ідея, закладена в першому читанні в проект закону, в кінцевому варіанті тільки що перетворена, м'яко кажучи, в невідомо що.</p>
<p>&nbsp;</p>
<p>ГОЛОВУЮЧИЙ. Дякуємо, шановний колега.</p>
<p>Слово для співдоповіді надається по цим двом законопроектам: і який представляв уряд, і який представляв народний депутат Пинзеник, - надається голові підкомітету з питань бюджету Костянтину Іщейкіну.</p>
<p>Будь ласка, пане Костянтине, представте нам позицію комітету.</p>
<p>&nbsp;</p>
<p>11:39:03</p>
<p>ІЩЕЙКІН К.Є.</p>
<p>Шановна головуюча, шановні народні депутати та запрошені! Комітет з питань бюджету на своєму засідання 6 вересня розглянув законопроекти про внесення змін до Бюджетного кодексу урядовий 6604 та альтернативний 6604-1, що передбачають новий порядок фінансового забезпечення закладів, заходів і програм у сфері охорони здоров'я та змінюють відповідальність та здійснення таких видатків між державним і місцевим бюджетом.</p>
<p>Обидва законопроекти, як задекларовано, пов’язані із запровадженням нової моделі державних фінансових гарантій надання медичних послуг та лікарських засобів згідно із урядовими ініціативами в законопроекті 6327. Так, в урядовому законопроекті, 6604, передбачається за рахунок державного бюджету здійснювати, серед іншого, видатки на первинну, вторинну, екстрену медичну допомогу в межах державного гарантованого пакета, крім оплати комунальних послуг, енергоносіїв комунальних закладів.</p>
<p>При цьому, медична субвенція може надаватися лише протягом 2018-2019 років для фінансового забезпечення окремих видів медичних послуг. На відміну від урядового в законопроекті 6604-1 пропонується не виключати з державного гарантованого пакету видатки на оплату комунальних послуг та енергоносіїв комунальних закладів охорони здоров'я. Водночас з 1 січня 2020 року запровадити співфінансування з місцевих бюджетів оплати медичних послуг в обсязі вартості саме таких видатків.</p>
<p>В комітеті під час розгляду таких пропозицій відбулася тривала дискусія з приводу запровадження запропонованої моделі, насамперед, щодо прогнозованих обсягів видатків на виконання закону та можливостей їх забезпечення фінансовими ресурсами в наступному та майбутніх бюджетних періодах, оскільки відповідних фінансово-економічних розрахунків до законопроектів не надано. Окремо належить зауважити, що з метою уникнення правових колізій деякі положення законопроектів потребують узгодження з умовами та структурою бюджетного кодексу. Пропонується в першому та третьому реченні…</p>
<p>&nbsp;</p>
<p>ГОЛОВУЮЧИЙ. Будь ласка, ще хвилину, завершити.</p>
<p>&nbsp;</p>
<p>ІЩЕЙКІН К.Є. У першому та третьому реченнях абзацу 6 підпункту 10 пункту 1 після слів "пов'язаних із наданням" додати слово "первинної". За наслідками розгляду комітет ухвалив наступне рішення: рекомендувати Верховній Раді за результатами розгляду в першому читанні законопроектів 6604 та 6604-1 прийняти за основу законопроект 6604, доручивши Комітету з питань бюджету підготувати зазначений законопроект до другого читання з врахуванням окремих положень законопроекту 6604-1, а також зауважень і&nbsp; пропозицій суб'єктів права законодавчої ініціативи та подати його на розгляд Верховної Ради після прийняття в цілому базового законопроекту 6327.</p>
<p>Прошу підтримати.</p>
<p>&nbsp;</p>
<p>ГОЛОВУЮЧИЙ. Дякуємо, дякуємо, шановні колеги. Це ми з пані Іриною досі не можемо зрозуміти, як так, що саме дві картки не спрацювали.</p>
<p>Я прошу записатися на обговорення&nbsp; законопроекту 6604, 6604-1, і будемо обговорювати цей&nbsp; законопроект.</p>
<p>Будь ласка, Ігор Лапін. Хто буде виступати від фракції "Народного фронту"?&nbsp; Ігор Лапін.</p>
<p>&nbsp;</p>
<p>11:42:48</p>
<p>ЛАПІН І.О.</p>
<p>Прошу передати слово&nbsp; Медуниці.</p>
<p>&nbsp;</p>
<p>ГОЛОВУЮЧИЙ. Будь ласка, прошу мікрофон пану Медуниці ввімкнути.</p>
<p>&nbsp;</p>
<p>11:42:53</p>
<p>МЕДУНИЦЯ О.В.</p>
<p>Це важливий пов'язаний&nbsp; законопроект, тому бюджетний&nbsp; комітет його підтримав і&nbsp; підтримує цей законопроект. Фракція "Народного фронту", прошу&nbsp; віддати голоси "за".</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Зараз&nbsp; ми надаємо слово народному депутату… Хто&nbsp; виступає від…&nbsp; Каплін виступає від "Блоку Петра Порошенка". Будь ласка, народному депутату Капліну.</p>
<p>&nbsp;</p>
<p>11:43:24</p>
<p>КАПЛІН С.М.</p>
<p>Сергій Каплін, голова&nbsp; Соціалістичної партії України.</p>
<p>Я хочу звернутися до десятків мільйонів&nbsp; наших співгромадян, аби з сьогоднішнього голосування вони&nbsp; зробили чіткі і далекоглядні висновки щодо якості української політики, послідовності&nbsp; фракцій у парламенті і справжніх намірів тих партій, які сьогодні складають основу політичних&nbsp; еліт.</p>
<p>Дорогі, вельмишановні українці, я&nbsp; рекомендую кожному з вас ретельно&nbsp; проаналізувати, хто і як голосував за цю медреформу, і як окремі заяви політичних сил&nbsp; розходяться з тим, як&nbsp; відстоюють інтереси, ваші інтереси, в залі парламенту. Офіційно заявляю, що за дорученням Соціалістичної партії України, Федерації профспілок України я&nbsp; голосував проти цієї злочинної, ганебної, цинічної так званої медичної реформи.</p>
<p>Разом з тим наголошую, що низка політичних сил, які рвуть тут сорочку на трибуні Верховної Ради України за простих людей, які організовують мітинги в підтримку простих людей, голосували за цю реформу. Наслідком цієї реформи буде тотальне знищення сільської медицини, наслідком цієї реформи буде узурпація всіх фінансових ресурсів і дерибан фінансових ресурсів, наслідком цієї реформи буде&nbsp; продовження геноциду над простими українцями і знищення державної системи охорони здоров'я.</p>
<p>Ми наголошуємо ще раз: наступні вибори мають… дочасні вибори мають перезавантажити український парламент і у парламенті…</p>
<p>&nbsp;</p>
<p>ГОЛОВУЮЧИЙ.&nbsp; Я прошу говорити по темі! Вимкніть мікрофон, будь ласка.</p>
<p>Шановні колеги, тільки що… <i>(Шум у залі)</i> Я хочу звернутися до сесійної зали. В нас за Регламентом є види, дві форми виступів: від фракції і від депутата. Зараз був виступ від фракції, а ви представили позицію&nbsp; не фракції.</p>
<p>Від фракції БПП, хто буде виступати від фракції БПП?</p>
<p>Будь ласка, народному депутату Мельнику дві хвилини. І я перепрошую, це – порушення Регламенту, але ми маємо почути позицію фракції, а не народного депутата.</p>
<p>І я прошу не закликати до дострокових виборів. Це не стосується обговорення медреформи.</p>
<p>Дякую.</p>
<p>&nbsp;</p>
<p>11:45:54</p>
<p>МЕЛЬНИК С.І.</p>
<p>Фракція партії "Блок Петра Порошенка" підтримує зміни, закладені в законі 6604. Вони необхідні для того, щоб запустити нову систему фінансування галузі охорони здоров'я вже в наступному році, зокрема, первинну медико-санітарну допомогу.</p>
<p>Хотів би також зазначити, що ми переходимо на нову систему фінансування оплати послуг. Важливо, що закон передбачає перехідний період. Ніхто не&nbsp; збирається ламати існуючу систему фінансування первинної ланки без міцного працюючого підґрунтя оновленої системи. Тобто і&nbsp; лікарі, і утримання інфраструктури, амбулаторій та ФАПів залишатиметься на існуючому рівні доти, допоки не запрацює нова модель фінансування, не набере обертів і не почне&nbsp; реально&nbsp; забезпечувати медичні заклади.</p>
<p>Крім того, держава продовжить програми охорони здоров'я у частині боротьби з епідеміями, підтримки програм профілактики та лікування захворювань.</p>
<p>Важливо, що лікарні отримають більшу автономію у розподілі своїх коштів, що відповідає духу реформи децентралізації. Це стане додатковою можливістю для збільшення оплати праці медичного персоналу, конкуренції, підвищить якість роботи та престиж професії медика.</p>
<p>Тому фракції партії "Блок Петра Порошенка" виступає за ухвалення закону 6604. Дякую.</p>
<p>&nbsp;</p>
<p>ГОЛОВУЮЧИЙ. Дякуємо, шановний колега, за позицію фракції БПП, яка за цей законопроект.</p>
<p>І тепер, будь ласка, від "Батьківщини" народний депутат Сергій Соболєв, просимо.</p>
<p>&nbsp;</p>
<p>11:47:46</p>
<p>СОБОЛЄВ С.В.</p>
<p>Шановні колеги, що це за законопроект, щоб ви розуміли. Спочатку зал півроку тому проголосував за автономізацію медичних закладів, де ми створили фактично систему, коли накінець-то буде система відповідальності медиків за тих пацієнтів, яких вони обслуговують. Після цього другим логічним кроком повинно було бути обов'язкове державне медичне страхування. Ми замість цього вводимо цю недолугу медичну реформу, якою фактично автомізацію медичних закладів ліквідовуємо. Замість цього ми створюємо орган центральної виконавчої влади, на який вже в бюджеті наступного року передбачається 200 мільйонів гривень лише на фінансування заробітної плати. Після цього стало зрозуміло, що медична реформа провалилася, тому вноситься третій законопроект, той, який ми зараз будемо розглядати, щоб дозволити фактично з місцевих бюджетів відбирати гроші на фінансування тих медичних програм, яких не буде вистачати завдяки цій медичній реформі.</p>
<p>Ви ж кажіть правду. Тобто це означає, що держава залазить в кожний місцевий бюджет і додатково до того, що вона відібрала вже в цій так званій медичній реформі, ще буде відбирати на ці так звані утримання нового органу.</p>
<p>Наша фракція, без сумніву, не буде підтримувати цей законопроект. І ми вимагаємо повернутися до Закону "Про обов'язкове медичне страхування". Дякуємо.</p>
<p><b>&nbsp;</b></p>
<p>ГОЛОВУЮЧИЙ. Дякуємо вам, пане Сергію.</p>
<p>Будь ласка, Олег… Ігор Мосійчук від Радикальної партії. Будь ласка, пане Ігорю.</p>
<p>&nbsp;</p>
<p>11:49:52</p>
<p>МОСІЙЧУК І.В.</p>
<p>Ігор Мосійчук, Радикальна партія Олега Ляшка.</p>
<p>Шановний український парламенте! Шановний український народе! Наша фракція у вільному режимі голосувала за так звану медичну реформу. І вина за це лежить в тому на виконуючому обов'язки міністра охорони здоров'я. Чому? Тому що не те, що до українців не доведена суть реформи, тому що зараз можна сідницею до українського парламенту повернутись, тому що не доведено до жодного українця це питання, тому що не слухає виконуючий обов'язки. А хто ж голосував і агітував "за"? Хто тут кричить про бариг у владних кабінетах? Ті, хто загорнувся в синьо-жовті прапори зараз і є по суті такими самими баригами. І ви несете таку саму відповідальність за те, що буде відбуватися в медицині. Так само як відповідальність несе Прем'єр-міністр, який сьогодні на засіданні фракції сказав, що він, а не міністр охорони здоров'я, буде нести відповідальність. Йому я вірю. І хочу побачити, як це буде відбуватися.</p>
<p>А щодо самого міністерства і самого виконуючого обов'язки, то час визначитись: на українському чи іноземному стільці сидить міністр. І час визначитись: на користь українського народу чи якогось іншого народу працює виконуючий обов'язки міністра.</p>
<p>Розглядаючи зараз цю так звану медичну реформу, кожен з нас має пам'ятати, що бере на себе повну відповідальність перед українцями за їхнє життя і здоров'я, повну.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Будь ласка, народний депутат Долженков.</p>
<p>&nbsp;</p>
<p>11:52:02</p>
<p>ДОЛЖЕНКОВ О.В.</p>
<p>Шановні громадяни українські, в першу чергу звертаюся до вас, оскільки це дійсно доленоснийзаконопроект, стосується безпосередньо вашого здоров'я. От, ви бачите, як деякі представники фракцій, нібито опозиційних фракцій, які себе так позиціонують, говорять про те, що деякі у вільному режимі голосували, деякі були апологетами цієї законодавчої ініціативи. Але говорити – одне, а робити – інше.</p>
<p>То, що депутат говорить з трибуни і те, що робить, - це різні речі. Громадян України не можна обдурити. І вони знають, хто проголосував за зазначену медичну реформу. Фракція "Опозиційний блок" спочатку наполягала на тому, що ця реформа є ганебною, що вона не слугує інтересам українських громадян, оскільки скорочення кількості лікувальних закладів, перекладання фінансування їх на місцеві бюджети не призведе до покращення надання медичних послуг, як передбачено зокрема цим законопроектом. Адже спочатку говорили про бюджетну децентралізацію. Скоротили медичну субвенцію в частині…</p>
<p>&nbsp;</p>
<p>ГОЛОВУЮЧИЙ. Одна хвилина ще, будь ласка.</p>
<p>&nbsp;</p>
<p>ДОЛЖЕНКОВ О.В. Дякую.</p>
<p>Спочатку скорочували медичні субвенції в частині житлово-комунальних послуг. Говорили про те, що це буде стимулювати енергоефективність. Цей законопроект 6604, як і 6604-1, стосуються взагалі скасування медичної субвенції!</p>
<p>Ось вам комплексний підхід цієї коаліції та деяких фракцій, які на єдиному пориві голосували з цією коаліцією про їх бачення медичної реформи. Що вони бачать? Це скорочення медичних закладів. Перенесення тих видатків, тих медичних закладів, які залишаться зокрема на місцеві бюджети розвитку. Тут говорять про те, що зараз в місцеві бюджети надходження збільшуються на 30 відсотків.</p>
<p>Але чомусь замовчують про те, що видаткова частина збільшується на 60, на 80 відсотків.</p>
<p>&nbsp;</p>
<p>ГОЛОВУЮЧИЙ.&nbsp; Дякуємо. Все, вибачте, будь ласка, це вже перебір регламенту конкретний.</p>
<p>Будь ласка, останній виступаючий. Передостанній виступаючий, будь ласка, пан Семенуха від "Самопомочі", від "Самопомочі".</p>
<p>&nbsp;</p>
<p>11:54:36</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч".</p>
<p>Шановні колеги, наша фракція буде підтримувати обидві законодавчі ініціативи.</p>
<p>Але, оскільки ми сьогодні вже говоримо про бюджетний процес, я хочу звернутися до пані Уляни Супрун та публічно прокоментувати платникам податків. Пані міністр, звертаюся до вас. Я прошу вас прокоментувати філософію уряду. З одного боку, уряд пропонує в проекті бюджету на 2018 рік збільшити фінансування внутрішніх військ, внутрішньої армії, збільшити фінансування на Генеральну прокуратуру, збільшити фінансування на Нацгвардію, на поліцію, з одного боку. Разом з тим, уряд пропонує зменшити державну медичну субвенцію на 4,5 мільярда гривень. Я хочу зрозуміти, в чому ж логіка полягає. Відповідно з ким збираємося воювати? Забираємо у людей гроші і фінансуємо внутрішні війська?</p>
<p>Більше того, зверніть увагу, що уряд знову пропонує залізти в кишеню громадам і перекласти на них фінансування комунальних послуг закладів медичної освіти. Якщо великі міста будуть просто пограбовані, то малі села і селища банально не зможуть оплатити комунальні послуги.</p>
<p>Фракція "Самопоміч" вимагає припинити грабування місцевого самоврядування, і за рахунок силового блоку відновити фінансування в повному обсязі.</p>
<p>Дякую. Прошу прокоментувати.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Хвилина, будь ласка, від "Відродження" пану Шипку. І потім коаліція завершить це обговорення, пан Андрій Бурбак. Прошу.</p>
<p>&nbsp;</p>
<p>11:56:10</p>
<p>ШИПКО А.Ф.</p>
<p>Доброго дня, шановні колеги! Шановний український народ! На жаль, те, що відбулося зараз в залі, і те голосування, яке всі радіють, не є справді медичною реформою. І якщо ви чесно подивитеся у документи, і подивитеся, що буде відбуватися, то зрозумієте, що це не реформа, це піарна реформа.</p>
<p>Ця реформа, люба реформа, повинна будуватися на економічній основі. Звідкіля будуть братися гроші? Шановні колеги, подивіться у проект бюджету 2018, яке було фінансування, таке воно і залишиться фінансування. Звідкіля ви візьмете все, що ви обіцяєте людям? Так ви їх візьмете з карманів у людей. А ми категорично проти цього. Тому ми і зареєстрували законопроект, рік вже лежить. Ми казали Міністерству охорони здоров'я, 4981, пройшов слухання. Наша реформа базується на обов'язковому соціальному медичному страхуванні, коли всі люди будуть захищені, і тоді це буде дійсно реформа, а не те, що ви розпіарили. І чому ви радуєтесь, тому, що лікарні будуть закриватися, тому, що половина сімейних лікарів не хватає у місцевості. Поїдьте у свої округи і поспілкуйтеся…</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p align=center>&nbsp;</p>
<p>11:57:25</p>
<p>ГОЛОВУЮЧИЙ. Дякую.</p>
<p>Шановні колеги, через 2 хвилин відбудеться голосування. Тому я прошу і Апарат Верховної Ради, я вже не зможу, вже часу немає, 12 година, я не зможу вже надати слово більше нікому. Я прошу голів фракцій і Апарат Верховної Ради запросити депутатів у зал.</p>
<p>І зараз заключний виступ, від "Народного фронту" Бурбак. Але вибачте, я можу надати тільки 1 хвилину і не більше. Вибачте, пане Максиме. 1 хвилина, Бурбак. "Фронт" ще не мав слова. Будь ласка, через хвилину голосування, прошу всіх займати робочі місця.</p>
<p>Будь ласка, Максим Бурбак.</p>
<p>&nbsp;</p>
<p>11:57:55</p>
<p>БУРБАК М.Ю.</p>
<p>Шановні колеги, я хотів би привітати фракції коаліції і також фракції, які підтримали початок медичної реформи і врешті-решт продовження. Чому? Тому що зараз така ситуація у медицині, що немає чим лікувати. Давайте говорити правду людям: ніхто без рішень органів місцевого самоврядування не закриє лікарні. Годі годувати людей політичним сміттям, я вам кажу, люди добрі. Тому я ще раз хочу повторити, що ми будемо голосувати за дані законопроекти, тому що реформу треба розпочинати. І хочу нагадати колишнім регіоналам про їх експеримент над медициною і до чого це привело у Дніпропетровській області.</p>
<p>Тому впевнений, що ми маємо продовжити нашу осінь реформ, продовжувати працювати у парламенті, у комітетах для того, щоб показати, що парламент дієвий і реформування країни, яке не робилось 26 років, врешті-решт розпочалося. Вітаю вас з цим. Дякую.</p>
<p>&nbsp;</p>
<p>ГОЛОВУЮЧИЙ. Дякую, колеги.</p>
<p>Отже, переходимо до голосування, бо вже 12 година. Хочу наголосити, що без прийняття цього закону наш попередній не запрацює.</p>
<p>Хочу нагадати рішення комітету. Комітет пропонує: 6604 прийняти за основу з урахуванням пропозицій комітету, а 6604-1 врахувати при доопрацюванні до другого читання. Так? І тому, колеги, є рекомендація, щоб ми прийняли за основу 6604. І комітет, і уряд всі пропозиції альтернативного включать під час підготовки до другого читання. Давайте ми сконсолідуємося навколо 6604 і підтримаємо його за основу.</p>
<p>Колеги, займіть робочі місця, ми переходимо до прийняття рішення, колеги. Ви знаєте, у нас голос до голосу по медичній реформі. І тому я прошу припинити дискусії, а підійти до робочих місць і приготуватись до голосування.</p>
<p>Отже, колеги, я ставлю на голосування проект Закону про внесення змін до Бюджетного кодексу України щодо забезпечення державних фінансових гарантій надання медичних послуг та лікарських засобів (номер 6604) за основу з врахуванням пропозицій комітету і з гарантією, що пропозиції 6604-1 будуть прийняті до другого читання. Прошу підтримати. Прошу проголосувати за основу в тій редакції, яку я зачитав. Колеги, прошу підтримати, кожен голос. Голосуємо. Прошу проголосувати. Прошу підтримати. Голосуємо.</p>
<p>&nbsp;</p>
<p>12:00:48</p>
<p>За-234</p>
<p>234 – за. Рішення прийняте.</p>
<p>Колеги, в нас залишається ще один закон з питань медицини. Це є проект Закону про підвищення доступності та якості медичного обслуговування у сільській місцевості (7117). Колеги, вже 12 година. Колеги, давайте я на 15 хвилин продовжую і давайте його приймемо, колеги, це буде правильним.</p>
<p>І я ставлю на голосування пропозицію, щоб ми проект закону 7117 розглянули за скороченою процедурою. Прошу проголосувати. Прошу підтримати. За скорочену.</p>
<p>&nbsp;</p>
<p>12:01:46</p>
<p>За-212</p>
<p>212. Рішення прийняте.</p>
<p>І я запрошую до доповіді Представника Президента України у Верховній Раді Луценко Ірину Степанівну. Пані Ірина, будь ласка, на трибуну.</p>
<p><b>&nbsp;</b></p>
<p>12:02:07</p>
<p>ЛУЦЕНКО І.С.</p>
<p>Шановні колеги, забезпечення якості, доступності, своєчасності медичного обслуговування у сільській місцевості є одним із пріоритетних завдань галузі і охорони здоров'я. Актуальність даного питання визначається як станом здоров'я сільських мешканців, так і відсутністю необхідної кількості закладів, застарілістю медичного обладнання та нестачею кваліфікованих спеціалістів у сільській місцевості. Зазначене разом з низькою оплатою праці і неналежними умовами проживання визначає незадовільну якість життя вказаної&nbsp; категорії громадян, а таких у нас&nbsp; в Україні майже 40 відсотків.</p>
<p>Саме тому Президентом України внесено на розгляд парламенту та визначено як невідкладний проект Закону України про підвищення доступності та якості медичного обслуговування у сільській місцевості (реєстраційний номер 7117).</p>
<p>Мета законопроекту полягає у встановлені засад регулювання та основних напрямків розвитку охорони здоров'я у сільській місцевості. Зокрема, передбачені законопроектом напрями розвитку охорони здоров'я на відміну від існуючої системи медичного обслуговування покликані максимально наблизити медичне обслуговування до міст проживання кожного пацієнта в сільській місцевості, забезпечити належну оснащеність сучасним медичним обладнанням закладів охорони здоров'я, передбачити додаткові стимули для залучення медичних працівників до роботи у сільській місцевості шляхом забезпечення їх службовим транспортом, житлом, можливостями для отримання освіти, підвищення кваліфікації, медичної літератури, інше.</p>
<p>Таким законопроектом пропонується створення телеметричних мереж, які нададуть можливість використовувати такі інструменти телемедицини як телемедичне консультування, телемедичний консиліум, телеметрію…</p>
<p align=center>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. Одну хвилину, завершуйте, будь ласка.</p>
<p>&nbsp;</p>
<p>ЛУЦЕНКО І.С. ... домашнє телеконсультування. Згадані інструменти дозволять застосовувати електронну діагностику та лікування з використанням дистанційного зв'язку. Таким чином, ухваленого, внесеного Президентом України законопроекту створить правові підстави для забезпечення гарантії&nbsp; рівного доступу громадян до охорони здоров'я, підвищення якості медичного обслуговування шляхом залучення кваліфікованих медичних та фармацевтичних працівників, а отже, покращення здоров'я населення в сільській місцевості.</p>
<p>З огляду на зазначене, прошу вас, шановні народні депутати, підтримати законодавчу ініціативу Президента.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ. Дякуємо, шановна пані Ірино.</p>
<p>Я прошу слово для співдоповіді зараз надати голові Комітету з питань охорони здоров'я пані Ользі Богомолець. Будь ласка, пані Оля.</p>
<p>&nbsp;</p>
<p>12:05:17</p>
<p>БОГОМОЛЕЦЬ О.В.</p>
<p>Шановні колеги, шановні народні депутати! Комітет охорони здоров'я на&nbsp; своєму засіданні&nbsp; розглянув проект Закону 7117, поданий Президентом України та підтримав даний законопроект за основу і в першому читанні.</p>
<p>Хочу пояснити вам, що означає телемедицина. Багато людей думають, що це лікар, який буде сидіти перед телевізором і дивитись на пацієнта, насправді, це зовсім не так. Коли телекомунікаційні мережі будуть проведені в села, де живе сьогодні 13 мільйонів людей, на фельдшерсько-акушерських пунктах в сільських амбулаторіях де немає лікаря, де є медсестра чи фельдшер, буде стояти електрокардіограф і дистанційно, через систему Інтернет фельдшер чи медсестра зможе передати електрокардіограму на відстані лікарю або навіть професору в університет. Таким чином професійна, високоякісна, доступна допомога буде доходити до кожного віддаленого села. Не тільки електрокардіограму можна оцифрувати і передати на відстані, це можуть бути будь-які аналізи, навіть ультразвукову діагностику можна читати і діагностувати на відстані. Це означає, що за допомогою цього інструмента, а власне телекомунікаційні мережі є лише інструментом, вони ще не гарантують якість медичної допомоги тому що, але вони надають можливість і діагностувати, і навчати, і надавати системну допомогу. І, власне, на відміну від законопроекту 6327, який руйнує сільську медицину, цей проект 7117 надає можливість надати високоякісну допомогу, навіть&nbsp; професора консультацію в віддалене село де немає лікаря, за допомогою Інтернету. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Шановні колеги, я прошу записатися на обговорення. Врахуйте, що у нас сім хвилин залишилось і на обговорення, і на голосування.</p>
<p>Будь ласка,&nbsp; від Радикальної партії, Олег Ляшко.</p>
<p>&nbsp;</p>
<p>12:07:35</p>
<p>ЛЯШКО О.В.</p>
<p>Олег Ляшко, Радикальна партія. Медицини в Україні немає – це знає кожен українець, який, не дай Бог, ходив до лікарні. Якщо у тебе немає грошей – лягай, помирай. Якщо у тебе з'явилась хвороба, для того, щоб отримати допомогу, ти повинен винести останнє з хати. Тому не треба тут 26 років причитати, що медицина гине, вона давно загинула. Якби ви лікувалися і робили пластичні операції не по "Шаріте" німецьких, а в українських, сільських, районних клініках, то ви б це знали, що в Україні медицини немає. А у людей лікуватися за кордоном немає стільки грошей, як у вас, бо вони стільки не накрали, і в офшори ті гроші не виводили.</p>
<p>Тому є очевидний факт, що робити: або залишити так як є, або якщо є хоча б один із мільйону шанс змінити і дати можливість українцям довше жити і отримувати цю допомогу, як я мав би поступити як лідер? Не як політикан, який 26 років дурить людей, не як брехун-популіст, а лідер, за якого голосують мільйони, тому що вони розраховують, що я їм зроблю щось їм краще.</p>
<p>От поставте себе, кожен із українців, хто мене чує, поставте себе на моє місце? На одних вагах – не міняти нічого, хай далі помирають, хай далі не отримують люди допомоги, без грошей, без всього іншого. А на других вагах – один шанс із мільйони, один шанс із 10 мільйонів. Я вибираю другі ваги. Якщо цей шанс із мільйона дасть можливість українцям отримати достойну медичну допомогу, я за це голосую. Саме тому, особисто я голосував за цю медреформу. Я не знаю, як зробить уряд, бо імплементація закону – це їхня відповідальність, але на вимогу нашої фракції в законі записали заборону на закриття лікарняних закладів і скорочення медичних працівників, для того щоб жертвами цієї реформи не стали&nbsp; лікарі і українці, якщо є шанс&nbsp; змінити його…</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, від "Самопомочі" Роман… Олександр Данченко, просимо.</p>
<p>&nbsp;</p>
<p>12:09:52</p>
<p>ДАНЧЕНКО О.І.</p>
<p>Шановні колеги, ми багато говоримо про цифрову економіку і телемедицина – це є частиною цифрової економіки, звичайно, це потрібно розвивати.</p>
<p>По-друге, це чудовий додаток до тієї медичної реформи, яку ми сьогодні проголосували, тому що віддалені села, віддалені закутки можуть отримати, дійсно, якісні послуги телемедицини.</p>
<p>Але я хочу сказати, є дуже важливим, не бігти поперед паровозу, і щоб не було таким чином, що ми зараз&nbsp; набудуємо телемедицину, але&nbsp; закупимо багато обладнання, але це працювати не буде. Основою всієї цифрової економіки, дистанційного навчання, телемедицини це є цифрова інфраструктура, яку потрібно спочатку побудувати, а потім такі сервіси туди робити.</p>
<p>Тому я&nbsp; звертаюсь до Кабінету Міністрів&nbsp; України про те, що спочатку потрібно побудувати цифрову інфраструктуру, бо телемедицина не буде працювати&nbsp; без 90 відсотків покриття 4G і оптичних ліній зв'язку. Це дуже є важливим.</p>
<p>На жаль, у Кабінеті Міністрів до сих пір відсутня людина, яка б відповідала за всю галузь і розуміла, що потрібно робити. Немає стратегії – немає… нічого немає. Тому, безумовно,&nbsp; телемедицину, як частину цифрової економіки, як доступність медицини, потрібно підтримувати.</p>
<p>Є зауваження до цього законопроекту, але між&nbsp; першим та другим читанням ми можемо їх прибрати. Тому: голосуємо, але&nbsp; Кабінет Міністрів у першу чергу повинен побудувати цифрову інфраструктуру країни. В Індії, в Сінгарпурі, в Польщі такі речі запускалися тільки після того, коли&nbsp; 90 відсотків населення країни має високошвидкісний доступ до Інтернету і це не 3G, це 4G. І хочу нагадати вам, що 4G борониться тут… в цьому залі ми не&nbsp; голосуємо Закон про електронні комунікації і новий&nbsp; Закон&nbsp; про радіочастотний ресурс. За цифрову економіку, але з&nbsp; розумом! Підтримуємо.</p>
<p>&nbsp;</p>
<p>ГОЛОВУЮЧИЙ. Дякуємо.</p>
<p>Будь ласка, від "Опозиційного блоку" Долженков.</p>
<p><b>&nbsp;</b></p>
<p>12:12:03</p>
<p>ДОЛЖЕНКОВ О.В.</p>
<p>Шановні колеги, зараз розглядається законопроект щодо підвищення доступності та якості медичного обслуговування в сільській місцевості. Цей законопроект є декларацією, адже немає реальних чинників для його реалізації. Чому? Телемедицина – це медична послуга, яка надається за допомогою засобів телекомунікаційного зв’язку, яких на селі немає, немає відповідної&nbsp;&nbsp; цифрової інфраструктури. Це добра декларація, це така мета, яку ставить перед собою чинна влада для того, щоб її досягнути її незрозуміло, коли. А які практичні кроки в напрямку реалізації цієї мети?</p>
<p>От зараз будемо розглядати законопроект 7000, це законопроект про Державний бюджет. Тут багато дуже апологетів цих законопроектів, які підтримують, що необхідно розвивати. Я подивлюсь, як вони будуть голосувати Закон України про Держбюджет. А в ньому, зокрема, передбачається, що необхідно в чотири рази, на 400 відсотків скоротити видатки на розвиток сільської медицини – з 4 мільярдів гривень до одного мільярда гривень. Так ми бачимо розвиток охорони здоров'я в сільській місцевості.</p>
<p>Телемедицина – це нормально, але ж кошти на розвиток сільської медицини, медицини у сільській місцевості де будемо&nbsp; брати? Я подивлюсь, як ці апологети будуть голосувати.</p>
<p>А що стосується "справжніх лідерів" (у лапках) деяких політичних сил, то хочу сказати, що не потрібно шукати шанси один з десяти мільйонів, а необхідно реалізовувати загальносвітові практики і тенденції розвитку системи охорони здоров'я: система обов'язкового медичного страхування, а не перенаправлення грошових потоків у розмірі 120 мільярдів гривень, а не скорочення закладів охорони здоров'я, а не перенесення фінансування тих закладів охорони здоров'я, які лишаться, на місцеві бюджети самотужки. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p>&nbsp;</p>
<p>12:14:14</p>
<p>ГОЛОВУЮЧИЙ. Колеги, останній, заключний виступ, і через 2 хвилини ми переходимо до голосування.</p>
<p>Я прошу всіх перейти в зал, зайняти робочі місця. Через 2 хвилини&nbsp; голосування.</p>
<p>Арешонков, будь ласка, включіть мікрофон, від "Блоку Петра Порошенка".</p>
<p>&nbsp;</p>
<p>12:14:27</p>
<p>АРЕШОНКОВ В.Ю.</p>
<p>Шановні колеги, шановні глядачі! Безперечно, основні дискусії, які точились сьогодні навколо прийняття законопроектів, направлених на покращення медичного обслуговування громадян України, в основному стосувались організації роботи первинної ланки фельдшерсько-акушерських пунктів, амбулаторій, тобто закладів охорони здоров'я, які знаходяться в сільській місцевості, особливо в маленьких населених пунктах. І зрозуміло, що ті аргументи, які висував і уряд, і, скажімо, ті депутати, які все-таки взяли на себе відповідальність за початок цих реформ, вони були абсолютно аргументованими. І президентський законопроект є надзвичайно важливим в цій системі, тому що забезпечення принаймні технічними засобами умов для роботи лікарів, фельдшерів є надзвичайно важливим.</p>
<p>Тому я закликаю весь зал зараз об'єднатись і підтримати цей законопроект. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Колеги, 12:15, і ми переходимо до прийняття рішення.</p>
<p>Отже, я ставлю на голосування проект Закону про підвищення доступності та якості медичного обслуговування у сільській місцевості, номер 7117, за рішенням комітету за основу. Прошу голосувати і прошу підтримати. Голосуємо, колеги. Голосуємо.</p>
<p>&nbsp;</p>
<p>12:16:08</p>
<p>За-258</p>
<p>Рішення прийняте.</p>
<p>І, колеги, тепер я хочу повідомити. Зараз згідно Регламенту я оголошую перерву, але після перерви ми переходимо до розгляду питань наступних порядку денного: про внесення змін до статті 80 Конституції України (щодо недоторканності народних депутатів України). Буде розгляд двох&nbsp; законопроектів: і поданого Президентом, і поданого народними депутатами. І тому в 12:45 я прошу всіх прибути в зал. І я впевнений, що ми до обіду зможемо розглянути і прийняти позитивне рішення, суспільство чекає нашого рішення.</p>
<p>А теж, колеги, я хотів би зараз з трибуни висловити співчуття. Цієї ночі у Харкові сталася жахлива трагедія: внаслідок наїзду позашляховика загинули люди. Декілька громадян у важкому стані перебувають у реанімації. Я хочу від нас усіх, колеги, висловити глибоке співчуття рідним та близьким загиблих. Вічная пам'ять. Бажаю постраждалим швидкого одужання.</p>
<p>І звертаюсь до Міністерства внутрішніх справ невідкладно та об'єктивно розслідувати обставини цієї трагедії та притягнути до відповідальності винуватця.</p>
<p>Давайте хвилиною мовчання вшануємо загиблих.</p>
<p><i>(Хвилина мовчання)</i></p>
<p>Дякую.</p>
<p>Отже, о 12:45 запрошую усіх в зал для розгляду проектів про зняття депутатської недоторканності.</p>
<p>&nbsp;</p>
<p align=center><i>(Після перерви)</i><i></i></p>
<p align=center>&nbsp;</p>
<p>ГОЛОВУЮЧИЙ. Колеги, 12:45. Час, відведений для перерви, завершений. І я прошу всіх заходити в зал і приготуватись до продовження нашої роботи.</p>
<p>І хочу наголосити, що, як я і обіцяв у вівторок, ми після всіх питань медичної реформи будемо переходити до розгляду питань про внесення змін до Конституції України щодо недоторканності народних депутатів України. Це зміни до Конституції. Тому вони мають проходити по всій визначеній законом процедурі. Це буде процедура за повним обговоренням. Спочатку я надам слово для Представника Президента України у Верховній Раді Ірині Луценко, оскільки законопроект Президента був визначений як невідкладний.</p>
<p>Потім я надам слово для доповіді Юрію Володимировичу Левченку. А потім ми будемо проговорювати по повній процедурі. Тобто виступи від всіх фракцій, виступи від народних депутатів. Обговорення буде тривати близько години. І тому я переконаний, що до обідньої перерви ми зможемо вийти на голосування, і я переконаний, прийняти позитивне рішення.</p>
<p>Але перед тим, як перейти до розгляду зазначених законопроектів, я хочу зачитати заяву, яка надійшла в президію. Це заява на вимогу двох депутатських фракцій – "Народного фронту" і Радикальної партії. Але вони готові замінити перерву на виступ від трибуни.</p>
<p>І тому я надаю слово для виступу від двох фракцій. Хто буде виступати? Олег Валерійович Ляшко. Будь ласка, три хвилини і ми переходимо до законів про зняття недоторканності. Будь ласка, три хвилини, Олег Ляшко.</p>
<p>&nbsp;</p>
<p>12:48:37</p>
<p>ЛЯШКО О.В.</p>
<p>Олег Ляшко, Радикальна партія. Неможливо, немає слів, щоб висловити співчуття жертвам вчорашньої трагедії у Харкові. Шестеро, шестеро невинних людей, які стали жертвою мажорки, яка, очевидно, і права купила за гроші. І такими жертвами у 2016 році стало більше три тисяч українців, які загинули на дорогах. У цьому році майже дві з половиною тисячі загинули на дорогах. Переважна більшість з них загинули від водіїв, які були п'яні, п'яні. Він, подонок, п'є, потім сідає за руль, їде і вбиває. Убиває чиюсь дитину, сина, доньку, батька, бабушку, дєдушку – убиває наших людей. За роки незалежності більше 160 тисяч українців загинули на дорогах. Переважна більшість з них – через п'янство. Вчора шестеро людей загинуло через п'яного водія. І мовчати про це, робити вигляд, що нічого не відбувається, це злочин. Бездіяльність щодо п'яних водіїв – це злочин на кожному з нас.</p>
<p>Я звертаюся до голови парламенту. Є багато важливих питань: політична реформа, економічна реформа, ще якась, медична реформа. Але ключове – це життя і здоров'я українців. Тому що українців, коли щодня убивають на дорогах п'яні водії, то вже ті реформи нікому не потрібні на кладовищі.</p>
<p>Тому я вимагаю від Голови парламенту сьогодні (сьогодні!) розглянути законопроект, який ми зареєстрували, щодо запобігання смертності на дорогах, з колегою Ігорем Мосійчуком, з іншими колегами. Номер законопроекту&nbsp; 7064.</p>
<p>Пропозиції дуже прості. Зловили п'яного за кермом – на все життя позбавлення прав і 5 років тюрми. Якщо п'яний за кермом вчинив ДТП, наслідком якого – загиблі люди, – на все життя позбавлення прав і 10 років тюрми. Якщо особа, котра була позбавлена прав за п'янство за кермом, сіла без прав за кермо, і її зловили без прав, – 10 років тюрми. 10 років тюрми.</p>
<p>Я вважаю, тільки драконівськими, тільки кальоним желєзом можна вибити оце п'янство на дорогах. Ціна бездіяльності – смерті, які були вчора в Харкові, які будуть сьогодні і завтра. І поки ми не приймемо з вами цей закон, поки кожен п'яний, який знатиме, що він на 10 років піде в тюрму, якщо сяде за руль, поки ми цього не зробимо, смерті будуть продовжуватися.</p>
<p>Я закликаю вас припинити смерті на дорогах.</p>
<p>&nbsp;</p>
<p>ГОЛОВУЮЧИЙ. Дякую вам.</p>
<p>Отже, колеги, ми переходимо до питання про внесення змін до Конституції України.</p>
<p>Шановні народні депутати, на ваш розгляд вносяться питання про внесення змін до Конституції України (щодо недоторканності народних депутатів України). У Верховній Раді України зареєстровано два законопроекти: проект Закону №7203, законопроект внесений Президентом України відповідно до статті 154 Конституції України та визначений їм як невідкладний, а також проект Закону про внесення змін до Конституції України у частині скасування депутатської недоторканності (реєстраційний номер 6773), який внесли 158 народних депутатів України.</p>
<p>Шановні народні депутати, згідно з вимогами частини першої статті 146 Регламенту питання розглядається за процедурою повного обговорення, тобто доповідачі, питання до них, потім виступи від фракцій, потім виступи від депутатів.</p>
<p>І ми переходимо до розгляду. І я надаю слово для доповіді законопроекту 7203 Представнику Президента України у Верховній Раді України Ірині Степанівні Луценко. І прошу приготуватись Юрію Володимировичу Левченко.</p>
<p>Будь ласка, пані Ірина. Розпочинаємо розгляд.</p>
<p>&nbsp;</p>
<p>12:53:12</p>
<p>ЛУЦЕНКО І.С.</p>
<p>Шановні колеги, на початку 2015 року Президентом України уже вносився на розгляд Верховної Ради України проект Закону про внесення змін до Конституції України (щодо недоторканності народних депутатів України та суддів). У частині врегулювання питання інституту судейської недоторканності рішення щодо ухвалення відповідних положень Конституції України було прийнято парламентом у минулому році. У частині скасування депутатської недоторканності питання залишилося актуальним. У зв'язку з цим на необхідності його вирішення Главою держави повторно було наголошено у Щорічному посланні Президента України до Верховної Ради України "Про внутрішнє і зовнішнє становище України у 2017 році".</p>
<p>Зауважу, виступаючи у вересні цього року із щорічним посланням, Президент України усвідомлював, що така необхідність зумовлена вимогами суспільства, що скасування депутатської недоторканності є важливою складовою забезпечення ефективної боротьби з корупцією, що гарантії недоторканності народних обранців в існуючому обсязі є невиправданими та подекуди стали відігравати забезпечуючу роль безкарності. Адже, на жаль, положення діючої Конституції роблять процедуру притягнення до кримінальної відповідальності, затримання чи арешту народних депутатів, якщо не неможливою до реалізації, то уразливою, складною та довготривалою.</p>
<p>Отже, без внесення відповідних змін до Основного закону ухвалення зазначених рішень потребуватиме надзусиль держави як від держави, так і від суспільства.</p>
<p>Саме тому з метою невідкладного вирішення зазначеного питання Президентом України внесено на розгляд парламенту проект Закону України про внесення змін до статті 80 Конституції України (щодо недоторканності народних депутатів України) (реєстраційний номер 7203).</p>
<p>Даним законом… законопроектом пропонується викласти в новій редакції статтю 80 основного закону, виключивши із неї положення щодо гарантій депутатської недоторканності, а також положення, відповідно до якого народні депутати України не можуть бути без згоди Верховної Ради України притягнені до кримінальної відповідальності, затримані чи заарештовані.</p>
<p>Проектом закону пропонується встановити, що вищевказані зміни набиратимуть чинності з 1 січня 2020 року.</p>
<p>Слід зазначити, що відстрочка набрання чинності конституційних змін не є створенням прецеденту, вона вже мала місце в законотворчій практиці нашої держави. Зокрема, ухвалені нашими колегами в грудні 2004 року зміни до Основного закону щодо переходу до парламентсько-президентської форми правління також вступили в силу з відстрочкою з 2006 року.</p>
<p>Шановні колеги, безумовно, прийняття цього рішення вимагає від нас прояву політичної волі. Глава держави її проявив. Він очікує цього і від народних депутатів, яким пропонується раз і назавжди зняти з себе… зрівняти себе в правах з громадянами України, обмеживши власну недоторканність так само, як це було зроблено відносно суддів.</p>
<p>З огляду на зазначене, прошу підтримати законодавчуініціативу Президента України, цим самим виправдавши очікування суспільства та прийнявши рішення про включення до порядку денного сьомої сесії Верховної Ради України восьмого скликання та направлення до Конституційного Суду України для одержання висновку щодо відповідності вимогам статей 157 і 158 Конституції України проекту Закону України про&nbsp; внесення змін до статті 80 Конституції України (щодо недоторканності народних депутатів України) (реєстраційний номер 7203).Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Чи є запитання до доповідача? Переходимо до наступного доповідача.</p>
<p>Слово для доповіді законопроекту 6773 надається народному депутату… <i>(Шум у залі) </i>Я питав, чи є запитання. Є. Пані Ірина, вибачте, є запитання. Три хвилини дається на запитання.</p>
<p>Я прошу провести запис на запитання. Прошу записатись.</p>
<p>Мосійчук Ігор, будь ласка.</p>
<p>&nbsp;</p>
<p>12:58:04</p>
<p>МОСІЙЧУК І.В.</p>
<p>Шановна пані Ірина, у мене дуже просте запитання до вас. Скажіть, будь ласка, ми підтримуємо законопроекти, які внесені, нехай по ним скаже висновок Конституційний Суд. Але для мене є принциповим, щоб ви дали&nbsp; відповідь, коли будуть внесені ініційовані Президентом зміни до Конституції і&nbsp; законів України, які безвідносно до прізвища дадуть можливість притягувати до кримінальної відповідальності особу, яка обіймає посаду Президента України?</p>
<p>І друге. Коли на розгляд парламенту буде винесено законопроект про&nbsp; імпічмент Президенту і тимчасові слідчі комісії? Інакше, це зараз те, що&nbsp; відбувається на вулиці, і те, що тут намагаються зробити – це узурпація влади Президентом Порошенком.</p>
<p>&nbsp;</p>
<p>12:59:10</p>
<p>ЛУЦЕНКО І.С.</p>
<p>Дякую за запитання. Шановні колеги, в&nbsp; 2016 році нами вже внесено зміни до Конституції України щодо правосуддя, зокрема, в частині удосконалення інституту суддівської недоторканності, я тільки що про це говорила. Прийняття цього законопроекту стане наступним кроком до вирішення питання недоторканності владних осіб. Давайте приймемо рішення по цьому законопроекту. Від жодної ініціативи, від жодної обіцянки, ні наша фракція, ні тим більше Президент України, не відмовляються. Давайте бути послідовними, поступово знімаючи питання недоторканності із владних осіб.</p>
<p>&nbsp;</p>
<p>ГОЛОВУЮЧИЙ. Дякую вам, пані Ірино.</p>
<p>Бабак Олена передає Слово Семенусі Роману, будь ласка.&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>12:59:54</p>
<p>БАБАК А.В.</p>
<p>Прошу слово передати Семенусі.</p>
<p>&nbsp;</p>
<p>13:00:00</p>
<p>СЕМЕНУХА Р.С.</p>
<p>Семенуха Роман, фракція "Об'єднання "Самопоміч". Шановна пані Ірина, я маю два запитання.</p>
<p>Перше. Чому запропонована ініціатива вводить в дію все-таки з 2020 року? От банально, платники податків, громадяни України питають, що вони також тоді готові платити податки цій державі з 2020 року, тобто де ж справедливість?</p>
<p>Друге. Чи не справедливо було би разом з цим законопроектом внести подання щодо прийняття Закону України про Президента країни, який визначив би права, обов'язки Президента в межах чинної Конституції. Визначив, що таке насправді Адміністрація&nbsp; Президента: це виборчий штаб, чи це канцелярія, яка обслуговує інститут Президента і нарешті процедуру відповідальності, тобто процедуру відповідальності, тобто, процедуру імпічменту. Я вважаю, що це було б повноцінне і абсолютно рівне ставлення до всіх гілок влади. Дякую.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</p>
<p>&nbsp;</p>
<p>13:00:51</p>
<p>ЛУЦЕНКО І.С.</p>
<p>Відповідаю на першу частину запитання.</p>
<p>Шановні колеги, ви прекрасно знаєте, по якій процедурі у нас відбувається внесення змін до Конституції. Сьогодні ми будемо голосувати на першому рівні – це внесення в порядок денний і відправлення цього законопроекту в Конституційний Суд для отримання висновку. Пройде певний період, ми отримаємо цей висновок, відповідно до певної норми Конституції має бути обов'язково розділено прийняття цього рішення на цій сесії. І наступний крок після висновку Конституційного Суду, голосування в другому читанні має відбуватися вже на іншій сесії в цей процес орієнтовно ми ввійдемо на осінь 2018 року, відповідно вся ця процедура затягнеться до 2019 року. Тому Президент&nbsp; не шукаєтимчасових рішень.Президент пропонує закон, який змінить життя народних депутатів на десятки років. Президент думає, де завтра взяти 300 голосів – це державницька позиція. Власне, тому…</p>
<p>&nbsp;</p>
<p>ГОЛОВУЮЧИЙ.&nbsp; 30 секунд.</p>
<p>&nbsp;</p>
<p>ЛУЦЕНКО І.С. Власне, тому і пропонується така пропозиція народним депутатам, починаючи з 2020 року. Якщо ви уважно слухали мою доповідь, я вже сказала, такий прецедент у нас був, коли Україна&nbsp; переходила на парламентсько-президентську республіку, в 2004 році проголосували, рішення вступило в дію з 2006 року. Ми не відкриваємо і не придумуємо велосипед, це нормальне рішення для депутатів, визначайтесь, є два законопроекти.</p>
<p>Наступне…</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>І останнє запитання - Надія Савченко. І приготуватись до доповіді Левченко.</p>
<p>&nbsp;</p>
<p>13:02:34</p>
<p>САВЧЕНКО Н.В.</p>
<p>Івану Крулько.</p>
<p>&nbsp;</p>
<p>ГОЛОВУЮЧИЙ. Крулько.</p>
<p>&nbsp;</p>
<p>13:02:40</p>
<p>КРУЛЬКО І.І.</p>
<p>Іван Крулько, фракція "Батьківщина". Шановна пані Ірино, у мене до вас буде кілька запитань. По-перше, я абсолютно згоден з тими, хто вважає, що разом із цим законопроектом Президент мав би ініціативно внести законопроект про порядок імпічменту. І цим самим він би показав, що в країні не має бути недоторканих і для всіх закон має бути один – це раз.</p>
<p>Друге. Дійсно, Президент вважає, що цей законопроект має вступити в силу з 2020 року, але якби так Президент дійсно хотів і не знає хто цей закон для нього готував, то зміни були б внесені в "Перехідні положення" Конституції, а не в цей закон, який можна змінити 226 голосів. І, наприклад, змінити на те, щоб цей закон вступив у дію в 2030 році, в принципі, теж нормально.</p>
<p>Насправді тут є ризики, що прийнявши цей закон, ця норма про недоторканність не вступить в дію з 2020 року. Прошу відповісти на питання про логіку…</p>
<p>&nbsp;</p>
<p>13:03:46</p>
<p>ЛУЦЕНКО І.С.</p>
<p>Шановний пане Іване,&nbsp; я не буду розповідати вам про логіку, я вам скажу про 226 голосів. Тут натискається кнопка "за", тут треба знайти 226 голосів, коли стоїть суспільство і сказати, що ми перенесемо на 2030 рік. Ви особисто будете тиснути кнопку "за", зелену, за те, щоб перенести на 2030 рік? Дайте відповідь на своє питання. Правда ж, ні? Суспільство вимагає від нас зняття депутатської недоторканності. Немає, я впевнена, в цьому залі жодної людини, яка буде гратися з цими поняттями, тому що парламент цього скликання показує свою послідовну позицію, так само, як і Президент України, який запропонував,&nbsp; ідучи до суспільства на&nbsp; вибори, свою велику програму по&nbsp; боротьбі з корупцією. Це е-декларування, це створення антикорупційних органів, це децентралізація, це зняття недоторканності з суддів, це зняття недоторканності з народних депутатів. Давайте продовжимо логіку цих питань. Повторюю ще раз: від жодного…</p>
<p>&nbsp;</p>
<p>ГОЛОВУЮЧИЙ. 30 секунд, завершуйте.</p>
<p>&nbsp;</p>
<p>ЛУЦЕНКО І.С. … від жодного зобов'язання ніхто не відмовляється. Але 226 депутатів підуть завтра до себе на округи, будуть розмовляти з суспільством. Я не думаю, що&nbsp; буде прийнято рішення про перенесення терміну далі. Ми всі відповідальні за це рішення.</p>
<p>&nbsp;</p>
<p>ГОЛОВУЮЧИЙ. Дякую вам пані Ірино.</p>
<p>І зараз я запрошую для доповіді законопроекту номер 6773 народного депутата України&nbsp; Юрія Володимировича Левченка. Будь ласка.</p>
<p>&nbsp;</p>
<p>13:05:33</p>
<p>ЛЕВЧЕНКО Ю.В.</p>
<p>Левченко, "Свобода", 223 округ місто Київ.</p>
<p>Скасовувати депутатську недоторканність взагалі треба обов'язково і треба робити це якомога&nbsp; швидше. Існування депутатської недоторканності, як воно зараз є, створює величезні проблеми в суспільстві. Насамперед дві проблеми, через цю депутатську недоторканність до цієї зали пруться ті, які не мають сидіти в цій залі, але сюди йдуть виключно для того, щоб мати цю&nbsp; недоторканність, і через це якість парламенту жахлива,&nbsp; і через цей&nbsp; парламент приймає жахливі&nbsp; для українців закони.</p>
<p>Крім цього, є питання просто довіри суспільства до політиків, поки народні депутати мають одні&nbsp; права, є однією кастою, а всі інші українці є&nbsp; іншою якоюсь певною нижчою кастою, як воно зараз є згідно діючої Конституції, то&nbsp; не&nbsp; про яку довіру до політиків не може йти і мова, а відповідно, неможливо розвивати нормально політичну систему в Україні і неможливо справді країні як такій розвиватися, тому що апріорі люди через таку недовіру не шукають кращих, а голосують часто за гречку, за лавочку під під'їздом, голосують часто за фарбований під'їзд чи вікна у школі або взагалі не приходять на вибори, бо немає цієї довіри, її не може бути з цією недоторканністю. Тому недоторканність треба скасовувати, треба прибирати цю норму з Конституції. Інших варіантів немає.</p>
<p>І, що цікаво, і давайте заглибимося в історію цього питання: діючий Президент Петро Олексійович Порошенко під час своїх виборів… під час своєї виборчої кампанії обіцяв, що він це буде робити, всю Україну обвішує біг-бордами, плакатиками, що він це буде робити – обрався, зокрема, і на цьому гаслі; більшість діюча так само під час виборчої кампанії 2014 року обіцяла знову, що вона це буде робити – так само увійшла в цю країну відповідними гаслами і буклетики роздавали сотнями тисяч по Україні; в коаліційній угоді вони теж це своїй прописали.</p>
<p>Натомість що побачила реально країна? В січні 2015 року Петро Олексійович Порошенко вносить до Верховної Ради&nbsp; законопроект 1776, який містить три статті – три статті змін до Конституції – перша стаття, 80 "Депутатська недоторканність", а інші дві статті стосувалися суддівських питань, недоторканності суддів та інших питань судочинства.</p>
<p>Верховна Рада цей законопроект голосує, направляє до Конституційного Суду. Конституційний Суд&nbsp; дає позитивний висновок, вертає у Верховну Раду. І що відбувається? І Верховна Рада забуває про цей законопроект, він не рухається, за нього ніхто не хоче голосувати, ніхто не хоче його висувати.</p>
<p>Після цього… <i>(Шум у залі)</i> Після цього Президент вносить законопроект інший, щодо так званої "судової реформи". Ну, не будемо оцінювати якість цієї "судової реформи", я думаю, кожен українець бачить якість цієї "судової реформи". І цим законопроектом Президент змінює дві статті Конституції, які стосуються судочинства, які були в першому його законопроекті&nbsp; 1776. І з того моменту законопроект 1776 стає повністю профнепридатним, і його не можливо голосувати.</p>
<p>Але при цьому представники коаліції постійно на всіх ефірах у 2016 році, і ще початок 2017-го розповідають, що от ми хочемо зняти, ми вимагаємо зняти, ми не знаємо, чому ж Парубій не виставляє на голосування! Ай-ай-ай! Ой-ой-ой! Але неможливо голосувати за той законопроект, бо він же був непридатний, юридично за нього неможливо голосувати. Коли нормальні народні депутати розуміють це шахрайство, що ми робимо? Ми беремо першу, власне кажучи, статтю так, як вона виглядала в президентському законопроекті 1776, слово в слово беремо для того, щоб потім якраз БПП не могли за це не підписуватись, беремо слово в слово, формуємо депутатський законопроект і починаємо в березні 2017 року збирати під нього підписи.</p>
<p>На жаль, спочатку збір підписів йде дуже туго, а нагадую українцям, там аж 150 підписів. І це дуже дякую українському народові, який тоді вийшов, потім влітку 2017 року під стіни Верховної Ради, вимагав скасування недоторканності з Добкіна, з Довгого, з інших цих, Розенблата, з інших цих корупціонерів. Люди вимагали зняття недоторканності. На жаль, до речі, тоді Верховна Рада не зняла недоторканність, тільки з Добкіна зняла, зі всіх інших тільки дозволила притягнути до кримінальної відповідальності. Так от тоді, коли люди вийшли під Верховну Раду, тоді процес пішов швидше, за це я дякую українському народу, що він підштовхнув народних депутатів по збору цих підписів.</p>
<p>І нам тоді вдалося зібрати 158 підписів під цим законопроектом, який був зареєстрований 19 липня 2017 року, він був зареєстрований. Законопроект, який пропонує скасовувати недоторканність одразу, одразу, не затягувати 20-і чи якісь роки. Чомусь Комітет з правової політики жодним чином не мав бажання його розглядати. Вчора голова комітету на засіданні відверто сказав неправду, коли сказав: "Ну, бачте, ми не могли розглядати, бо не було висновків інших комітетів". Тільки чомусь він забувся згадати, що регламент Верховної Ради дозволяє комітету профільному розглядати ці питання, якщо проходить строк, мінімально відведений для розгляду іншими комітетами. І цей строк пройшов, але вони не хотіли його розглядати, вони далі затягували, бо вони не хочуть скасовувати з себе недоторканність, знімати з себе недоторканність.</p>
<p>Коли… і що далі відбувається? Коли українці, тисячі українців зібралися 17 жовтня, позавчора під стінами Верховної Ради з відповідною вимогою, зокрема скасувати нарешті раз і назавжди по-справжньому депутатську недоторканність, щоб не було цієї середньовічної кастовості, Президент України, перелякавшись народу, вносить з позавчора законопроект 7203, свій вносить до Верховної Ради, який тільки що доповідала пані Ірина, його представник.</p>
<p>Так от цікаво. По-перше, цей законопроект не мали право реєструвати, він був незаконно зареєстрований, тому що він слово в слово копіює мій законопроект тільки дату набуття чинності змінює. І він є альтернативним розуміння Регламенту Верховної Ради. Але якось його зареєстрували, хоча строки всі пройшли. І тут є питання до Голови Верховної Ради. Я публічно з трибуни вкотре звертаюся до правоохоронних органів, щоб розібралися, а як же ж так цей законопроект незаконно зареєстрували.</p>
<p>Але питання реєстрації - це одне питання. А тепер дивимось те шулерство, яке в ньому прописано. В цьому законопроекті прописано… І наголошую! Він не в Конституцію пропонує, в тіло Конституції записати строк набуття, він… В самому законопроекті написано, що законопроект набуває чинності 1 січня 20-го року, не в Конституцію прописано, а законопроект набирає чинності. Так от, яка схема, шановні українці, вимальовується, дуже проста схема. Зараз більшість голосує за цей законопроект, направляє його в Конституційний Суд, він дає позитивний висновок і швидше всього навіть потім голосується перше, друге читання. І до весни 19-го року, до президентських виборів, вони його проголосовують, вони піаряться на всю країну, це Петро Олексійович Порошенко зняв депутатську недоторканність, який він молодець. Він піариться на цьому на президентських виборах. Потім вони на цьому піаряться на парламентських виборах. А потім нова більшість, яку вони сподіваються знову підкупити через ту мажоритарку яку вони не хочуть скасовувати, ця нова більшість збирається і простою більшістю, 226 голосів, відтерміновує до 2025 року, а може, до 2030-го, а може, до 2065 року відтерміновує. От, в чому полягає це шахрайство. От, чому незаконно зареєстрували незаконно цей законопроект, абсолютно.</p>
<p>Тому я зараз звертаюся до Голови Верховної Ради. На жаль, він зараз пішов не хоче слухати правду про те як незаконно його апарат реєстрував цей законопроект. Я вимагаю, щоби згідно Регламенту Верховної Ради України спочатку був поставлений на голосування перший зареєстрований законопроект 6773, народних депутатів, щоб зала його відправила до Конституційного Суду, а потім з тим своїм шахрайським, шулерським робіть, що завгодно: голосуйте, не голосуйте, можете хоч підтертися тим законопроектом, робіть ним, що завгодно. Він абсолютно неправильний, він не має права бути в цій сесійній…</p>
<p>&nbsp;</p>
<p align=center>Веде засідання Перший заступник Голови Верховної Ради України ГЕРАЩЕНКО І.В.</p>
<p>&nbsp;</p>
<p>ГОЛОВУЮЧИЙ. Я прошу коректно доповідати свій закон, без нецензурної лексики.</p>
<p>&nbsp;</p>
<p>ЛЕВЧЕНКО Ю.В. Це не нецензурна лексика.</p>
<p>&nbsp;</p>
<p>ГОЛОВУЮЧИЙ. Без "підтертись"! Підтертись… будете в туалеті, там, де ви шашки запалювали, добре? <i>(Оплески)</i></p>
<p>&nbsp;</p>
<p>ЛЕВЧЕНКО Ю.В. Пані Ірино, пані Ірино, пані Ірино! Ви давайте такі ж самі леції представникам вашого Президента, які козлів хочуть виносити, так? Ви спочатку… спочатку… спочатку один… один вже… один вже… один вже козлів хотів винести. Один вже хотів козлів винести, опинився в Ростові. От, цікаво, де опиниться цей, чий представник теж хоче козлів виносити? Подивимося, де цей опиниться.</p>
<p>Так, от, власне кажучи, я вимагаю, щоб зараз йшли, щоб зараз йшли по Регламенту, по Закону України про Регламент Верховної Ради, поставили на голосування спочатку 6773, хай зала визначиться. А потім будете вирішувати, що зі своїм шулерством робити! Але український народ ви не надурите, люди бачить, хто є хто.</p>
<p>І якщо ви по-справжньому не знімете недоторканність, по-справжньому в Конституції, то врешті-решт, врешті-решт український народ з вас винесе недоторканність, зніме по-іншому і винесе з цієї зали, можливо, навіть ногами вперед! Слава Україні!</p>
<p>&nbsp;</p>
<p>13:15:45</p>
<p>ГОЛОВУЮЧИЙ. Я прошу доповідача повернутись на трибуну як знавця Регламенту. І нагадати доповідачу як знавцю Регламенту, заспокойтесь, будьте спокійні, не нервуйте, будь ласка. Ніхто вас нікуди не виносить. Зараз будете доповідати по вашому законопроекту, ще відповіді на запитання.</p>
<p>Я прошу залу записатись на запитання до доповідача. Три хвилини.</p>
<p>Тим часом я зачитаю норму Регламенту: "Розділ IV "Законодавча процедура" глава 18 "Внесення та відкликання законопроектів" стаття 101 "Особливості розгляду законопроектів, визначених як невідкладні" пункт четвертий: "Законопроект, визначений як невідкладний…" (а саме таким був визначений законопроект Президента, який, до речі, він двічі вже подавав до Верховної Ради України, як це правильно зачитала Представник Президента в парламенті) …після завершення його попереднього розгляду чи допрацювання включається до порядку денного найближчого пленарного засідання Верховної Ради і розглядається позачергово".</p>
<p>Тому сьогодні ми рухаємося по процедурі, по Регламенту. Зараз 3 хвилини – на запитання колезі шановному. І після цього ми розглядаємо законопроекти.</p>
<p>І також, на жаль, у президії немає можливості записатися на запитання, немає такої можливості. Я як народний депутат маю право на запитання. Я би хотіла вас, шановний колего, так само запитати. Я підписалася під вашим законопроектом серед 158 депутатів. Я хочу, щоб ви спростували зараз ваші слова, що депутати ці підписи ставили через тиск, а не через переконання. Ви на мене не тиснули. Це наше переконання. І там стоїть купа підписів БПП. Це буде правда.</p>
<p>А тепер, будь ласка, народний депутат Денисенко. Ваше запитання.</p>
<p>&nbsp;</p>
<p>13:17:33</p>
<p>ДЕНИСЕНКО А.С.</p>
<p>Я передаю слово народному депутату Рибчинському.</p>
<p>&nbsp;</p>
<p>ГОЛОВУЮЧИЙ. Я прошу, слово Рибчинському.</p>
<p>&nbsp;</p>
<p>13:17:44</p>
<p>РИБЧИНСЬКИЙ Є.Ю.</p>
<p>Дорогі друзі, шановний український народе! Тут відбуваються, звичайно, дуже цікаві події сьогодні, розглядається нібито недоторканність, а насправді процес значно ширший.</p>
<p>Звичайно, давно вже треба зняти недоторканність, я не знаю, недо що, аби не тільки кожен депутат, а і Президент, і кожен міністр відчував свою відповідальність перед українським народом. Це дуже і дуже важливо.</p>
<p>Але подивіться, будь ласка, шановні виборці, на те, скільки депутатів сьогодні знаходяться в залі. Спитайте у своїх депутатів, безпосередньо у мажоритарників, чому їх немає в залі, чому вони не голосують за зняття недоторканності, коли вони обіцяли, коли йшли в 14-му році, що вони знімуть, принаймні з себе самого.</p>
<p>&nbsp;</p>
<p>ГОЛОВУЮЧИЙ. Будь ласка, відповідь шановного колеги. Прошу вас.</p>
<p>&nbsp;</p>
<p>13:18:48</p>
<p>ЛЕВЧЕНКО Ю.В.</p>
<p>Дякую. Ну, питання як такого не було. Тому я відповідаю на питання пані Ірини, яка тут задавала певне питання, так.</p>
<p>Так от, по-перше, те, що ви цитували Регламент, ви правильно процитували. Там написано: виноситься на пленарне засідання. Там не написано, що він ставиться перед тим, який був попередньо зареєстрований. Тому дякую вам, що ви процитували Регламент і підтвердили якраз, власне кажучи, мої слова.</p>
<p>Щодо питання того, хто тиснув, хто не тиснув. Пані Ірино, я не казав, що я на вас тиснув. На вас тиснув український народ, який знаходився під стінами Верховної Ради. І я шкодую, що сьогодні, коли український народ знову вийшов під стіни Верховної Ради, що, на превеликий жаль, до сих пір і продовжує далі більшість у цій залі не слухати український народ. І я застерігаю, що це шлях в нікуди,&nbsp; який закінчиться для цієї більшості дуже і дуже погано. Пам'ятайте про Ростов.</p>
<p>&nbsp;</p>
<p>ГОЛОВУЮЧИЙ. Наступне, будь ласка, запитання від народного депутата Шиньковича, який передає слово… Я перепрошую, Шинькович, мікрофон – Шиньковичу. Мене просто народний депутат, який підняв руку…</p>
<p>&nbsp;</p>
<p>13:20:02</p>
<p>ШИНЬКОВИЧ А.В.</p>
<p>Пане Юрію, ну перш за все хочу зауважити, що фракція "Блок Петра Порошенка" послідовно працює над змінами до Конституції з метою урівняти її в правах і в обов'язках і депутатів, і простих українців. І тоді, коли ми стояли біля трибуни, відстоюючи зміни до Конституції, ви і ваша команда принесли, на жаль, у жертву 4 нацгвардійця. Ви це прекрасно пам'ятаєте.</p>
<p>А питання до вас таке, два питання. Перше. Вам що потрібно, щоб зняли недоторканність, чого вимагають усі люди і що підтримує "Блок Петра Порошенка", чи вам важливо, чий це буде закон? Це перше.</p>
<p>І друге. Ми правильно зрозуміли вас, що ви робите із законами?</p>
<p>&nbsp;</p>
<p>ГОЛОВУЮЧИЙ. Будь ласка, відповідь.</p>
<p>&nbsp;</p>
<p>ШИНЬКОВИЧ А.В. Люди їх виконують. Дякую.</p>
<p>&nbsp;</p>
<p>13:20:58</p>
<p>ЛЕВЧЕНКО Ю.В.</p>
<p>Тут було кілька питань. По-перше, щодо нацквардійців і 31 серпня 15-го року. 31 серпня 15-го року всі ці події тоді організував Аваков і Порошенко для того, щоб кинути тінь, кинути тінь на нормальних людей. <i>(Шум у залі) </i>Тому ви звертайтеся до Авакова, ви звертайтеся до Авакова, чому він сам організував кидання гранати у своїх людей. Це щодо цього питання.</p>
<p>Щодо того, чи треба прийняти законопроект, чи не треба прийняти цей законопроект. Ще раз наголошую: депутатську недоторканність потрібно скасувати! І проблема полягає у тому, що президентський законопроект лишає абсолютно можливість для того, щоб наступне скликання відтерміновувало це скасування. Ви відверто прописуєте шулерські моменти для того, щоб потім наступне скликання, яке, на жаль, можливо, і далі буде вами контролюватися, якщо ви мажоритарку не скасуєте, щоб воно просто відтермінувало. От тому я і наполягаю на 6773.</p>
<p>&nbsp;</p>
<p>ГОЛОВУЮЧИЙ. Наступне запитання від, будь ласка, народного депутата Євтушка. Просимо.</p>
<p>&nbsp;</p>
<p>13:22:10</p>
<p>ЄВТУШОК С.М.</p>
<p>Сергій Євтушок, фракція "Батьківщина". На сьогоднішній день дуже великий суспільний запит щодо зняття депутатської недоторканності. Тому саме "Батьківщина" і багато із них є співавторами даного законопроекту, який зараз представляє Юрій Левченко.</p>
<p>Я також хочу сказати, що "Батьківщина" разом з тим вимагає зняти з будь-якого суб'єкта владних повноважень будь-яку недоторканність в тому числі з Президента, з будь-якого судді, в тому числі з будь-якого прокурора навіть з Генерального.</p>
<p>І тому я хочу задати, пане Юрію, вам запитання. Мій колега Іван Крулько задавав питання попередній доповідачці Ірині Луценко, я так зрозумів, вона не зовсім зрозуміла суть питання. Чим все ж таки відрізняється ваш законопроект, який "Батьківщина" буде підтримувати від іншого? Прошу дати відповідь.</p>
<p>&nbsp;</p>
<p>ГОЛОВУЮЧИЙ. Будь ласка, відповідь.</p>
<p>&nbsp;</p>
<p>13:23:04</p>
<p>ЛЕВЧЕНКО Ю.В.</p>
<p>Дякую за ваше запитання. Законопроект відрізняється в одній дуже… в одному дуже простому моменті. Наш законопроект 158 народних депутатів пропонує скасовувати депутатську недоторканність одразу після голосування за цей законопроект. Президентський законопроект лишає прогалину правову, яка дозволяє відтерміновувати цей пункт, відтерміновувати скасування недоторканності до безкінечності. При чому дозволяє це робити не 300 голосами народних депутатів, а через голосування 226 народних депутатів.</p>
<p>Тому я і говорю, що я переконаний, що план їхній наступний, зараз це прийняти, попіаритись перед президентськими виборами, попіаритись перед парламентськими виборами, через підкуплену мажоритарку знову своїх бандюганів сюди завести, а потім відтермінувати на 2025-й, 2030-й, може 2065 рік. &nbsp;І тому саме&nbsp; треба голосувати за 6773. Дякую.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Зараз ми надаємо слово голові профільного комітету пану Князевичу, голові Комітету Верховної Ради України з питань правової політики та правосуддя, для доповіді по двом розглянутим законопроектам.</p>
<p>Принагідно дуже важливо, колеги, зазначити норму Регламенту, яку тільки що намагалися перекрутити виступаючі, що під&nbsp; час голосування в першому читанні за зміни до Конституції приймаються ті норми, які не можна відтермінувати в другому читанні. І це та норма, яка відома депутату з одноденним стажем роботи в Верховній Раді. Дякую.</p>
<p>Будь ласка, слово пану Князевичу.</p>
<p>&nbsp;</p>
<p>13:24:47</p>
<p>КНЯЗЕВИЧ Р.П.</p>
<p>Дякую шановна пані головуюча, шановні колеги. Ну, відверто, після такого спічу навіть не знаю, з чого почати, але почну спочатку.</p>
<p>Як голова Комітету з питань правової політики та правосуддя не хотілося би проводити тут лікнеп, але я поясню для тих, хто будучі авторами законопроекту не знають конституційної процедури внесення змін до Конституції. Ніякого першого і другого читання законопроекту про&nbsp; внесення змін Конституції не існує. Ви плутаєте цю процедуру з загальними законами. Почитайте хоча би Конституцію і Закон про Регламент Верховної Ради.</p>
<p>Насправді, по відношенню до Закону про внесення&nbsp; змін до Конституції існує кілька речей. Перше: існує 159 стаття Конституції, яка чітко говорить, що розглядати законопроект Верховна Рада, законопроект про внесення змін до Конституції, може тільки за наявності позитивного висновку Конституційного Суду України щодо його відповідності 157 і 158 статтям Конституції України.</p>
<p>Тому ми зараз не проводимо ніякий розгляд законопроекту. Раз. Що ми зараз робимо? Ми зараз проводимо обговорення питання щодо включення його до порядку денного, і за пропозицією комітету одночасне направлення для виступу до Конституційного Суду. Після того як Конституційний Суд в строки, визначені Законом про Конституційний Суд, який ви критикували і не прийняли, але саме завдяки цьому закону він зможе розглянути ваш законопроект, якщо його підтримує сесійна зала.</p>
<p>На вимогу народних депутатів зобов'язані надати відповідний висновок щодо відповідності 157 і 158 – вам не цікаво, я розумію, але хоча б інші послухають, – статтям Конституції та в разі, якщо виявить суперечність іншим статтям Конституції і висловить які не будь інші застереження щодо цього законопроекту. В тому випадку, якщо Конституційний Суд скаже, що він вважає, що цей законопроект відповідає 157 і 158 статтям Конституції і не висловить жодних застережень, Верховна Рада може приступити до його розгляду в процесі попереднього схвалення, немає першого читання. Однак, це дуже важливо, якщо є позитивний висновок&nbsp; Конституційного Суду, надалі парламент не може&nbsp; вносити будь-яких змін в законопроект.</p>
<p>Ви брешете або свідомо вводите в оману суспільство і сесійну залу! Дотримуйтесь Конституції, читайте матеріальну частину. <i>(Оплески)</i></p>
<p>&nbsp;Після того як&nbsp; парламент висловить свою волю і прийме рішення щодо попереднього схвалення законопроекту, тільки на наступній сесії він може розглянути питання щодо прийняття законопроекту, не друге читання про яке говорили, а прийняття законопроекту. А третього взагалі не існує, ви вже взагалі заговорились,&nbsp; навіть не хочеться говорити, до чого. Тому, шановні колеги, давайте рухатись так як кажуть "книжка пише", а не так як комусь в голові складається абсолютно якась ілюзорна картина.</p>
<p>Що стосується законопроектів, які ми розглядаємо. Законопроект за авторством&nbsp; Президента України поданий від&nbsp; 17.10.2017 року за номером 7203 і законопроект 6773 від 19.07.2017 року за авторством 158 народних депутатів, так, справді, вони не&nbsp; альтернативними і&nbsp; так визначив Апарат Верховної Ради. Напевно, я не берусь давати їм оцінку, але, напевно, вони мали, на мою особисту точку зору, такі підстави, оскільки ці законопроекти&nbsp; справді є пов'язаними по суті, але різними за змістом, ви про це не сказали, але вчора на комітеті ми на це звернули увагу і ви з цим погодились. Я поясню, в чому їх різниця. Законопроект, який вносить група народних депутатів і щойно представляв від їх імені колега народний депутат Левченко пропонує в 80 статті Конституції України, де є три частини, вилучити першу і третю частини, а залишити другу. І буде так, стаття 80 друга частина без першої частини взагалі.</p>
<p>Президент України, на мою точку зору, пропонує більш правильний правовий шлях, він пропонує&nbsp; цю 80 статтю викласти в новій редакції, де буде єдина частина. Вот в цьому суть і про це треба казати, і не треба боятися, треба сміливо визнавати свої помилки з точки зору права і юридичної техніки.</p>
<p>Який докір лунав на адресу комітету? Що комітет протягом 30 днів не розглянув законопроект і в разі, якщо він не розглянутий його можна готувати до першого читання. Читайте конституційну процедуру, а не загально законодавчу, там немає ніяких 30 днів, там є спеціальна конституційна процедура, і комітет зобов'язаний – це обов'язок комітету…</p>
<p>&nbsp;</p>
<p>ГОЛОВУЮЧИЙ. Хвилину завершити.</p>
<p>&nbsp;</p>
<p>13:30:13</p>
<p>КНЯЗЕВИЧ Р.П. Дайте мені, їм дали за два законопроекти по 10…</p>
<p>&nbsp;</p>
<p>ГОЛОВУЮЧИЙ. П'ять хвилин, будь ласка,&nbsp; голові комітету для того, що розставив акценти.</p>
<p>&nbsp;</p>
<p>КНЯЗЕВИЧ Р.П. Я ж мушу пояснити, бо мене звинуватили, в тому числі особисто.</p>
<p>У зв'язку з цим, чітко написано, що Комітет з питань… предмети відання якого належить питання конституційного законодавства зобов'язаний до розгляду цього питання на комітеті дочекатися висновків інших комітетів. Питання: Комітету з питань запобігання боротьби з корупцією, який так і не спромігся (я розумію, що голова зайнятий на вулиці, займається), а протягом трьох місяців так і не зібрався і не дав нам висновків, і інших комітетів.</p>
<p>Тому я звернув вашу увагу, вчора на комітеті, що ми робимо це, тому що є рішення Погоджувальної ради і є вимога Голови Верховної Ради, і вимога тих людей, які стоять під парламентом. Але звертаємо увагу, і це ми робимо у своєму висновку, що справді ми припустилися порушення конституційної процедури, без наявності відповідних висновків&nbsp; змушені були розглядати законопроект.</p>
<p>Тепер з приводу висновку. Комітет з питань правової політики та правосуддя міг би визначитись на користь якогось з законопроектів і пропонувати парламенту підтримувати тільки направлення його до Конституційного Суду одного, а інші відхилити в єдиному випадку, якщо б це були альтернативні законопроекти. І ви це добре знаєте, не спекулюйте на цьому. В тому випадку, якщо це не альтернативні законопроекти, а пов'язані, комітет зобов'язаний рекомендувати парламенту включити два до порядку денного і направити в Конституційний Суд. Але це вже питання парламенту як йому вирішувати далі, це комітет і зробив. Тому я доповідаю позицію комітету.<b></b></p>
<p>Ми, скориставшись&nbsp; Конституцією України&nbsp; та&nbsp; 146 статтею Регламенту, рекомендуємо два законопроекти включити в порядок&nbsp; денний і&nbsp; направити до Конституційного Суду. Бо це правильно, про це каже Конституція України. Дякую.</p>
<p>&nbsp;</p>
<p>ГОЛОВУЮЧИЙ. Дякуємо вам, шановний&nbsp; колего.</p>
<p>Я продовжую відразу роботу на 15 хвилин, щоб ми встигли завершити згідно процедури розгляд цього важливого&nbsp; законопроекту.&nbsp;</p>
<p>Зараз, будь ласка, запишіться на запитання до співдоповідача, три хвилини маємо для цього. Будь ласка, запишіться на запитання.</p>
<p>Будь ласка, пані Тимошенко.</p>
<p>Ай… вибачте, будь ласка, просто я дивилися&nbsp; там, де у нас фракції не вказуються, це пан Юрій Тимошенко, я перепрошую. Юрій, будь ласка, вам слово</p>
<p>&nbsp;</p>
<p>13:32:15</p>
<p>ТИМОШЕНКО Ю.В.</p>
<p>Якщо дозволите я би все-таки&nbsp; хотів звернутися до пана Юрія Левченка. Пане Юрію, я ставив свій підпис під вашим законом ні з чийогось примусу, ні з чийогось залякування, це була моя обіцянка виборцям і це була, чесно кажучи, повага до вас особисто, як до українського націоналіста. І з кожним вашим словом зараз ви замість того, щоб подякувати всім, хто вас підтримав і поклав підписи, ви почали їх ображати, що їх хтось зашугав, залякав. Вибачте, але з кожним словом вашого виступу мені&nbsp; хочеться голосувати за ваш закон все менше і менше, пробачте.</p>
<p>&nbsp;</p>
<p>ГОЛОВУЮЧИЙ. Сядьте на місце, будь ласка, зараз у нас йдуть відповіді на запитання після цього я дам… <i>(Шум у залі)</i></p>
<p>Шановні колеги, я дуже прошу не зривати таке важливе голосування… Зараз згідно&nbsp; Регламенту… <i>(Шум у залі) </i>От, дивіться, вас тричі попросили знати Регламент, згідно Регламенту зараз ідуть запитання до співдоповідача… Я теж до вас зверталася, після того у вас буде слово, три хвилини. <i>(Шум у залі)</i></p>
<p>&nbsp;Шановні колеги, от дивіться, що відбувається, ми розглядаємо три &nbsp;важливих законопроекти, і мені зривають постійно роботу. Я хочу звернутися до&nbsp; всіх колег, ми йдемо зараз по Регламенту. Згідно Регламенту три хвилини йдуть на запитання до шановного доповідача. Потім виступи від фракцій, потім – від депутатів, потім по 3 хвилини – до співдоповідачів, і ви зможете відповісти в цей час, шановний пане Левченко, на всі запитання, які до вас зараз були спрямовані.</p>
<p>Дякую вам. Будь ласка, на робоче місце сідайте.</p>
<p>І зараз ми даємо слово для репліки, звичайно, шановному пану Князевичу: чи був тиск на народних депутатів, які згідно своїх переконань підписували законопроекти щодо зняття депутатської недоторканності. Дякуємо.</p>
<p>&nbsp;</p>
<p>13:34:35</p>
<p>КНЯЗЕВИЧ Р.П.</p>
<p>Ну, я можу тільки сказати, що відповідно до Закону про Регламент Апарат Верховної Ради зобов'язаний був перепровірити наявність і відповідність підписів&nbsp; народних депутатів тим підписам, які вони ставили під присягою народного депутата. І всі підписи збіглися, жоден з народних депутатів не виявив жодних застережень щодо свого підпису і не відкликав його. Це означає, відповідно до закону, що всі погодилися&nbsp; на те, що вони через добру волю і, я так розумію, в доброму здоров'ї ставили ці підписи. Дякую.</p>
<p>&nbsp;</p>
<p>ГОЛОВУЮЧИЙ. Будь ласка, наступне запитання пан&nbsp; Береза. Борислав Береза.</p>
<p>&nbsp;</p>
<p>13:35:12</p>
<p>БЕРЕЗА Б.Ю.</p>
<p>Пане Князевич, я хочу звернутися до вас як… Я тут, по центру. Я хочу звернутися до вас&nbsp; як депутат Парламентської асамблеї Європи від України. У мене в руках висновок Європейської комісії з демократії через право Венеціанської комісії. Тут наприкінці, у висновках, є такий пункт 31: "Венеціанська комісія визнає, що недоторканність може бути перешкодою для боротьби з корупцією, тим не менше, комісія вважає, що поточний стан верховенства права в Україні ще не дозволяє повністю скасувати депутатську недоторканність. Таким чином, комісія рекомендує запровадити інші механізми, що можуть запобігти втручанню в діяльність парламенту і в той же час сприяти боротьбі з корупцією".</p>
<p>Я хочу запитати вас: скажіть, будь ласка, розумієте ви, що ми отримаємо той самий висновок знов, якщо не запропонуємо щось нове? Притягнення до відповідальності, швидке притягнення – так, а зняття депутатської недоторканності – Венеціанська комісія каже, що в Україні поки що зарано. Дякую.</p>
<p>&nbsp;</p>
<p>13:36:21</p>
<p>КНЯЗЕВИЧ Р.П.</p>
<p>Я шукаю просто… Я вас шукаю серед авторів закону. Ви ж співавтор закону? Ні? Тоді вибачте.</p>
<p>Насправді мушу вам сказати, що справді, Венеціанська комісія Ради Європи, яка є дорадчим органом Ради Європи, винесла свій висновок, з яким я, по суті, погоджуюсь. Вони насправді навіть виписали, який може бути альтернативний механізм. Вони запропонували, що це може бути, наприклад, Конституційний Суд або будь-яка інша судова інституція. Але я зараз я доповідаю позицію комітету, а не власну позицію і, відверто кажучи, я не уповноважений коментувати щось інше поза межами цього висновку комітету. Разом з тим, коли буде подалі розгляд законопроекту, напевне як народний депутат я теж матиму право на висловлення своєї позиції. Дякую.</p>
<p>&nbsp;</p>
<p align=center>Веде засідання Голова Верховної Ради України ПАРУБІЙ А.В.</p>
<p align=center>&nbsp;</p>
<p>13:37:06</p>
<p>ГОЛОВУЮЧИЙ. Дякую, пане Руслан, дякую за аргументовану фахову позицію.</p>
<p>І, колеги, хочу вам повідомити. Зараз будуть виступи від фракцій, від фракцій, а потім, колеги, 5 хвилин – від депутатів, тобто півгодини. Зараз 13:37, щоб ми встигли в 14… в 14:10 проголосувати. Тому я прошу представників від фракцій виступати лаконічно, щоб ми не вийшли за час, передбачений Регламентом.</p>
<p>Отже, колеги, прошу записатись на виступи від фракцій. Будь ласка, прошу провести запис. Ми не можемо порушити процедуру під час розгляду законопроекту про зміни до Конституції.</p>
<p>Від "Народного фронту" слово надається представнику "Народного фронту" України, палкому прихильнику скасування недоторканності Леоніду Ємцю. Будь ласка.</p>
<p>&nbsp;</p>
<p>13:38:09</p>
<p>ЄМЕЦЬ Л.О.</p>
<p>Дякую. Шановні колеги, давайте нагадаю трошечки, чому питання зняття депутатської недоторканності було присутнє в політичних програмах усіх демократичних сил, які обирались до цього парламенту. Всі абсолютно чітко тоді зауважували: так, це може бути, стати, якщо депутатську недоторканність зняти, інструментом впливу на депутатів. Але й готові були йти на це, тому що депутат, позбавлений імунітету, такий же беззахисний, як і кожен громадянин нашої країни. І це мало спонукати парламент, це мало спонукати депутатів до прийняття таких законів, які б зробили незалежними і захищеними кожного громадянина нашої країни, незалежно від того, на якій посаді він працює: чи то столяра, чи то народного депутата. І це було метою зняття депутатської недоторканності. І сьогодні тут у нас не стоїть питання знімати недоторканність чи ні, тому що це питання треба було вирішувати до виборів. Тому що усі політичні сили обіцяли виборцям, ішли на вибори, пропонували за них голосувати саме, в тому числі під гаслом зняття депутатської недоторканності. Сьогодні тут в парламенті розглядається інше питання:&nbsp; питання чи виконувати свої обіцянки дані виборцям, чи забути про них. І я вважаю, що сьогодні, тут, ми маємо чітко дати відповідь на це питання.</p>
<p>З ранку фракція "Народного фронту" розглядала обидва законопроекти. Фракція "Народного фронту" залишається на своїх позиціях, з якими йшла на вибори: зняття депутатської недоторканності має відбутися. Тому фракція "Народного фронту" одноголосно прийняла рішення, що голосуватиме за зняття депутатської недоторканності. І я впевнений, що зараз голосування персонально покаже, хто готовий дійсно реально виконувати взяті на себе перед виборцями зобов'язання, а хто просто взяв прапор політичний депутатської недоторканності і хоче на ньому отримати політичні дивіденди.</p>
<p>Фракція "Народний фронт" рішення прийняла: ми голосуємо за зняття депутатської недоторканності.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Самопомочі"… Сидорович Руслан передає слово для виступу Олегу Березюку, голові фракції. Будь ласка, пане Олег.</p>
<p>&nbsp;</p>
<p>13:40:33</p>
<p>БЕРЕЗЮК О.Р.</p>
<p>Весь сум і трагедія полягає в тому, що не дивлячись на полум'яні промови юристів верховних рад багатьох скликань, в тому числі і цього скликання, привело до цього, що факт є фактом, щоб колоніальна депутатська недоторканність залишається, а люди далі безпомічні. І тому живемо в колоніальній державі. Все, що сьогодні відбувається є також фактом постколоніального шахрайства. Бо сьогоднішнє голосування не приведе до того, що вона зникне ця колоніальна недоторканність. Більше цього, це не тільки колонія, це царська держава, бо треба чекати, щоб цар приніс в парламент закон, який парламент підтвердить. Парламент не має сили проголосувати за власний закон і зняти ту недоторканність, яку він обіцяв зняти. Може б, цар приніс в парламент закон про Президента України, де був би включений імпічмент? Це було б також дуже логічно.</p>
<p>Тому парламент має знайти силу, щоб визнати, сьогодні ми знову починаємо дорогу, щоб скасувати цю недоторканність протягом одного чи двох років у двох законодавствах, у двох законах. Але в цьому залі переховуються в прямому розумінні люди, які сьогодні мають бути в суді і бути покарані за те, що руйнували українську державу і грабували їх протягом останніх двадцяти років. І це сьогоднішнє голосування їм не страшне, вони особисто за це проголосують.</p>
<p>Але в парламенті є Закон 5487, який сьогодні, якщо б ми його прийняли 226 голосами, може обмежити недоторканність. Тому що вони переховуються від розслідування. Вони не хочуть потрапити в органи правопорядку і слідство щоб довело їхню вину, а потім потрапити в суд. Тому, голосуючи сьогодні за цей законопроект про недоторканність, ми починаємо шлях.</p>
<p>А коли ми проголосуємо за законопроект 5487 про обмеження недоторканності вже і сьогодні, багато з тих, які грабували і руйнували українську державу, справді почнуть переживати вже сьогодні.</p>
<p>Тому я звертаюсь до Голови Верховної Ради, пане Голово, негайно внести в порядок денний і винести на голосування, і показати, як парламент готовий натиснути "на горло своїй пісні", законопроект 5487. Для того, щоб почати реальну боротьбу з колонією в головах українських парламентарів і можновладців.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від "Батьківщини" Соболєв. Сергій Соболєв Владиславович, будь ласка.</p>
<p>&nbsp;</p>
<p>13:43:30</p>
<p>СОБОЛЄВ С.В.</p>
<p>Шановні колеги! Фракція "Батьківщина" ухвалила рішення голосувати за направлення в Конституційний Суд законопроекту про зняття депутатської недоторканності.</p>
<p>Але ми дуже уважно проаналізували президентський законопроект, в якому, на жаль, вперше в історії України, ви цього не знайдете ні в змінах до попередніх конституцій, ні в Конституції 1996 року, коли відтермінування або введення окремих статей було б не в тілі Конституції або не в "Перехідних положеннях" Конституції. Для чого це зроблено? Я думаю, історія встановить ці факти. І я думаю, на наш погляд, дуже швидко буде зрозуміло, для чого це робилося.</p>
<p>Абсолютно очевидно, якщо Президент навіть хотів відтерміновувати введення цього закону, він повинен був внести зміни в "Перехідні положення" Конституції і саме туди записати ці положення. Так, як це записувалося стосовно відтермінування введення в дію зняття загального нагляду прокуратури, як це стосувалося трирічного періоду, коли Президент мав право видавати укази, які мали силу закону. Тому, я думаю, що тут це не недолуга конституційна теорія, а це, на жаль, практика, яка направлена на абсолютно інші цілі.</p>
<p>Друге питання. Для нас є принциповим ухвалення Закону про спеціальні слідчі комісії. Ніякого закону про імпічмент Президента не потрібно, імпічмент Президента виписаний в Конституції, який має пряму силу. А от спеціальні слідчі комісії – без цього неможливо розпочати цю&nbsp; процедуру. І от саме тому, ми вважаємо, що абсолютно б логічно було одразу після висновків Конституційного Суду внести в парламент той законопроект, який підписали в свій час всі голови фракцій, які утворювали коаліцію, але які потім потихеньку, ті, хто залишилися в коаліції, забули те, що вони підписували такий закон.</p>
<p>Саме тому наша пропозиція буде: коли ми отримаємо висновки Конституційного Суду, одразу розглянути закон, який не потребує 300 голосів, а який потребує голосування в 226 голосів, про спеціальні слідчі комісії, який накінець-то зробить абсолютно відповідальними перед законом всіх, включаючи і Президента, і народних депутатів. Ми будемо голосувати за направлення в Конституційний Суд даного законопроекту. Дякую.</p>
<p>&nbsp;</p>
<p>ГОЛОВУЮЧИЙ. Дякую.<b> </b></p>
<p>Від "Опозиційного блоку" Юрій Бойко. Будь ласка, пане Юрію.</p>
<p>&nbsp;</p>
<p>13:46:38</p>
<p>БОЙКО Ю.А.</p>
<p>Шановний пане Голово, шановні народні депутати! Наша фракція підтримує направлення обох законопроектів на надання висновку у Конституційний Суд з двох аргументів.</p>
<p>Перший. Ми розглядаємо це як перший етап виконання обіцянок перед нашими виборцями стосовно того, що у країні повинна бути справедливість і всі повинні бути рівними перед законом.</p>
<p>Другий аргумент. Наша фракція і так давно, з самого початку існування цього парламенту, живе у режимі повної відкритості перед роботою правоохоронних органів. І будь-який навіть натяк з боку правоохоронних органів про зняття недоторканності з членів нашої фракції автоматично перетворюється в рішення, і ми не боїмось чергового законодавчого закріплення цих рішень.</p>
<p>Але коли ми перейдемо до голосування до самого закону, про що нам так професійно розказав керівник комітету, то позиція нашої фракції, що поруч з цим з законом повинен бути внесений закон про відкриття імунітету Президента України і зняття завуальованого імунітету у суддів, який сьогодні існує в країні. Тоді це буде справедливо і тоді люди зрозуміють і поймуть наше рішення.</p>
<p>Наша фракція також має ще одну вимогу перед тим, як перейти до розгляду цього закону. Ми вносимо постанову про заслуховування керівників правоохоронних органів у цій залі стосовно ходу розслідування резонансних злочинів у країні, які створили обстановку хаосу і невпевненості у суспільстві. Це перш за все терористичний акт, який стався у 2015 році перед Верховною Радою, коли загинули&nbsp; четверо нацгвардійців. Покараних немає. Це розстріл п'яти правоохоронців у Княжичах, трагедія, яка сталася взимку. Винних і покараних немає. І немає результату розслідування. Це резонансні вбивства двох журналістів в центрі Києва. Винних і покараних немає. На протязі року в країні злетіло в повітря чотири військових арсеналу, немає жодних результатів розслідування, хто це зробив і покарання винних.</p>
<p>Тому наша фракція взяла на себе ініціативу і внесла пропозицію, і вона буде зареєстрована сьогодні по звіту керівників правоохоронних органів по ходу і результатам розслідування цих резонансних подій, які створюють ганьбу в державі. Дякую за увагу.</p>
<p>&nbsp;</p>
<p>ГОЛОВУЮЧИЙ. Дякую.</p>
<p>Від Радикальної партії слово має Олег Валерійович Ляшко. Будь ласка.</p>
<p>&nbsp;</p>
<p>13:49:48</p>
<p>ЛЯШКО О.В.</p>
<p>Олег Ляшко, Радикальна партія.</p>
<p>Наша фракція, моя команда, ми підтримуємо і проголосуємо за обидва законопроекти про внесення змін до Конституції, направлення їх до Конституційного Суду для надання висновку і подальшого розгляду в парламенті.</p>
<p>Але зараз я хочу звернутися не до колег депутатів, бо всі, хто в цьому залі, вони розуміють той цирк, який зараз тут відбувається, гра на публіку. Як усі прагнуть скасувати недоторканність на публіку ,а в душі, безумовно, знайдіть такого дурака, крім нас, хто на це погодиться.</p>
<p>Я зараз хочу звернутися до українців і розказати вам, що відбувається. В мене питання, а чому в ініціаторів так званої великої політичної реформи серед вимог немає Закону про імпічмент Президент України? Чому у тих, хто сьогодні блокує парламент немає вимог про прийняття Закону про тимчасові слідчі комісії? Адже, як правильно сказав колега Соболєв із фракції "Батьківщина", без Закону про ТСК неможливо імпічмент. Коли ми говоримо про велику політичну реформу, чому серед вимог так званих ініціаторів немає вимоги про заміну складу ЦВК, який третій рік діє незаконно і підрахуй Охендовський на догоду Президенту Порошенку рахує так як їм треба? Тому що, я думаю, що це чистої води договорняк між Президентом Порошенком і його другом Саакашвілі, де вони ставлять перед собою одне завдання: зробити парламент філіалом Адміністрації Президента України. Уявімо собі, шановні колеги, завтра скасовується недоторканність, контрольовані Президентом правоохоронні органи… В кого перетворюються депутати? Якщо ще частина незалежних, опозиційних, то завтра&nbsp; будуть всі кнопкодавами. Але водночас в країні залишається одна людина – Президент України Петро Порошенко, якого неможливо притягнути ні за офшори, ні за корупцію, ні навіть за масові вбивства, якщо він захоче це зробити. Тому що в країні немає закону, який би дав можливість діючого Президента притягнути до відповідальності.</p>
<p>У мене запитання до Президента. Я знаю, що він завжди уважно дивиться мої виступи, і я йому за це дякую. Петре Олексійовичу, чому ви самі не внесли, не ініціювали Закон про слідчі комісії, Закон про процедуру імпічменту? Петро Олексійович, ви чогось боїтеся? Петро Олексійович, ви порушуєте закон? Ви вчиняєте злочини? Якщо вам немає чого боятися, внесіть той закон. Я іду на наступні вибори, я виграю президентські вибори, я хочу, щоб у мене як у Президента не було недоторканності. Я хочу, щоб я відповідав перед законом як Президент України, точно таке же як будь-який інший громадянин України.</p>
<p>І тому команда Радикальної партії&nbsp; вимагає, крім процедури імпічменту і ТСК, скасування недоторканності. І оце і є велика політична реформа.</p>
<p>&nbsp;</p>
<p>ГОЛОВУЮЧИЙ. Колеги, заключний виступ від&nbsp; "Блоку Петра Порошенка". У нас лишається зовсім мало часу, тому я прошу бути лаконічними, щоб ми встигли проголосувати в час, відведений нам Регламентом.</p>
<p>Артур Герасимов голова фракції "Блоку Петра Порошенка". Будь ласка.</p>
<p>&nbsp;</p>
<p>13:53:14</p>
<p>ГЕРАСИМОВ А.В.</p>
<p>Шановний пане Голово, шановні колеги. Хочу вам нагадати, хто забув, що ще на початку 2015 року Президент України вніс до Верховної Ради законопроект про скасування недоторканності депутатів і про скасування недоторканності суддів. І це є послідовна, і є і буде послідовна позиція Президента України.</p>
<p>І між іншим хочу нагадати, особливо депутатам зі стажем і тим, хто не знає, що народний депутат Порошенко, коли був в цій залі, як депутат завжди голосував за зняття депутатської недоторканності.</p>
<p>І наступне. Коли сьогодні кілька депутатів, які організували побиття поліцейського і несуть за це відповідальність персональну, і ще й досі не вибачилися, говорять від імені всіх, то це є неправда. Ви ще і досі ховаєтесь у&nbsp; фракції БПП, виходьте з неї, тому що для вас важливі тільки мандати, тільки депутатська оця, між іншим, недоторканність.</p>
<p>Наступне. Хочу ще раз нагадати, що саме фракція "Блоку Петра Порошенка" завжди давала найбільше голосів за всі антикорупційні закони: і за НАБУ, і за&nbsp; всі інші антикорупційні закони. Тому депутати…</p>
<p>Друге, що хочу нагадати, що депутати "Блоку Петра Порошенка" поставили підписи і під другим законом, який сьогодні розглядається і який тільки завдяки депутатам нашої фракції має змогу сьогодні бути розглянутим. Тому хочу вам сказати, що фракція партії "Блоку Петра Порошенка" підтримає сьогодні обидва законопроекти з точки зору спрямування до&nbsp; Конституційного Суду. І я закликаю весь зал також підтримати це своїм голосуванням.</p>
<p>Дякую.</p>
<p>&nbsp;</p>
<p>ГОЛОВУЮЧИЙ. Дякую, пане Артур, за вашу позицію.</p>
<p>І зараз, колеги, 5 хвилин, для виступів від народних депутатів по одній хвилині. І я прошу провести зараз запис на виступи і нагадаю, що продовжуємо засідання на15 хвилин, до 14.15. Прошу провести запис.</p>
<p>Німченко. Наступний Шуфрич, вибачте, Нестор. Включіть мікрофон, 1 хвилина.</p>
<p>&nbsp;</p>
<p>13:56:05</p>
<p>ШУФРИЧ Н.І.</p>
<p>Дякую, шановний головуючий.</p>
<p>Шановні колеги, боюсь помилитись, дуже хотів би помилитись, але невеликий досвід моєї роботи в Верховній Раді України, в цій шановній залі, на жаль, дає мені підстави думати, що це черговий фарс – ніщо інше.</p>
<p>Хто не давав можливість коаліції зняти недоторканність, підняти це питання і довести до кінця на протязі останніх трьох років. Я думаю, шановний народе України, що ця влада в черговий раз вас одурює і ви, на жаль, в цьому переконаєтесь.</p>
<p>Дякую за увагу.</p>
<p>&nbsp;</p>
<p>ГОЛОВУЮЧИЙ.&nbsp; Порошенко Олексій Петрович, будь ласка.</p>
<p>&nbsp;</p>
<p>13:56:54</p>
<p>ПОРОШЕНКО О.П.</p>
<p>Прошу передати слово Володимиру Ар'єву.</p>
<p>&nbsp;</p>
<p>13:57:00</p>
<p>АР’ЄВ В.І.</p>
<p>Шановні колеги! Це уже здається на моїй лише пам'яті депутатській п'ята спроба це зробити. Я вважаю, що ми повинні це нарешті зробити і йти до кінця. Але, я вам хочу зачитати одну цитату із Конституції Грузії, яка була ухвалена в 2010 році під час правління Президента Саакашвілі, який зараз вимагає повного скасування недоторканності. "Арешт або затримання депутата, обшук місця проживання, транспортного засобу, робочого місця чи здійснення будь-якого особистого обшуку дозволяється лише за згодою парламенту, за винятком тих випадків, коли народний депутат затримується на місці злочину". Власне, я про що хочу сказати? Те, що колега Борислав Береза посилався на Венеціанську комісію, це дуже слушний момент. І в даному разі ми зараз йдемо шляхом, коли ми відкидаємо і імунітет, і індемнітет. І в даному&nbsp; разі нам потрібно обовязково внести в Кримінально-процесуальний кодекс і Закон про статус народного депутата..</p>
<p>&nbsp;</p>
<p>ГОЛОВУЮЧИЙ.&nbsp; 10 секунд, будь ласка.</p>
<p>&nbsp;</p>
<p>АР’ЄВ В.І. Нам треба внести ті норми, які існують в європейських парламентах і які рекомендує Венеціанська комісія для того, щоб уникнути звинувачень в політичних переслідуваннях в майбутньому. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>Чижмарь Юрій передає слово Андрію Лозовому. Будь ласка, пан Андрій.</p>
<p>&nbsp;</p>
<p>13:58:28</p>
<p>ЛОЗОВОЙ А.С.</p>
<p>Андрій Лозовой, Радикальна партія Ляшка.</p>
<p>Шановні громадяни України, ви зараз є свідками неймовірно цинічного лицемірства. Тому що давайте апелювати до міжнародного досвіту, в Грузії, стаття 52 Конституції передбачає, що недоторканим є не лише сам депутат, а його житло, його робоче місце, його&nbsp; автомобіль. І таку&nbsp; Конституцію в Грузії прийняли в часи президентства Саакашвілі за його ініціативи, а&nbsp; сьогодні він нам розказує, що він проти недоторканності. В часи президентства Саакашвілі розганялися мирні опозиційні мітинги в Тбілісі, калічили людей, вбивали, катували, і він нам сьогодні розказує, про якусь диктатуру тут. Особа, яка зрадила свій народ, яка була диктатором у своїй державі, сьогодні нав'язує нам нібито свої цінності, насправді лицемірно брешучи, насправді задурюючи людям голову.&nbsp;</p>
<p>Люди, вмійте&nbsp; читати програми, вмійте читати&nbsp; біографії, думайте своєю головою. Слава…</p>
<p>&nbsp;</p>
<p>ГОЛОВУЮЧИЙ. Папієв Михайло, включіть мікрофон.</p>
<p>&nbsp;</p>
<p>13:59:43</p>
<p>ПАПІЄВ М.М.</p>
<p>Дякую.</p>
<p>Шановні народні депутати України! Шановні громадяни України, як&nbsp; заявив Юрій Анатолійович Бойко, ви знаєте, що "Опозиційний блок" і наша фракція буде&nbsp; голосувати за скасування&nbsp; недоторканності. Але я звертаюся до&nbsp; Голови Верховної Ради України і хочу нагадати, що у нас є 152 стаття Конституції України, яка передбачає, що закон, який прийнято було з порушенням процедури, він може бути скасований Конституційним Судом України.</p>
<p>Сьогоднішні оці&nbsp; два законопроекти вони не є альтернативними, про що говорять номери їх, вони не є пов'язаними, немає ніякого рішення&nbsp; Верховної Ради України, тому вони&nbsp; не могли розглядатися в одному питанні. Тобто вони мали&nbsp; мати окремо розгляд кожного законопроекту, так само, як і доповідь комітету, і рішення&nbsp; комітету те, що зробив пан Князевич, мало&nbsp; було по кожному окреме рішення, і по кожному законопроекту ми&nbsp; мали приймати окреме рішення по порядку денному. Ми будемо голосувати "за", але я закликаю вас&nbsp; дотримуватися Регламенту Верховної Ради України і процедури розгляду&nbsp; законопроектів про&nbsp; внесення змін до Конституції…</p>
<p>&nbsp;</p>
<p>ГОЛОВУЮЧИЙ. &nbsp;Дякую.&nbsp;</p>
<p>І заключний виступ від народних депутатів. Федорук передає слово для&nbsp; виступу голові фракції "Народного фронту" Максиму Бурбаку.</p>
<p>&nbsp;</p>
<p>14:01:06</p>
<p>БУРБАК М.Ю.</p>
<p>Шановні колеги, публічна позиція "Народного фронту" полягає в тому, що ми&nbsp; ніколи не ховалися&nbsp; за депутатською недоторканністю і повним складом фракції голосували за скасування недоторканності в першому читанні, як&nbsp;&nbsp; і в&nbsp; повному складі голосували зазняття недоторканності з депутатів, коли були подання Генеральної прокуратури, і, до речі, вперше було знято недоторканність з членів провладної коаліції.</p>
<p>Тому ніхто ніколи не ховався за депутатською недоторканністю, і як би ви не перекручували, європтимістичні політикани, цю дискусію, цього не станеться. Це наша чітка публічна позиція.</p>
<p>І хочу ще раз сказати, що фракція "Народного фронту" буде голосувати за обидва законопроекти для того, щоб вони були направлені на розгляд у Конституційний Суд. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам, шановні!</p>
<p>Отже, зараз по хвилині заключне слово, щоб ми дотримались Регламенту, а ми йдемо чітко і винятково по Регламенту. І я даю одна хвилина – Ірина Луценко, заключне слово, приготуватися Левченко, і&nbsp; Князевич – заключне.</p>
<p>Пані Ірино, будь ласка, одна хвилина, заключне слово. І через три хвилини ми переходимо до голосування. Я прошу запросити усіх народних депутатів в зал. Прошу зайти в зал і зайняти&nbsp; робочі місця. Це буде відповідальне публічне голосування і я прошу усіх зайти в зал.</p>
<p>Пані Ірино, одна хвилина. Я дуже прошу не переходити час, бо ми не зможемо&nbsp; проголосувати у законом передбачений час. Будь ласка, пані Ірино.</p>
<p>&nbsp;</p>
<p>14:02:34</p>
<p>ЛУЦЕНКО І.С.</p>
<p>Шановні колеги, не буду затягувати дорогого часу, просто хочу сказати: давайте натиснемо всі зелену кнопку і визначимося з тими обіцянками, які всі фракції, які позафракційні, які мажоритарні депутати обіцяли, йдучи в парламент Верховної Ради&nbsp; України цього скликання. Давайте зрівняємо, цю недоторканність знімемо з себе і будемо однакові з українським народом, який так само, як і ми, віддавав останні кошти на створення української армії, який зараз користується і платить податки для того, щоб утримувати апарат, армію, наш депутатський корпус, який надіється на нас в цих реформах, які ми проводимо сьогоднішній день.</p>
<p>Прошу всіх вас підтримати пропозицію Президента України, натиснути зелену кнопку, направити цей законопроект у Конституційний Суд і розпочати цей процес, який ми обіцяли громадянам України. Дякую.</p>
<p>&nbsp;</p>
<p>ГОЛОВУЮЧИЙ.&nbsp; Дякую вам.</p>
<p>До заключного слова запрошується народний депутат України Юрій Левченко.</p>
<p>Приготуватися Князевич.</p>
<p>Одна хвилина.</p>
<p>&nbsp;</p>
<p>14:03:45</p>
<p>ЛЕВЧЕНКО Ю.В.</p>
<p>Левченко, "Свобода", 223 округ, місто Київ.</p>
<p>Я зараз хотів би звернутися до тих народних депутатів, які зокрема підписувались під законопроектом, і багато хто зараз казав про те, що нібито вони ображені на те, що я сказав, що вони підписувались під тиском.</p>
<p>Панове депутати, щодо тиску чи не тиску, і хто як підписувався. Підписи під законопроектом почали збиратися в березні 2017 року. За 2 місяці зібрано було лише 60 підписів. Виключно тоді, коли з'явилися люди під Верховною Радою, тоді нам вдалося зібрати решту. Очевидно, очевидно, що деякі народні депутати підписувалися з власних переконань, безперечно. А от ті, хто підписувалися з власних переконань, ті, хто підписувалися з власних переконань, не потребують це афішувати. Вони підписалися з власних переконань, їм не потрібно ще раз людям цього казати, про це розповісти.</p>
<p>Тому, якщо ви підписувалися з власних переконань, покажіть це своїм голосуванням. Слава Україні!</p>
<p>&nbsp;</p>
<p>ГОЛОВУЮЧИЙ. І я запрошую до заключного слова голову комітету Руслана Князевича. Через хвилину відбудеться голосування. Я прошу всіх заходити в зал.</p>
<p>Руслан Князевич, будь ласка.</p>
<p>&nbsp;</p>
<p>14:05:02</p>
<p>КНЯЗЕВИЧ Р.П.</p>
<p>Насамперед дозвольте мені прореагувати на репліку, яка була озвучена, про те, що порушена процедура, оскільки комітет зробив один висновок по двох законопроектах. Я категорично це спростовую, у вас на руках є висновки по двох законопроектах окремі, вони є на сайті. І хто-хто, а комітет, до питання якого відноситься питання конституційного законодавства, конституційну процедуру ніколи не порушував. Це перше.</p>
<p>Друге, відверто кажучи, дуже здивований тим, що було названо, що жодного разу за історію України законопроекти про внесення змін до Конституції не набули чинності чи вводились в дію пізніше, ніж той час, коли вони були проголосовані. От я для прикладу взяв три. Закон чотири двійки, який був у 2004 році прийнятий, вступив в силу в 2006 році, а законопроекти про правосуддя, внесення змін і децентралізацію: один вступив через 3 місяці, а другий має вступити через 3 місяці. Це звична практика для українського конституційного творення, оскільки ще починаючи з рішення від 9 червня 2009 року, 8, точніше, року, ми маємо велику кількість такого роду законодавчих ініціатив. І парламент правильно робив, що не відображає їх в тілі…</p>
<p>&nbsp;</p>
<p>ГОЛОВУЮЧИЙ. Будь ласка, 10… 30 секунд, але завершіть вже, пане Руслан.</p>
<p>&nbsp;</p>
<p>КНЯЗЕВИЧ Р.П Це було б вершиною абсурду в "Перехідні положення" закону щодо набуття чинності закону вносити в тіло Конституції.&nbsp; Давайте не припускатись таких грубих помилок. Голосуємо.</p>
<p>&nbsp;</p>
<p>ГОЛОВУЮЧИЙ.&nbsp; Дякую.</p>
<p>Отже, колеги, справді в мене на руках є два висновки по двох законопроектах. І комітет пропонує Верховній Раді України обидва відправити на висновок до Конституційного Суду України. І тому зараз кожен з цих висновків я окремо поставлю на голосування. І підтверджую: Верховна Рада може обидва направити до Конституційного Суду. Може обидва.</p>
<p>Переходимо до голосування. Обговорення завершене. Прошу зайняти робочі місця.</p>
<p>Шановні народні депутати! Відповідно до статті 146 Регламенту Верховної Ради України ставлю на голосування проект Постанови (№ 7203) про включення до порядку денного сьомої сесії Верховної Ради України восьмого скликання законопроекту про внесення змін до статті 80 Конституції України (щодо недоторканності народних депутатів України) і про його направлення до Конституційного Суду України. Прошу голосувати. Прошу підтримати, колеги. Прошу підтримати. Голосуємо! Голосуємо, колеги.</p>
<p>&nbsp;</p>
<p>14:07:46</p>
<p>За-336</p>
<p>Рішення прийняте. <i>(Оплески)</i></p>
<p>&nbsp;І тепер я ставлю, відповідно до статті 146 Регламенту Верховної Ради України, на голосування проект Постанови, № 6773, про включення до порядку денного сьомої сесії Верховної Ради України восьмого скликання законопроекту про внесення змін до Конституції України і про його направлення до Конституційного Суду України. Прошу проголосувати. І прошу підтримати. Голосуємо, колеги. Прошу підтримати. Голосуємо!</p>
<p>&nbsp;</p>
<p>14:08:31</p>
<p>За-328</p>
<p>Рішення прийняте.</p>
<p>Шановні народні депутати, рішення Верховної Ради України про включення до порядку денного сьомої сесії Верховної Ради України восьмого скликання та про одночасне звернення до Конституційного Суду України про надання Конституційним Судом України висновку щодо відповідності цих законопроектів вимогам статтей 157 і 158 Конституції України прийнято по обох законах: 7203 і 6773.</p>
<p>Колеги, вітаю вас! Вітаю тих людей, які зараз на майдані! Як ми і обіцяли, що ми поставимо це на голосування і приймемо позитивне рішення, парламент продемонстрував здатність бути в діалозі із суспільством і показав готовність до зняття депутатської недоторканності.</p>
<p>Я вітаю всіх народних депутатів з тим важким, але відповідальним рішенням! Вітаю, колеги! Слава Україні!</p>
<p>&nbsp;</p>
<p>ГОЛОСИ ІЗ ЗАЛУ. Героям слава!</p>
<p>&nbsp;</p>
<p>ГОЛОВУЮЧИЙ. На цьому ранкове пленарне засідання Верховної Ради України я оголошую закритим.</p>
<p>О 16 годині я прошу всіх прибути в зал Верховної Ради України.</p>
<p>Дякую, колеги. &nbsp; <br></p></div>
